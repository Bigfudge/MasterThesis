TEKNISK TIDSKRIFT

1933
SEXTIOTREDJE ÅRGÅNGEN

UTGIVEN AV
SVENSKA TEKNOLOGFÖRENINGEN

HUVUDREDAKTÖR:
CARL KLEMAN

NORRKÖPING 1933
NORRKÖPINGS TIDNINGARS AKTIEBOLAG


<chapter name="INNEHÅLLSFÖRTECKNING.
ÖVER TEKNISK TIDSKRIFTS SAMTLIGA AVDELNINGAR 1933.">
<h3>INNEHÅLLSFÖRTECKNING.</h3>
<b>ÖVER TEKNISK TIDSKRIFTS SAMTLIGA AVDELNINGAR 1933.</b>

<i>Fackupplagor:</i> A. = Allmänna avdelningen. B. = Bergsvetenskap. E. = Elektroteknik.   K. = Kemi.
M. - Mekanik. S. = Skeppsbyggnadskonst. V. V. = Väg- och vattenbyggnadskonst.

<b>SAKREGISTER.</b>

Beteckningar: f = föredrag, u = uppsats, n = notis, r = referat.
<table>
<td><td r>Sid.
<td><b>A</b>ckord och timlöner vid statens järnvägsbyggnader, n . . . <td r>A. 351
<td>Agglomerering av kisbränder, Ny metod för, n . . . <td r>A.  386
<td>Ahlsellstipendiet 1933, n . . . <td r>A. 140
<td>Akustiska problem vid studiolokaler för rundradio, u . . . <td r>E. 81
<td>Alkohols avvattning, n . . . <td r>K. 48
<td>Aluminium, Lödning av, n . . . <td r>A. 123,  319
<td>Aluminiumapparatur för framställning och transport av destillerat vatten, n . . . <td r>K. 87
<td>Aluminiumindustri:<td r>
<td><tab>Japan, n . . . <td r>A. 378
<td><tab>Sverige, n . . . <td r>A. 396
<td>Aluminiummöbler, pristävling, n . . . <td r>A. 379
<td>Aluminiumutställning i Stockholm, Permanent, n . . . <td r>A. 211
<td>Amerikanska energiproduktionen, Omslag i, n . . . <td r>A. 335
<td>Ammoniumsulfatets kristallform, n . . . <td r>A. 270
<td>Amylmerkaptan som varningssignal, n . . . <td r>K. 48
<td>Anställningscentralen, u . . . <td r>A. 413
<td>Arbetsledareinstitutet, n . . . <td r>A. 43, 294,
<td><td r>387, 434, 456
<td>Arbetslöshetsfrågan ur ingenjörssynpunkt, f . . . <td r>A. 150
<td>Arbetslöshetsförsäkring, Polen, n . . . <td r>A. 286
<td>Arbetsuppgifter för ingenjörer, Nya, f . . . <td r>A. 461
<td>Arkitektmötet 1933, n . . . <td r>A. 203
<td>Arosmässan, n . . . <td r>A. 379, 411
<td>Asea, Chefsskifte, n . . . <td r>A. 417
<td><tab>Femtioårsjubileum, n . . . <td r>A. 90, 105
<td>Asea och elektrotekniken under 50 år, u . . . <td r>A. 79
<td>Aseas högfrekvensgeneratorer av växelfälttyp, u . . . <td r>E. 140, 157
<td>Asfaltvagn med elektrisk uppvärmning, n . . . <td r>A. 13
<td>Atommekaniken, Den nya, u . . . <td r>A. 421
<td>Automatisering av telefonnät å landsbygden, f . . . <td r>A. 159
<td>Automobilindustrien i Tyskland, n . . . <td r>A. 336
<td>Automobilskattemedlen, Städernas andel i, n . . . <td r>A. 137
<td>Automobilutställning i Berlin, 1933 års internationella, u . . . <td r>M. 34
<td>AVA-regulatorn, system Wettstein, n . . . <td r>A. 103
<td>Avloppsväsendet, Normalbestämmelser, n . . . <td r>A. 457
<td>Avslamning av ångpannor, u . . . <td r>A. 278

<td><b>B</b>akelit och bakelitprodukter, deras tillverkning och<td r>
<td><tab>användning som isolermaterial, f . . . <td r>E. 113
<td>Bakelitpress, En ny, n . . . <td r>A. 342
<td>Baltiska staternas fjärde hydrologiska konferens, n . . . <td r>V. V. 142
<td>Bankerna och den industriella utvecklingen, u . . . <td r>A. 117
<td>Beama 20 år, n . . . <td r>A. 279
<td>Belysningsanordningar vid flygplatser, n . . . <td r>A. 57
<td>Bensin, Förhartsning av, f . . . <td r>K. 89
<td>Bergshantering under år 1931, Sveriges, n . . . <td r>B. 8
<td>Bergshanteringens historia, Några korta drag ur svenska, u . . . <td r>B. 6
<td>Betongdammar, Krympning och sprickor i, u . . . <td r>V. V. 58
<td>Betongreparationer med hastigt bindande bruk, u . . . <td r>V. V. 37
<td>Betong, Tätgöring och isolering av, n . . . <td r>A. 14
<td>Betong i vattenbyggnader, Borrning för undersökning av, n . . . <td r>A. 470
<td>Bilarnas avgaser kunna göras ofarliga, n . . . <td r>A. 425
<td>Billiga bostäder, Tävlingen om, n . . . <td r>A. 104, 129
<td>Billinje norr om polcirkeln, En modern, u . . . <td r>A. 197
<td>Björk, Arvid, † . . . <td r>A. 408
<td>Bladaluminium, Framställningen av, u . . . <td r>A. 276
<td>Bokanmälan:<td r>
<td><tab>Allgemeine und technische Elektrometallurgie . . . <td r>B. 7
<td><tab>Ausgewählte Schweisskonstruktionen, Band I--V . . . <td r>A. 458
<td><tab>Ausgewählte Schweisskonstruktionen, Band 5: Schiffbau . . . <td r>S. 78
<td><tab>Beitrag zur Vorausberechnung der günstigsten Dimensionen<td r>
<td><tab><tab>von elektrischen Transformatoren und Maschinen . . . <td r>E. 79
<td><tab>Billige Kessel, billiger Dampf . . . <td r>M. 48
<td><tab>Bostadskommittéernas i Göteborg 1930--1932 betänkande . . . <td r>A. 85
<td><tab>Brückenästhetik . . . <td r>V. V. 84
<td><tab>Dauerfestigkeit von Stählen mit Walzhaut, ohne und<td r>
<td><tab><tab>mit Bohrung, von Niet und Schweissverbindungen . . . <td r>M. 47
<td><tab>Demag Nachrichten . . . <td r>B. 56
<td><tab>Den svenska betsockerindustrien . . . <td r>A. 311
<td><tab>Der Einfluss von Bohrungen auf die Dauerzugfestigkeit von Stahlstäben . . . <td r>M. 47
<td><tab>Der Eisenbetonbau, Teil I . . . <td r>V. V. 96
<td><tab>Der internationale elektrische Energiverkehr in Europa . . . <td r>A. 451
<td><tab>Deutsche Normen für Portlandzement, Eisenportlandzement<td r>
<td><tab><tab>und Hochofenzement . . . <td r>A. 90
<td><tab>Die Bedeckungspassivität der Metalle und ihre<td r>
<td><tab><tab>experimentelie Begründung . . . <td r>K. 72
<td><tab>Die Gründung von Masten für Freileitungen und für<td r>
<td><tab><tab>Bahnfahrleitungen und Bahnspeiseleitungen . . . <td r>V. V. 84
<td><tab>Die Klinker . . . <td r>A. 32
<td><tab>Die Kältemaschine . . . <td r>M. 24
<td><tab>Die Luftstickstoffindustrie . . . <td r>K. 56
<td><tab>Die Theorie elastischer Gewebe und ihre Anwendung<td r>
<td><tab><tab>auf die Berechnung biegsamer Plätten . . . <td r>V. V. 96
<td><tab>Die Untersuchung der Brennstoffe und ihre rechnerische Auswertung . . . <td r>A. 280
<td><tab>Die Wirtschaftlichkeit der Braunkohlenstaubfeuerungen<td r>
<td><tab><tab>in Abhängigkeit von der Mahlfeinheit . . . <td r>A. 280
<td><tab>Eldfast murverk . . . <td r>A. 223
<td><tab>Elektrisches Kochen . . . <td r>A. 51
<td><tab>Fyrtio år i stadens tjänst . . . <td r>A. 264 b
<td><tab>Handbuch der technischen Elektrochemie . . . <td r>K. 31
<td><tab>Hydromechanische Probleme des Schiffsantriebs . . . <td r>S. 8
<td><tab>International Handbook of the By-Product Coke Industry . . . <td r>A. 287
<td><tab>Jahrbuch der Schiffbautechnischen Gesellschaft, 34 Band, 1933 . . . <td r>S. 45
<td><tab>Kochen mit Elektrizität öder Gas . . . <td r>A. 312
<td><tab>Kompendium i vägbyggnad och vägunderhåll . . . <td r>V. V. 132
<td><tab>Konstruktion und Berechnung des Flugzeuges . . . <td r>M. 36
<td><tab>"Kosmos", Svenska fysikersamfundets årsskrift . . . <td r>A. 239
<td><tab>Kungl. motorbåtklubbens årsbok 1933 . . . <td r>S. 62
<td><tab>Lantbrukets arbetsmaskiner och redskap . . . <td r>M. 96
<td><tab>Les Prix Nobel . . . <td r>K. 55
<td><tab>Lloyd's Register of Shipping:  Rules & Regulations for<td r>
<td><tab><tab>the Construction and Classification of Steel Vessels 1933--34 . . . <td r>s. 78
<td><tab>Maschinenelemente . . . <td r>M. 48
<td><tab>Mitteilungen aus den Forschungsanstalten des<td r>
<td><tab><tab>Gutehoffnungshütte-Konzerns . . . <td r>B. 56
<td><tab>Oil Engine Traction . . . <td r>M. 132
<td><tab>Primitiva skepp . . . <td r>A. 58
<td><tab>Protective Films on Metals . . . <td r>A. 105
<td><tab>Sammelwerk der Autogenschweissung . . . <td r>A. 458
<td><tab>Social psykologi, massans och gruppens, nationens och<td r>
<td><tab>klassens själsliv . . . <td r>A. 134
<td><tab>Stockholms ångbåtssjöfart . . . <td r>S. 35
<td><tab>Svenska kryssarklubbens årsskrift 1933 . . . <td r>S. 70
<td><tab>Technische Kulturdenkmale . . . <td r>A. 296
<td><tab>Technische Vollendung und höchste Wirtschaftlichkeit<td r>
<td><tab><tab>im Fabrikbetrieb . . . <td r>A. 51
<td><tab>Teknisk ordlista för hiss-, omlastnings- och transportanordningar . . . <td r>A. 341
<td><tab>Tekniska samfundet i Göteborg . . . <td r>A. 90
<td><tab>The Bridges of the Rhine . . . <td r>V. V. 24
<td><tab>The Conductivity of Solutions and the Modern Dissociation Theory . . . <td r>K. 56
<td><tab>The Measurement of Air Flow . . . <td r>A. 288
<td><tab>The Metall Industry Handbook . . . <td r>B. 72
<td><tab>Turbinen und Pumpen . . . <td r>M. 131
</table>

<table>
<td><td r>Sid.
<td><tab>Verfrachtung und Frachtkostenberechnung im technischen Überseehandel . . . <td r>A. 33
<td><tab>Vi som ha noget å selge . . . <td r>A. 272
<td><tab>Windkraftwerke . . . <td r>M. 96
<td><tab>Winterarbeiten im Beton- und Eisenbetonbau . . . <td r>V. V. 48
<td><tab>Zerspanbarkeitsuntersuchungen mit spiralbohren . . . <td r>M. 96
<td>Bolidenföretaget, f . . . <td r>A. 171
<td>Borrning för undersökning av betongen i vattenbyggnader, n . . . <td r>A. 470
<td>Bortskaffandet av hushållsavfall, n . . . <td r>A. 253
<td>Borås, Den nya textiltekniska institutionsbyggnaden i, u . . . <td r>A. 111
<td>Borås nya vattenledningsverk, u . . . <td r>A. 61
<td>Borås nya vattenledningsverk, Några driftresultat vid, u . . . <td r>V. V. 121
<td>Bostadshus av stålplåt, Engelska, n . . . <td r>A. 417
<td>Bostadsutredning, u . . . <td r>A. 85
<td>Bostäder, Tävlingen om billiga . . . <td r>A. 129
<td>Brittiska industrimässan, n . . . <td r>A. 58
<td>Bro, Den nya järnvägsviadukten vid Roslagstull, u . . . <td r>V. V. 102
<td>Brom ur havsvatten, n . . . <td r>A. 396
<td>Brännoljemonopolet från teknisk synpunkt, u . . . <td r>A. 381
<td>Bullerdämpning i tunnelbanor, n . . . <td r>A. 404
<td>Buller, En ny metod för mätning av, u . . . <td r>A. 347

<td><b>C</b>aesars hustru, u . . . <td r>A. 468
<td>Canadas guldproduktion, n . . . <td r>A. 443
<td>Cement för byggnadsverk utsatta för vattentryck, Special-, n . . . <td r>V. V. 132
<td>Cement för vattenbyggnader, n . . . <td r>A. 443, 450
<td>Chalmersingenjörer, Förteckning över, n . . . <td r>A. 295
<td>Chalmersska forskningsfonden, n . . . <td r>A. 89, 444
<td>Chalmers tekniska institut:<td r>
<td><tab>Kataloger, n . . . <td r>A. 67, 417
<td><tab>Professur i organisk kemi, n . . . <td r>A. 294
<td><tab>Professur i skeppsbyggeri, n . . . <td r>A. 246
<td><tab>Rektorat, n . . . <td r>A. 456, 468
<td>Chromador -- ett nytt konstruktionsstål, n . . . <td r>A. 89

<td><b>D</b>aedalus 1933, n . . . <td r>A. 247
<td>Dagspressen och teknikens popularisering, n . . . <td r>A. 351
<td>Dammar, Moderna pelar-, u . . . <td r>V. V. 64
<td>Dammbindningsapparat, använd vid bergborrning av<td r>
<td><tab>uppåtriktade borrhål i Kiruna, u . . . <td r>B. 46
<td>Dammkongressen, Den första internationella, u . . . <td r>V. V. 97
<td>Decker, August, † . . . <td r>A. 118
<td>Destillerat vatten, Apparatur av aluminium för framställning<td r>
<td><tab>och transport av, n . . . <td r>K. 87
<td>Desulfurering av gjutjärn med soda, n . . . <td r>A. 22
<td>Dieselelektrisk drift på förortsbanor, Nytt system för, n . . . <td r>A. 58
<td>Dieselelektrisk expressvagn för tyska riksjärnvägarna, n . . . <td r>A. 42
<td>Diesellokomotiv och dieselmotorvagnar i Canada, n . . . <td r>A. 104
<td>Direkta järnframställningsmetoder, f . . . <td r>E. 65
<td>Dödsfall genom elektricitet, n . . . <td r>A. 310

<td><b>E</b>konomisk översikt, u . . . <td r>A. 40, 71, 120, 201,
<td><td r>235, 325, 370, 402, 441
<td>Ekwall, Richard, † . . . <td r>A. 5
<td>Eldfara och brandskydd i fartyg, f . . . <td r>S. 37
<td>Elektricitetsförsörjningen i Norge, u . . . <td r>A. 434
<td>Elektricitetsverksföreningens statistik, n . . . <td r>A. 13, 450
<td>Elektrifiering av Västkustbanan, n . . . <td r>A. 74
<td>Elektrifiering vid Statens järnvägar, Fortsatt, n . . . <td r>A. 432
<td>Elektrifieringen i Norge, n . . . <td r>A. 22
<td>Elektriska handverktyg, Nya, n . . . <td r>A. 409
<td>Elektriska inspektionen, n . . . <td r>A. 342
<td>Elektriska kontroll- och inspektionsväsendet utredes, n . . . <td r>A. 56
<td>Elektriska ledningar av natrium, n . . . <td r>A. 32
<td>Elektriska luftledningar, Mekanisk beräkning av, u . . . <td r>E. 33
<td>Elektriska och andra geofysikaliska metoders användning
<td><tab>inom väg- och vattenbyggnadsfacket, f . . . <td r>V. V. 133
<td>Elektriska ugnar för järnindustrien, f . . . <td r>E. 56, 71
<td>Elektriske kraftoverföringer, Bestemmelse av den statiske
<td><tab>stabilitet og den maksimale transportevne av, u . . . <td r>E. 73
<td>Elektriskt drivna fartyg, u . . . <td r>A. 101
<td>Elektroindustrien under år 1932, Den svenska, u . . . <td r>E. 92
<td>Elektrostatisk generator för 10 mill. V, n . . . <td r>A. 457
<td>Elektrotechnischer Verein, n . . . <td r>A. 67
<td>Elektrotekniska normer, n . . . <td r>A. 21, 311,  342, 434,
<td><td r>E. 126
<td>Elektrovärme, r . . . <td r>A. 315
<td>Elektrovärmeinstitutet under 10 år, n . . . <td r>A. 433
<td>Elliot, Hans, † . . . <td r>A. 11
<td>Emballagets färg inverkar på livsmedlens hållbarhet, n . . . <td r>A. 378
<td>Energifrågor, Den ångförbrukande storindustriens, r . . . <td r>A. 302
<td>Energifrågor, Järnverkens speciella, r . . . <td r>A. 302
<td>Energiförlusterna i en elektrisk kraftöverföring,<td r>
<td><tab>Beräkning medelst nomogram, u . . . <td r>E. 6
<td>Energiförsörjning, Storindustriens, r . . . <td r>A. 299
<td>Energiproblem, Sjöfartens, r . . . <td r>A. 307
<td>Energiproduktion:<td r>
<td><tab>Amerika, n . . . <td r>A. 279, 335
<td><tab>Norge, n . . . <td r>A. 434
<td><tab>Sverige, SEF-statistik, n . . . <td r>A. 13, 450
<td><tab>Sverige, kvartalsöversikter, n . . . <td r>A. 56, 211, 309, 410
<td><tab>Tyskland, n . . . <td r>A. 66
<td>Enskilda järnvägarna under år 1932, n . . . <td r>A. 21
<td>Enskilda järnvägarnas ekonomi, n . . . <td r>A. 7
<td>Ett förtydligande, n . . . <td r>A. 452
<td>Etylalkohols löslighet i bensin, n . . . <td r>K. 80
<td>Exportens betydelse för Sveriges näringsliv, r . . . <td r>A. 192

<td><b>F</b>alsk lystringssignal, u . . . <td r>A. 26, 82
<td>Fartygs nedböjning vid olika belastningsförhållanden,<td r>
<td><tab>Undersökning av, u . . . <td r>S. 87
<td>Fastighetsdirektör i Stockholm, n . . . <td r>A. 43
<td>Femtio år i gatutrafikens tjänst, u . . . <td r>A. 80
<td>Fendrar med oljedämpning, n . . . <td r>A. 396
<td>Fenol i ytvatten, Försök till borttagande av, u . . . <td r>A. 217
<td>Ferrocart, ett magnetiskt  material för högfrekvensändamål, n . . . <td r>A. 426
<td>Filtersten, Modern porös, n . . . <td r>A. 270
<td>Flygindustrien, Fusion inom, n . . . <td r>A. 7
<td>Flygmaskiner, Infällbara landningsställ på, u . . . <td r>A. 241, 250
<td>Flygmotorer med hög arbetstemperatur, u . . . <td r>A. 282
<td>Flygmotorindustrien i England, n . . . <td r>A. 66
<td>Flygplan, Stjärtlösa, u . . . <td r>A. 267
<td>Flygplatser, Belysningsanordningar vid, n . . . <td r>A. 57
<td>Flygtekniska laboratorium, Tekniska högskolans, u . . . <td r>M. 109
<td>Formler för hästkraftantalet för motorbåtar vid viss<td r>
<td><tab>fart. Jämförelse mellan två, u . . . <td r>S. 69
<td>Forskningen i industriens tjänst, Några ord om, u  . . . <td r>A. 365
<td>Forskningsverksamheten vid ingenjörsvetenskapsakademien, n . . . <td r>A. 410
<td>Fosforsyra som avdunstnings- och rostskyddsmedel, u . . . <td r>K. 45
<td>Fotoelektrisk belysningsmätare, n . . . <td r>A. 417
<td>Friktionsmotståndet vid ökade fartygsdimensioner, Förändringen av, u . . . <td r>S. 67
<td>Friktionsmotstånd, och därmed sammanhängande frågor, f . . . <td r>S. 71, 79
<td>Från ytterlighet till ytterlighet, u . . . <td r>A. 281
<td>Färgfilmmetod, En ny, n . . . <td r>A. 449
<td>Färgsystemets huvuddrag, Det trikromatiska, u . . . <td r>A. 453
<td>Föredragsserie om motorbränslen och smörjoljor, n . . . <td r>A. 425, 443
<td>Föreläsningskurs rörande metallernas egenskaper, n . . . <td r>A. 43, 75
<td>Föreningen för kraft- och bränsleekonomi, n . . . <td r>A. 254
<td>Föreningen tekniska museet, Årsstämma, n . . . <td r>A. 122
<td>Förgasaren, Nife-, f . . . <td r>M. 13
<td>Förhartsning av bensin, f . . . <td r>K. 89
<td>Förortsbanor, Nytt system för dieselelektrisk drift, n . . . <td r>A. 58
<td>Förortsbanor versus omnibuslinjer, u . . . <td r>V. V. 13
<td>Förortsexploateringen i Tyskland, n . . . <td r>A. 264
<td>Försockring av ved, Schollermetoden för, u . . . <td r>K. 86
<td>Första internationella dammkongressen, u . . . <td r>V. V. 97

<td><b>G</b>aller- och anodkretsarnas inverkan på varandra i<td r>
<td><tab>förstärkare och radiomottagare, u . . . <td r>E. 39
<td>Gallium som teknisk produkt, n . . . <td r>K. 56
<td>Garagelufts undersökning på halt av koloxid, u . . . <td r>K. 33, 43
<td>Gasbetongmetod, En ny, n . . . <td r>A. 319
<td>Gasindustriens utveckling till storindustri, f . . . <td r>K. 9
<td>Gas- och rökskyddskurser, n . . . <td r>A. 444
<td>Gasverksföreningens årsbok, n . . . <td r>A. 470
<td>Generatorgas, Ny metod för framställning av, n . . . <td r>A. 362
<td>Geofysikaliska metoders användning inom väg- och<td r>
<td><tab>vattenbyggnadsfacket, Elektriska och andra, f . . . <td r>V. V. 133
<td>Gesellschaft der Freunde und Förderer der Hamburgischen<td r>
<td><tab>Schiffbau-Versuchsanstalt E. V., n . . . <td r>S. 36
<td>Gjutjärn, Desulfurering av, n . . . <td r>A. 22
<td>Glas, Värmeisolering med spunnet, n . . . <td r>A. 30
<td>Glesumsystemet för alstring av högspänd likström, n . . . <td r>A. 457
<td>Glödkatodrör för 100 kV, n . . . <td r>A. 66
</table>

<table>
<td><td r>Sid.
<td>Godstransporter med  lastbilar och  järnvägar,<td r>
<td><tab>Kostnadsjämförelse över, u . . . <td r>A. 353
<td>Grafiska symboler för elektrisk teleteknik, n . . . <td r>A. 434
<td>Gruvlagsfrågor vid årets riksdag, n . . . <td r>A. 65
<td>Gruvpump, Turbodriven, n . . . <td r>B. 56
<td>Grängesbergsbolaget under år 1932, n . . . <td r>B. 47
<td>Guldsilverbergsbruket i Västra Sumatra, f . . . <td r>B. 1, 12
<td>Gullbergsvass kloakpumpverk i Göteborg, Ombyggnad av, u . . . <td r>V. V. 103
<td>Gummiindustriens utveckling, f . . . <td r>K. 17
<td>Gummiringar, Punkteringssäkra, n . . . <td r>A. 294
<td>Gummitråd, Tillverkning av, u . . . <td r>A. 317
<td>Gödselämnesfabrikationens läge 1932--1933. Den internationella, u . . . <td r>A. 265
<td><b>H</b>amburgs nya sopförbränningsanläggning, u . . . <td r>A. 289
<td>Hamnbyggnadschef i Stockholm, n . . . <td r>A. 66
<td>Hantverksinstitutet:<td r>
<td><tab>Kurser, n . . . <td r>A. 23, 115, 139,
<td><td r>263, 295, 411, 450
<td>Hejare för framställning av större stycken sänksmide, n . . . <td r>A. 139
<td>Helsvetsat fartyg, n . . . <td r>A. 284
<td>Henriques, Pontus, † . . . <td r>A. 230
<td>Hesselmanmotorns bränsleekonomi, n . . . <td r>A. 285, 295
<td>Hindersmässan, n . . . <td r>A. 14
<td>Hiss- och transporttekniken under år 1932, u . . . <td r>M. 121
<td>Hjultrycksbegreppet, Funderingar om, u . . . <td r>A. 384
<td>Holmer, Ragnar, †. . . <td r>A. 346
<td>Holmström, J. Gunnar, † . . . <td r>A. 340
<td>Hushållsavfall, Bortskaffandet av, n . . . <td r>A. 253
<td>Hushållstaxa, Vilken är den bästa?, u . . . <td r>E. 134
<td>Hydronalium -- en ny aluminiumlegering, n . . . <td r>A. 237
<td>Hållfasthetsberäkning av elektriska kraftledningar, n . . . <td r>A. 342
<td>Hållfasthetsläran, Om sträckgränser och dess betydelse för, u . . . <td r>M. 49
<td>Höganäsbolagets gruvdrift, Moderniseringen av, u . . . <td r>B. 65, 77, 89
<td>Högeffektbrytare, f . . . <td r>E. 17
<td>Högfrekvensgeneratorer av växelfälttyp, Aseas, u . . . <td r>E. 140, 157
<td>Högfrekvensverktyg, Om, u . . . <td r>M. 106
<td>Högspänningskonferensen, n . . . <td r>A. 295
<td>Hök, Wilhelm, † . . . <td r>A. 448

<td><b>I</b>diotikon, u . . . <td r>A. 394, 411
<td>I halv skala, u . . . <td r>A. 110
<td>IMO-pumpen, n . . . <td r>A. 138, 188
<td>Imo-skruven -- en ny motor- och pumpkonstruktion, f . . . <td r>M. 61
<td>Industrianläggningars kortslutningssäkerhet, f . . . <td r>E. 1
<td>Industrigas ur sopor, n . . . <td r>A. 385
<td>Industriveckan 1933, n . . . <td r>A. 140
<td>Inflation, u . . . <td r>A. 78
<td>Infällbara landningsställ på flygmaskiner, u . . . <td r>A. 241, 250
<td>Ingenjörsföreningen i Halmstad, n . . . <td r>A. 90
<td>Ingenjörsjubileum, n . . . <td r>A. 247
<td>Ingenjörsklubben i Falun, n . . . <td r>A. 426
<td>Ingenjörsvetenskapsakademien:<td r>
<td><tab>Elektrovärmeinstitutet, n . . . <td r>A. 433
<td><tab>Forskningsverksamhet, n . . . <td r>A. 410
<td><tab>Föredragsserie över motorbränslen, n . . . <td r>A. 425, 443
<td><tab>Högtidssammankomst, u . . . <td r>A. 389
<td><tab>Korrosionsskydd, n . . . <td r>A. 13, 121
<td><tab>Kurs i svetsningsteknik, n . . . <td r>A. 32
<td><tab>Studiekommissionen för svetsningsfrågor, n . . . <td r>A. 58
<td>Inhemsk sprit som motorbränsle, n . . . <td r>A. 81
<td>Inhemskt bränsle, Propaganda för, n . . . <td r>A. 318
<td>Instruktionskurser för bergsprängare, n . . . <td r>A. 253
<td>Intermittent drift av elektriska maskiner och transformatorer, u . . . <td r>E. 161
<td>International Automative Engineering Congress, n . . . <td r>A. 295
<td>International Federation of  Housing and Town Planning, n . . . <td r>A. 279, 352
<td>Internationale Vereinigung für Brückenbau und Hochbau, n . . . <td r>A. 124
<td>Internationella arbetsbyråns publikationer, n . . . <td r>A. 212
<td>Internationella dammkongressens förhandlingar, n . . . <td r>A. 426
<td>Internationella elektrotekniska kommissionen, n . . . <td r>A. 115
<td>Internationella elektrotekniska kommissions kommitté för banmateriel, n . . . <td r>E. 94
<td>Internationella högspänningskonferensen i Paris 1933, n . . . <td r>A. 103, 232
<td>Internationella kongressen för teknisk mekanik, n . . . <td r>A. 253
<td>Internationella materialprovningsföreningen, n . . . <td r>A. 310
<td>Iporit, en ny gasbetong, n . . . <td r>A. 319
<td>Isolermaterial, Bakelit och bakelitprodukter, deras<td r>
<td><tab>tillverkning och användning som, f . . . <td r>E. 113
<td>Isoperme -- ett nytt magnetiskt material för telefontekniken, n . . . <td r>A. 67
<td>IVA-spisen, u . . . <td r>A. 374

<td><b>J</b>apans aluminiumindustri självförsörjande, n . . . <td r>A. 378
<td>Johansson, Folke, † . . . <td r>A. 369
<td>Johansson, Karl F., † . . . <td r>A. 120
<td>Jordprov, Förbättrad apparat för upptagning av, u . . . <td r>V. V. 85
<td>Jämförelse mellan två formler för hästkraftantalet för<td r>
<td><tab>motorbåtar vid viss fart, u . . . <td r>S. 69
<td>Järnframställningsmetoder, Direkta, f . . . <td r>E. 65
<td>Järnhantering i statistikens belysning, u . . . <td r>B. 57
<td>Järnhanteringen i Sverige:<td r>
<td><tab>Kvartalsöversikter, n . . . <td r>A. 42, 202, 433, B. 72
<td>Järnindustrien, Elektriska ugnar för, f . . . <td r>E. 56, 71
<td>Järnmalmsgruva i Lake-Superiordistriktet, En modern, u . . . <td r>B. 73, 81
<td>Järn- och stålverken i Magnitogorsk, u . . . <td r>B. 44
<td>Järnverken som kraftförbrukare, f . . . <td r>E. 49
<td>Järnverkens speciella energifrågor, r . . . <td r>A. 302
<td>Järnvägar, Enskilda, i Sverige, n . . . <td r>A. 21
<td>Järnvägarnas ekonomi, Enskilda, n . . . <td r>A. 7
<td>Järnvägsdrift, r . . . <td r>A. 305
<td>Järnvägsdrift -- ett tekniskt problem, u . . . <td r>A. 45
<td>Järnvägselektrifiering, n . . . <td r>A. 74, 432
<td>Järnvägsfrågan på kraftkonferensen, n . . . <td r>A. 211
<td>Järnvägsstyrelsens riksdagspetita, n . . . <td r>A. 371
<td>Järnvägsstyrelsens inkomstberäkning, n . . . <td r>A. 469

<td><b>K</b>alciumkarbid och kalkkväve, u . . . <td r>K. 25, 37, 41
<td>Kamratmöte, n . . . <td r>A. 232
<td>Karlstads mekaniska verkstad 1873--1933, n . . . <td r>A. 426
<td>Karosserityp, En ny, n . . . <td r>A. 425
<td>Kasein, Handelns, n . . . <td r>K. 72
<td>Kassaregister, en ny svensk industri, Hugin, f . . . <td r>M. 57
<td>Katarinahissen 50 år, u . . . <td r>A. 80
<td>Kemiska föreningar och fasta lösningar, f . . . <td r>A. 414
<td>Kemistmötet, Trettonde allmänna svenska, u . . . <td r>K. 57
<td>Kisbränder, Ny metod för agglomerering av, n . . . <td r>A. 386
<td>Kiselsyra i andningsluft, Bestämning av mängden, n . . . <td r>A. 309
<td>Kloakpumpverk i Göteborg, Ombyggnad av Gullbergsvass, u . . . <td r>V. V. 103
<td>Kniven på strupen, u . . . <td r>A. 337
<td>Kokgas på flaskor, n . . . <td r>A. 253
<td>Kolhydreringsanläggning i Storbritannien, n . . . <td r>A. 404
<td>Kolinit -- en konsthartsprodukt ur lignin, n . . . <td r>A. 247
<td>Kolkonventionen ratificeras ej, n . . . <td r>A. 82
<td>Kolmarknaden vid årsskiftet, u . . . <td r>A. 18
<td>Kololjor som bränsle i sjöångpannor, n . . . <td r>A. 418
<td>Koloxid i täckta bilar, n . . . <td r>A. 66
<td>Kolpulvereldning vid metallurgiska ugnar, n . . . <td r>A. 104
<td>Kommunalteknikernas årsmöte, u . . . <td r>V. V. 118
<td>Kommunikationsverkens kapitalökning, n . . . <td r>A. 65
<td>Kompressor, Ny dieselmotordriven transportabel, u . . . <td r>M. 17
<td>Kondensat, Rening av, med aktivt kol, n . . . <td r>A. 386
<td>Konjunkturen, De stora internationella frågorna och den ekonomiska, u . . . <td r>A. 9
<td>Konjunkturexperimentet, Det stora, u . . . <td r>A. 70
<td>Konjunkturläget, En ingenjörs syn på, u . . . <td r>A. 73
<td>Konkurrensförhållanden mellan järnvägarna och biltrafiken, u . . . <td r>A. 337
<td>Konservering av födoämnen, u . . . <td r>A. 437, 445
<td>Konstisfabrik vid Hagalund, Stockholms isaktiebolags, f . . . <td r>M. 87
<td>Kooperativa förbundets industrirörelse under år 1932, n . . . <td r>A. 232
<td>Koppar och aluminium för kraftledningar, n . . . <td r>A. 279
<td>Koppartråd och kopparlina för starkströmsluftledningar, Normer för, n . . . <td r>A. 21
<td>Korrosionsskyddsfrågor, Samarbete i, n . . . <td r>A. 121
<td>Korrosionsskyddskonferens, n . . . <td r>A. 13
<td>Kortslutningssäkerhet, Industrianläggningars, f . . . <td r>E. 1
<td>Kostnadsberäkningar, Några principfrågor vid industriella, f . . . <td r>A. 321, 329
<td>Kostnadsjämförelse över godstransporter med lastbilar och järnvägar, u . . . <td r>A. 353
<td>Kraftverk, Utvecklingstendenser vid utbyggandet av medelstora och mindre, r . . . <td r>A. 23
<td>Kraft-värme-kombinationer, r . . . <td r>A. 301
</table>

<table>
<td><td r>Sid.
<td>Kritik av Vidmars konstruksjonsregler for den billigste transformator, u . . . <td r>E. 89
<td>Krossningsarbetet i kul- och rörkvarnar, Metoder för beräkning av, u . . . <td r>B. 17, 25, 36
<td>Krympning och sprickor i betongdammar, u . . . <td r>V. V. 58
<td>Krångede kraftverksbyggnad, Arbetsanordningar vid, u . . . <td r>V. V. 114, 125
<td>Kulkvarnar, Automatisk matningskontroll vid, n . . . <td r>A. 67
<td>Kul- och rullager vid givna yttre radial- och axialbelastningar,<td r>
<td><tab>Belastningsfördelningen inom, u . . . <td r>M. 97
<td>Kurser:<td r>
<td><tab>Affärsteknik, n . . . <td r>A. 327
<td><tab>Arbetsledare, n . . . <td r>A. 43, 253, 294, 387, 434
<td><tab>Bergsprängare, n . . . <td r>A. 253
<td><tab>Gas- och rökskydd, n . . . <td r>A. 444
<td><tab>Gjuteriteknik, n . . . <td r>A. 387
<td>Hantverksinstitutet, n . . . <td r>A. 23, 115, 139, 263,
<td><td r>295, 411, 450
<td><tab>Maskinteknik, n . . . <td r>A. 387
<td><tab>Metallernas egenskaper, n . . . <td r>A. 43, 75
<td><tab>Motorbränslen och smörjoljor, n . . . <td r>A. 425, 443
<td><tab>Svetsningsteknik, n . . . <td r>A. 32
<td><tab>Säkerhetstjänst, n . . . <td r>A. 7
<td><tab>Vägbeläggningsteknik, n . . . <td r>A. 13, 82
<td>Kvicksilverlampa utan tändinrättning, n . . . <td r>A. 23
<td>Kvicksilverångkraftverk, n . . . <td r>A. 66
<td>Kylning av koks på torra vägen, n . . . <td r>A. 378
<td>Källskriftorganisationer, u . . . <td r>A. 69
<td>Köpenhamns elektricitetsverk, Några data om ångomformningen vid, u . . . <td r>M. 141
<td>Köpings kopparhytta, u . . . <td r>B. 93
<td>Körbanekurvor, Om, u . . . <td r>V. V. 33

<td><b>L</b>ag om allmänna vägar m. m., 1929 års vägsakkunnigas<td r>
<td><tab>förslag till, n . . . <td r>V. V. 21
<td>Lampavstånd med hjälp av medelbelysning och minimibelysning,<td r>
<td><tab>Bestämning av, u . . . <td r>E. 138
<td>Lapplands tekniska förening, n . . . <td r>A. 212
<td>Lastbilar, Taxor för, n . . . <td r>A. 470
<td>Lastbilarna och vägmyndigheterna, n . . . <td r>A. 88
<td>Ledarskapets psykologi och etik, n . . . <td r>A. 253
<td>Ledningsstolpar, Livslängden hos, n . . . <td r>A. 285, 450
<td>Legerade plåtens allmänna egenskaper, f . . . <td r>E. 11, 26, 45
<td>Leipzigmässan, n . . . <td r>A. 14, 295
<td>Lerprov (jordprov), Förbättrad apparat för upptagning av, u . . . <td r>V. V. 85
<td>Likström, Högspänd, n . . . <td r>A. 457
<td>Litteratur, se även bokanmälan:<td r>
<td>A, 8, 32, 51, 58, 90, 105, 121, 223, 238, 264 b, 272, 280,<td r>
<td>287, 296, 311, 320, 434, 451, 458, B. 7, 56, 72,<td r>
<td>E. 16, 30, 79, 127, K. 31, 55, 72, 88, M. 24, 36, 47, 96,<td r>
<td>131, S. 8, 35, 45, 62, 70, 78, V. V. 24, 48, 84, 96, 132<td r>
<td>Ljudvågors kemiska inverkan, u . . . <td r>A. 308
<td>Ljungströms mottryckslokomotiv, f . . . <td r>M. 1
<td>Lloyd's Registers svenska kommitté, n . . . <td r>S. 8, 46, 94
<td>L. M. Ericsson Review, n . . . <td r>E. 64
<td>Lokal säkerhetstjänst, n . . . <td r>A. 294
<td>Lokomotiv, Ljungströms mottrycks-, f . . . <td r>M. 1
<td>Loktekniken, just nu, Ång-, u . . . <td r>M. 128
<td>London- och Birminghammässa, Intryck från årets, u . . . <td r>A. 198
<td>Lovöverket i kritisk belysning, u . . . <td r>V. V. 61, 77, 96
<td>Lovöverket invigt, n . . . <td r>A. 223
<td>Luftfarten, Den civila, och staten, n . . . <td r>A. 468
<td>Lunometern, n . . . <td r>A. 271
<td>Läder, Värmebeständigt, n . . . <td r>A. 270
<td>Länsarkitekterna, n . . . <td r>A. 294
<td>Länsarkitektinstitutionens organisation, n . . . <td r>A. 385
<td>Lärlingsutbildningen, Statsunderstöd för, n . . . <td r>A. 294
<td>Lättmetallkolvar, Nytt system för, n . . . <td r>A. 418
<td>Lödning av aluminium, n . . . <td r>A. 123, 319

<td><b>M</b>alm, Gösta, 60 år . . . <td r>A. 202
<td>Malmö stads skolor för yrkesundervisning, n . . . <td r>A. 425
<td>Mariningenjörkåren, n . . . <td r>A. 294, 309
<td>Maskiner med olämpliga skydd, Köp ej, u . . . <td r>A. 339
<td>Matematikundervisningen vid läroverken, n . . . <td r>A. 221, 238, 379
<td>Matematiska förhållanden vid Rousseaus diagram, u . . . <td r>E. 93
<td>Matematisk-elektroteknisk hjälpreda, n . . . <td r>A. 379
<td>Maybach-motorn, u . . . <td r>M. 9
<td>MBV-förfarandet, u . . . <td r>A. 316
<td>Mekanisk beräkning av elektriska luftledningar, u . . . <td r>E. 33
<td>Mekanisterna på studieresa, n . . . <td r>A. 238
<td>Melander, Nils Anders, † . . . <td r>A. 316
<td>Metallmarknaden, Läget på, n . . . <td r>A. 327
<td>Mikromanometer, En ny, u . . . <td r>A. 273
<td>Modellförsök vid Walchensee, n . . . <td r>A. 203
<td>Modellförsök å tunna valvdammar, u . . . <td r>V. V. 95
<td>Moderniseringen av Höganäsbolagets gruvdrift, u . . . <td r>B. 65, 77, 89
<td>Molekylbyggnad och Ramaneffekt, f . . . <td r>K. 1
<td>Motorbränslesakkunniga, n . . . <td r>A. 81
<td>Motorbränslesakkunnigas förslag, u . . . <td r>A. 345
<td>Motorfordon, Standardbestämmelser för, n . . . <td r>A. 23
<td>Motorn, Maybach-, u . . . <td r>M. 9
<td>Motor-"problem", n . . . <td r>A. 364
<td>Motortrafikens andel i vägkostnaderna för väghållningen, u . . . <td r>V. V. 109
<td>Motorvagnar för järnvägar:<td r>
<td><tab>Argentina, n . . . <td r>A. 58
<td><tab>Canada, n . . . <td r>A. 104
<td><tab>England, n . . . <td r>A. 343
<td><tab>Sverige, n . . . <td r>A. 303, 458
<td><tab>Tyskland, n . . . <td r>A. 42
<td>Motorvagnstyper för järnvägsdrift, f . . . <td r>A. 147, 236
<td>M/S Mythen, f . . . <td r>S. 1, 21
<td>Mudderverk, jättelikt, till Kina, n . . . <td r>A. 450
<td>Människokroppens elektriska motstånd, n . . . <td r>A. 319
<td>Mätning av buller, En ny metod för, u . . . <td r>A. 347

<td><b>N</b>edskrotning av äldre fartyg, Statshjälp för, n . . . <td r>A. 75
<td>Nekrologer:<td r>
<td><tab>Björk, Arvid . . . <td r>A. 408
<td><tab>Decker, August . . . <td r>A. 119
<td><tab>Ekwall, Richard . . . <td r>A. 5
<td><tab>Elliot, Hans . . . <td r>A. 9
<td><tab>Henriques, Pontus . . . <td r>A. 230
<td><tab>Holmer, Ragnar, . . . <td r>A. 346
<td><tab>Holmström, J. Gunnar . . . <td r>A. 340
<td><tab>Hök, Wilhelm . . . <td r>A. 448
<td><tab>Johansson, Folke . . . <td r>A. 369
<td><tab>Johansson, Karl F. . . . <td r>A. 120
<td><tab>Melander, Nils Anders . . . <td r>A. 316
<td><tab>Petersson, Walfrid . . . <td r>A. 64
<td><tab>Serrander, Mauritz . . . <td r>A. 192
<td><tab>Skog, Johan Erik . . . <td r>A. 21
<td><tab>Wawrinsky, Thure . . . <td r>A. 441
<td>Nife-förgasaren, f . . . <td r>M. 13
<td>Niresist -- ett nytt legerat gjutjärn, n . . . <td r>B. 88
<td>Nobelföreläsningar, n . . . <td r>A. 443
<td>Nobelprisutdelning i fysik, Årets, u . . . <td r>A. 421
<td>Nomogram av energiförlusterna i en elektrisk kraftöverföring,<td r>
<td><tab>Beräkning medelst, u . . . <td r>E. 6
<td>Normer:<td r>
<td><tab>Elektrotekniska, n . . . <td r>A. 21, 311, 342, 434,
<td><td r>E. 126
<td><tab>Stål- och järn, u, n . . . <td r>A. 397, 418

<td><b>O</b>lycksfall vid en kran, Ett dödligt fall av, u . . . <td r>A. 54
<td>Oljefärg som rostskydd, n . . . <td r>B. 40
<td>Omnibuslinjer versus förortsbanor, u . . . <td r>V. V. 13
<td>Ordlista för hiss-, omlastnings- och transportanordningar, n . . . <td r>A. 21, 43, 341
<td>Också en konstindustri, n . . . <td r>A. 419

<td><b>P</b>apper, Förenta staternas utsikt till självförsörjning med, n . . . <td r>K. 48
<td>Paraboliska fickor, Beräkning av s. k., u . . . <td r>B. 41
<td>Pasteurisering av mjölk, n . . . <td r>K. 16
<td>Patentärenden, Tvenne prejudikat i, u . . . <td r>A. 233, 263
<td>Pelardammar, Moderna, u . . . <td r>V. V. 64
<td>Personalnotiser, se även nekrologer . . . <td r>A. 304, 380
<td>Personalpensioneringen under år 1932, n . . . <td r>A. 32
<td>Petersson, Walfrid, † . . . <td r>A. 64
<td>Petissa rediviva, n . . . <td r>A. 264 a
<td>Planhushållning, Vad menas med, r . . . <td r>A. 34
<td>Praktiknämnd, Svenska industriens, u . . . <td r>A. 77
<td>Principfrågor vid industriella kostnadsberäkningar, f . . . <td r>A. 321, 329
<td>Pristävling angående användning av benlim, n . . . <td r>A. 82
<td>Pristävling om aluminiummöbler, n . . . <td r>A. 379
<td>Professorsporträtt till tekniska högskolan, n . . . <td r>A. 410
<td>Pumpstation för avloppsvatten vid Hornsberg i Stockholm, u . . . <td r>V. V. 128
<td>Punkteringssäkra gummiringar, n . . . <td r>A. 294
<td>Pyrometertyp, En ny, u . . . <td r>A. 87
<td>Påluppdragare, n . . . <td r>A. 411
</table>

<table>
<td><td r>Sid.
<td><b>R</b>adiomottagare, Galler- och anodkretsarnas inverkan på<td r>
<td><tab>varandra i förstärkare och, u . . . <td r>E. 39
<td>Radiostörningar, Skydd mot, n . . . <td r>A. 12, 123, 237
<td>Radiostörningar, Starkströmselektriska, f . . . <td r>E. 97
<td>Rakklingor, uppmätning av skärpan hos, n . . . <td r>A. 264 a, 295
<td>Ramaneffekt och molekylbyggnad, f . . . <td r>K. 1
<td>Rationalisering av produktionen, Tyska sammanslutningar för, f . . . <td r>M. 66
<td>Rationell fabriksorganisation i Förenta staterna, n . . . <td r>A. 105
<td>Regionplanen för Stockholm med omnejd, n . . . <td r>V. V. 129
<td>Regleringskoppling för trefaskranmotorer, En ny, u . . . <td r>E. 121
<td>Reklamanslaget, u . . . <td r>A. 39
<td>Reklamen inom teknisk affärsverksamhet, f . . . <td r>A. 125
<td>Rening av kondensat med aktivt kol, n . . . <td r>A. 386
<td>Reningsverk för avloppsvatten i Borås, n . . . <td r>A. 42
<td>Reparationer av dammpelare med hjälp av kassun, n . . . <td r>V. V. 60
<td>Reseberättelser:<td r>
<td><tab>till kommerskollegium, n . . . <td r>A. 196, 212, 411, 458
<td><tab>tekniska högskolan, n . . . <td r>A. 238, 311
<td>Reservoarpenna för tusch, n . . . <td r>A. 253
<td>Reseunderstöd för bergsmän, n . . . <td r>A. 44
<td>Riksautomobilvägar i Tyskland, n . . . <td r>V. V. 108
<td>Ritningsbeteckningar för svetsade konstruktioner, f . . . <td r>M. 32
<td>Roslagstull, Den nya järnvägsviadukten vid, u . . . <td r>V. V. 102
<td>Rostningsförsök med järntråd, n . . . <td r>A. 361
<td>Rostskyddsmedel, Fosforsyra som avrostnings- och, u . . . <td r>K. 45
<td>Rundradio, Akustiska problem vid studiolokaler för, u . . . <td r>E. 81
<td>Rundradio, Storstationer för, f . . . <td r>E. 22
<td>Rundradiostörningar ur statistisk synpunkt, f . . . <td r>E. 108
<td>Rundradiosändaren i Malmö, Den nya, u . . . <td r>E. 145
<td>Rymdfackverk av ramkonstruktion, u . . . <td r>V. V. 91
<td>Rystedtska fonden, n . . . <td r>A. 328, 336, 342
<td>Räknemaskinens användande inom mätningstekniken, u . . . <td r>V. V. 94
<td>Räknemaskinens användning, Exempel på, u . . . <td r>V. V. 31
<td>Räknestickor av bambu, n . . . <td r>A. 336
<td>Rönnskär, Smältverket vid, f . . . <td r>A. 178
<td>Röntgenrör för 800 kV, n . . . <td r>A. 309

<td><b>S</b>akkunskap, n . . . <td r>A. 124
<td>Sandpappertillverkning på elektrostatisk väg, n . . . <td r>A. 444
<td>Schweizerische Bauzeitung 50 år, n . . . <td r>V. V. 12
<td>Schollermetoden för försockring av ved, f . . . <td r>K. 86
<td>Separatorer för petroleumindustrien, Svenska, n . . . <td r>A. 342
<td>Serieprovningar av lantbruksmaskiner, n . . . <td r>A. 43
<td>Serrander, Mauritz, † . . . <td r>A. 192
<td>Shipping, Engineering & Machinery Exhibition, n . . . <td r>A. 295
<td>Sidneybron, n . . . <td r>V. V. 23
<td>Signalanläggningen vid spårvägstunneln Skanstull--Slussen<td r>
<td><tab>i Stockholm, u . . . <td r>A. 359
<td>Silicosisfrågan i ny belysning, n . . . <td r>A. 419
<td>Sillre, Vattenkraftverket vid, u . . . <td r>V. V. 49, 69
<td>Sjöfartens energiproblem, r . . . <td r>A. 307
<td>Sjöfartsmöten i Stockholm, n . . . <td r>A. 196
<td>Skandinaviska kredita.-b:s stipendiefond, n . . . <td r>A. 264 a
<td>Skeppsbyggeriet i Sverige under år 1932 och vid början<td r>
<td><tab>av år 1933, u . . . <td r>S. 9
<td>Skeppsbyggnadsverksamheten i de skandinaviska länderna vid årsskiftet . . . <td r>S. 12
<td>Skepps- och båtritningar:<td r>
<td><tab>Brandbåten "S:t Erik" (84 tons depl.), arrangemangsritning . . . <td r>S. 64
<td><tab>Kungajakten "Dannebrog" (1 225 tons depl.), däcksplaner . . . <td r>S. 17
<td><tab>Lastmotorfartyg om 5 350 tdw, arrangemangsritning . . . <td r>S. 10
<td><tab>Lastmotorfartyg om 4 700 tdw, arrangemangsritning . . . <td r>S. 70
<td><tab>Passagerarmotorbåtar för D/S Øresund (128 tons depl.), arrangemangsritning . . . <td r>S. 19
<td><tab>Passagerarmotorbåten "Kreuz AS" (110 ahk) . . . <td r>S. 49
<td><tab>Passagerarmotorbåten "Mythen" (49 tons depl.), byggnadsritningar . . . <td r>S. 3, 4
<td><tab>Passagerarmotorfartyget "Allgäu" (470 tons depl.), linje- och<td r>
<td><tab><tab>arrangemangsritningar, klassnollspant . . . <td r>S. 60, 61, 62
<td><tab>Skärgårdsångare, medelstor, förslag, arrangemangsritning . . . <td r>S. 60
<td><tab>Skärgårdsångaren "Saltsjön" (314 brt), arrangemangsritning . . . <td r>S. 59
<td><tab>Skärgårdsångaren "Sandhamns Express" (247 brt), arrangemangsritning . . . <td r>S. 58
<td><tab>Snabbgående skärgårdsbåtar, förslag (110 o. 125 tons depl.),<td r>
<td><tab><tab>linje- o. inredningsritningar, klassnollspant . . . <td r>S. 32, 33, 47, 48, 50, 51
<td>Skog, Johan Erik, † . . . <td r>A. 21
<td>Skogarnas avkastning i Sverige enligt senaste undersökningar, f  . . . <td r>K. 58
<td>Skruvväxel, Självventilerande, n . . . <td r>A. 285
<td>Skydd för ingenjörstiteln, n . . . <td r>A. 212
<td>Skydd mot radiostörningar, n . . . <td r>A. 12, 123, 237
<td>Skyddstull för ammoniumsulfat, n . . . <td r>A. 75
<td>Skärgårdsbåtar av nya typer, f . . . <td r>S. 29, 47, 55
<td>Slipskivor, u . . . <td r>M. 81
<td>Släckning medels vatten av brinnande olja, n . . . <td r>A. 211
<td>Smältverket vid Rönnskär, f . . . <td r>A. 178
<td>Smörjningsanordning för arbetsvagnar, n . . . <td r>A. 294
<td>Snabbklichering utan etsning, n . . . <td r>A. 404
<td>Snabbtrafik i Stockholms skärgård och båttyper härför, u . . . <td r>A. 205
<td>Social psykologi, u . . . <td r>A. 134
<td>Socialstyrelsen, n . . . <td r>A. 294
<td>Soldan, Wilhelm, † . . . <td r>V. V. 142
<td>Sopförbränningsanläggning, Hamburgs nya, u . . . <td r>A. 289
<td>Sprängning medelst kolsyra, n . . . <td r>B. 48
<td>Square-setting, Resumé av iakttagelser och rön vid  ett försök<td r>
<td><tab>med square-setting i Svärdsjö gruvor 1929-1930, u . . . <td r>B. 9, 20
<td>Stadsingenjör i Stockholm, Ny, n . . . <td r>A. 7
<td>Stads- och förortstrafik, r . . . <td r>A. 306
<td>Stadsteater i Malmö, Utställning av tävlingsförslag, n . . . <td r>A. 443
<td>Stals patenterade vattenståndsvåg, u . . . <td r>M. 29
<td>Standardbestämmelser för motorfordon i Amerika, n . . . <td r>A. 23
<td>Standardiseringsarbetet under år 1932, n . . . <td r>A. 371
<td>Standardiseringsärenden, Register över, n . . . <td r>A. 378
<td>Starkströmselektriska förbrukningsapparater som störningskällor, f . . . <td r>E. 97
<td>Starkströmselektriska radiostörningar, f . . . <td r>E. 97
<td>Staten och den civila luftfarten, n . . . <td r>A. 468
<td>Statens elektrotekniska fackskola i Västerås, n . . . <td r>A. 295
<td>Statens exportstipendier 1933, n . . . <td r>A. 254
<td>Statens järnvägar:<td r>
<td><tab>Elektrifiering, n . . . <td r>A. 74, 432
<td><tab>Motorvagnar, n . . . <td r>A. 458
<td><tab>Riksdagspetita, n . . . <td r>A. 371
<td><tab>Vedeldning, n . . . <td r>A. 12
<td>Statens provningsanstalt, n . . . <td r>A. 449
<td>Statens vattenfallsverk:<td r>
<td><tab>Riksdagspetita, n . . . <td r>A. 377
<td><tab>Årsresultat 1932, n . . . <td r>A. 303
<td>Statstjänstemän pensioneras i S. P. P., n . . . <td r>A. 362
<td>Statsunderstöd för utbildande av lärlingar, n . . . <td r>A. 294
<td>S:t Erik, Stockholms stads nya brandbåt, u . . . <td r>S. 63
<td>Stjärtlösa flygplan, u . . . <td r>A. 267
<td>Stockholms isaktiebolags konstisfabrik vid Hagalund, f . . . <td r>M. 37
<td>Stockholms nya vattenverk på Lovön i kritisk belysning, u . . . <td r>V. V. 61, 77, 96
<td>Stockholms spårvägar år 1932, n . . . <td r>A. 246
<td>Stockholms stads nya brandbåt "S:t Erik", u . . . <td r>S. 63
<td>Storindustriens energiförsörjning, r . . . <td r>A. 299
<td>Storstationer för rundradio, f . . . <td r>E. 22
<td>Sträckgränsen och dess betydelse för hållfasthetsläran, Om, u . . . <td r>M. 49
<td>Stålindustrien i Sydafrika, u . . . <td r>B. 33
<td>Stållinor, En analys av prov med, u . . . <td r>M. 85, 102
<td>Stål- och järnnormerna, u, n . . . <td r>A. 397, 418
<td>Städernas andel i automobilskattemedlen, n . . . <td r>A. 137
<td>Störningar från kvicksilverlikriktare, f . . . <td r>E. 103
<td>Största tillåtna sughöjden vid turbiner och centrifugalpumpar, u . . . <td r>M. 25
<td>Sublimatimpregneringens kemiska förlopp, n . . . <td r>A. 385
<td>Sughöjden vid turbiner och centrifugalpumpar, Största tillåtna, u . . . <td r>M. 25
<td>Sulitelma, Nya metoder under och ovan jord, f . . . <td r>B. 49, 62
<td>Svappavaara, Undersökningsarbeten vid, n . . . <td r>A. 75
<td>Svarvning med variabel skärhastighet, Utslitningstider vid, u . . . <td r>M. 55
<td>Svensk aluminiumframställning, Planer på, n . . . <td r>A. 396
<td>Svensk industrikalender, n . . . <td r>A. 58
<td>Svensk vägkalender, n . . . <td r>A. 104
<td>Svenska betongkalendern, n . . . <td r>A. 238
<td>Svenska elektricitetsverksföreningens årsmöte, n . . . <td r>A. 223
<td>Svenska industriens praktiknämnd, n . . . <td r>A. 82, 122
<td>Svenska kommunaltekniska föreningen, n . . . <td r>A. 238
</table>

<table>
<td><td r>Sid.
<td>Svenska kommunaltekniska föreningen om den föreslagna vägorganisationen. n . . . <td r>A. 195
<td>Svenska konsulterande ingenjörers förening, n . . . <td r>A. 254
<td>Svenska personal-pensionskassan under år 1932, n . . . <td r>A. 212
<td>Svenska studiekommissionen för svetsningsfrågor, n . . . <td r>A. 58
<td>Svenska teknologföreningen:<td r>
<td><tab>Allmänt sammanträde . . . <td r>A. 67, 90, 204, 404, 427
<td><tab>Avdelningen för industriell ekonomi och<td r>
<td><tab><tab>organisation, sammanträden . . . <td r>A. 116, 224, 435
<td><tab>Avdelningen för kemi och bergsvetenskap, sammanträden . . . <td r>B. 8, 32, 48, 72, 94,
<td><td r>K. 8, 32, 88
<td><tab><tab>Årsberättelse . . . <td r>B. 31
<td><tab>Avdelningen för mekanik, sammanträden, . . . <td r>M. 23, 36, 47, 72,
<td><td r>120, 130, 142
<td><tab><tab>Årsberättelse . . . <td r>M. 45
<td><tab>Avdelningen för teknisk undervisning, sammanträden . . . <td r>A. 363
<td><tab>Avdelningen för skeppsbyggnadskonst, sammanträden . . . <td r>S. 46, 96
<td><tab><tab>Årsberättelse . . . <td r>S. 13
<td><tab>Avdelningen för väg- och vattenbyggnadskonst, sammanträden . . . <td r>V. V. 11, 21, 36,
<td><td r>47, 59, 72, 84,
<td><td r>120, 129, 141
<td><tab>Svenska elektroingenjörsföreningen, sammanträden, . . . <td r>E. 16, 31, 32, 48,
<td><td r>64, 80, 95, 127,
<td><td r>128, 175, 176, 189
<td><tab><tab>Årsberättelse . . . <td r>E. 95
<td><tab>Gåvor, n . . . <td r>A. 137, 223, 379, 411, 448
<td><tab>Handböcker, n . . . <td r>A. 21, 212, 311,
<td><td r>342, 434, 449
<td><tab>Kurser, n . . . <td r>A. 13, 43, 75, 82,
<td><td r>327, 448
<td><tab>Restaurant, n . . . <td r>A. 8,  82, 203, 311, 336
<td><tab>Studiebesök, u, n . . . <td r>A. 358, 371
<td><tab>Under år 1932, u . . . <td r>A. 25
<td><tab>Årsmötet, u . . . <td r>A. 109
<td>Svenska vattenkraftföreningen, n . . . <td r>A. 139
<td>Svenskt-danskt vägingenjörsmöte, n . . . <td r>A. 247
<td>Sveriges bergshantering år 1932, n . . . <td r>A. 231
<td>Sveriges hamnkalender, n . . . <td r>A. 320
<td>Sveriges geologiska undersökning, n . . . <td r>A. 246
<td>Sveriges järnhantering i statistikens belysning, u . . . <td r>E. 57
<td>Sveriges järnhantering, kvartalsöversikter, n . . . <td r>A. 42, 202, 433,
<td><td r>B. 72
<td>Sveriges sjöfart år 1931, n . . . <td r>A. 236
<td>Sveriges ädelmalmsfyndigheter, f . . . <td r>A. 163
<td>Svets, Behöver en svets vara tänjbar?, u . . . <td r>A. 27
<td>Svetsade konstruktioner, Ritningsbeteckningar för, f . . . <td r>M. 32
<td>Svetsningen och klassificeringssällskapen, f . . . <td r>S. 23
<td>Svetsning, Några materialfrågor vid, u . . . <td r>M. 90
<td>Svetsning, Om blåsverkan vid elektrisk ljusbågs-, u . . . <td r>M. 118
<td>Sydsvenska kraftaktiebolaget under 1932, n . . . <td r>A. 88
<td>Sydsveriges framtida kraftförsörjning, r . . . <td r>A. 24
<td>Syntetisk olja i brittiska marinen, n . . . <td r>A. 66

<td><b>T</b>axor för lastbilar, n . . . <td r>A. 470
<td>Teknik och vetenskap i krisens smältdegel, u . . . <td r>A. 17
<td>Teknikens triumfer i fartens århundrade, n . . . <td r>A. 254
<td>Teknisk revisionsverksamhet, u . . . <td r>A. 405
<td>Teknisk tidskrift under år 1933, u . . . <td r>A. 1
<td>Tekniska frågor vid årets riksdag, u . . . <td r>A. 37
<td>Tekniska förbundet i Borås, 25-årsjubileum, n, u . . . <td r>A. 8, 117
<td>Tekniska föreningar, referat från<td r>
<td><tab>Chalmersska ingenjörsföreningens stockholmsavdelning . . . <td r>A. 59, 419
<td><tab>Elektriska klubben i Västerås . . . <td r>A. 107
<td><tab>Flottans ingenjörsförening . . . <td r>A. 14, 60, 460
<td><tab>Ingenjörsföreningen i Halmstad . . . <td r>A. 44
<td><tab>Ingenjörsklubben i Falun . . . <td r>A. 34
<td><tab>Jämtlands läns tekniska förening . . . <td r>A. 379
<td><tab>Kalmar teknologklubb . . . <td r>A. 436, 452
<td><tab>Norrköpings Polytekniska förening . . . <td r>A. 108
<td><tab>Skånska ingenjörsklubben . . . <td r>A. 15, 59, 91, 108,
<td><td r>214, 248, 296, 387,
<td><td r>420, 460
<td><tab>Svenska ingenjörssällskapet i Storbritannien . . . <td r>A. 16, 419
<td><tab>Södra Dalarnas tekniska förening . . . <td r>A. 33, 91, 204, 256, 436
<td><tab>Tekniska förbundet i Borås . . . <td r>A. 23, 240, 296, 451
<td><tab>Tekniska föreningen i Eskilstuna . . . <td r>A. 67, 214, 248, 459
<td><tab>Tekniska föreningen i Gävle . . . <td r>A. 91
<td><tab>Tekniska föreningen i Härnösand . . . <td r>A. 51, 140, 379
<td><tab>Tekniska föreningen i Karlskrona . . . <td r>A. 60
<td><tab>Tekniska föreningen i Uppsala . . . <td r>A. 15, 59, 107, 140, 215
<td><tab>Tekniska föreningen i Västerås . . . <td r>A. 52, 68, 215, 255, 428
<td><tab>Tekniska klubben i Motala . . . <td r>A. 34
<td>Tekniska samfundet i Göteborg . . . <td r>A. 36, 116, 214,
<td><td r>256, 427, 435
<td><tab>Tekniska samfundet i Göteborg, avd. för väg- och<td r>
<td><tab><tab>vattenbyggnadskonst . . . <td r>V. V. 12, 48
<td><tab>Örebro ingenjörsklubb . . . <td r>A. 35, 213, 248,
<td><td r>256, 419, 427
<td><tab>Östergötlands tekniska förening . . . <td r>A. 16, 107, 116, 224,
<td><td r>379, 460
<td>Tekniska föreningen i Eskilstuna, n . . . <td r>A. 344
<td>Tekniska föreningen i Gävle, n . . . <td r>A. 255
<td>Tekniska föreningen i Hälsingborg, n . . . <td r>A. 212
<td>Tekniska föreningen i Uppsala, n . . . <td r>A. 223
<td>Tekniska högskolan:<td r>
<td><tab>Kataloger, n . . . <td r>A. 123, 456
<td><tab>Matematikundervisningen vid läroverken, n . . . <td r>A. 221
<td><tab>Professorsporträtt, n . . . <td r>A. 410
<td><tab>Professur i elektrokemi, n . . . <td r>A. 211
<td><tab>Professur i hållfasthetslära, n . . . <td r>A. 425
<td><tab>Professur i skeppsbyggnadslära, n . . . <td r>A. 264, 372
<td><tab>Styrelse, n . . . <td r>A. 231, 309
<td>Tekniska högskolans flygtekniska laboratorium, u . . . <td r>M. 109
<td>Tekniska högskolans speciallärare och deras ställning<td r>
<td><tab>vid högskolan, r . . . <td r>A. 363
<td>Tekniska museets byggnadsfråga, n . . . <td r>A. 66
<td>Tekniska samfundet, n . . . <td r>A. 255
<td>Tekniska undervisningens ordnande, Den högre, u . . . <td r>A. 26, 82
<td>Tekniskt-vetenskapliga arbetet i "tredje riket", n . . . <td r>A. 310
<td>Teknokrati, f . . . <td r>A. 225
<td>Teknokrati, n . . . <td r>A. 104
<td>Telefonnät å landsbygden, Automatisering av, f . . . <td r>A. 159
<td>Telegrafering på telefonkablar, Orientering över olika<td r>
<td><tab>metoder för, f . . . <td r>E. 129, 150
<td>Telegrafverket, n . . . <td r>A. 294
<td>Tensometern, u . . . <td r>M. 12
<td>Termorelä för galvanometrar, n . . . <td r>A. 444
<td>Textiltekniska institutionsbyggnaden i Borås, Den nya . . . <td r>A. 111
<td>Trefaskranmotorer, En ny regleringskoppling för . . . <td r>E. 121
<td>Tidskriftsnytt inom mekaniska och elektriska facken, u . . . <td r>A. 46, 113, 135, 219,
<td><td r>244, 332, 376, 406, 423
<td>Torrläggningsmetod, Originell, n . . . <td r>A. 22
<td>Trafiksignalerna i Stockholm, De optiska, n . . . <td r>V. V. 60
<td>Trafikstörningsstudier, Metod för, u . . . <td r>V. V. 55
<td>Transmissionsproblem, Ett, u . . . <td r>A. 373
<td>Trikromatiska färgsystemets huvuddrag, u . . . <td r>A. 453
<td>Trollhättans sista utbyggnad, n . . . <td r>A. 395, 404, 410
<td>Träavfalls tillgodogörande, f . . . <td r>K. 81
<td>Träfiberplattor, deras framställning, egenskaper och användning, f . . . <td r>K. 73
<td>Träförsockringsförfarandet Hägglund-Bergius senaste utveckling, f . . . <td r>K. 65
<td>Träimpregnering i brandskyddande syfte, n . . . <td r>K. 56
<td>Träkolsbriketter, Svensk tillverkning av, n . . . <td r>A. 432
<td>Träkolsgeneratorer till traktorer, n . . . <td r>A. 115
<td>Tunnelbanan Slussen-Skanstull under Södermalm i Stockholm, u . . . <td r>V. V. 73, 87, 108
<td>Tyska riksbanorna öppna egen flyglinje, n . . . <td r>A. 417
<td>Tyska sammanslutningar för rationalisering av produktionen, f . . . <td r>M. 66
<td>Tätgöring och isolering av betong, Handbok i, n . . . <td r>A. 14
<td>Tävlingar:<td r>
<td><tab>Aluminiummöbler, n . . . <td r>A. 379
<td><tab>Benlim, n . . . <td r>A. 82, 458
<td><tab>Billiga bostäder, n . . . <td r>A. 104, 129
<td><tab>Bortskaffande av hushållsavfall, n . . . <td r>A. 253
<td><tab>Stadsteater i Malmö, n . . . <td r>A. 443

<td><b>U</b>niversets Ekspansion og Videnskabens Stilling hertil, f . . . <td r>A. 257
<td>Uppfinnaren, kvinnan och arbetslösheten, n . . . <td r>A. 328
<td>Urngårdar, urnmurar och kolumbarier, n . . . <td r>A. 287
<td>Utlandsreklam, Bristfällig, n . . . <td r>A. 50
<td>Utombordsmotor, En ny svensk, n . . . <td r>A. 22
<td>Utrikespolitiska kvartalet, u . . . <td r>A. 1, 189, 313, 429
<td>Utslitningstider vid  Svarvning med variabel skärhastighet, u . . . <td r>M. 55
<td>Utställning av tekniska nyheter,  n . . . <td r>A. 310
<td>Utställning av tävlingsförslagen till ny stadsteater i Malmö, n . . . <td r>A. 443

<td><b>V</b>agnkonstruktioner vid statens järnvägar, En återblick<td r>
<td><tab>på de senaste årens, u . . . <td r>M. 76
<td>Walchensee, Modellförsök vid, n . . . <td r>A. 203
</table>

<table>
<td><td r>Sid.
<td>Valvdammar, Modellförsök å tunna,  u . . . <td r>V. V. 95
<td>Varv och verkstäder:<td r>
<td><tab>A/S Aalborg Maskin- og Skibsbyggeri . . . <td r>S. 19
<td><tab>A/S Åkers Mek. Verksted . . . <td r>S. 20
<td><tab>A/b Betonerade järnfartyg . . . <td r>S. 14
<td><tab>Brandholmens varv . . . <td r>S. 14
<td><tab>A/S Burmeister & Wains Maskin- og Skibsbyggeri . . . <td r>S. 17
<td><tab>A/b Crichton-Vulcan . . . <td r>S. 19
<td><tab>A/b Ekensbergs varv . . . <td r>S. 14
<td><tab>Eriksbergs mek. verkstads a/b . . . <td r>S. 15, 70
<td><tab>A/b Finnboda varv . . . <td r>S. 14
<td><tab>A/S Fredrikstad  mek. verksted . . . <td r>S. 20
<td><tab>Fridhems varv . . . <td r>S. 17
<td><tab>Gustafsson & Söners skeppsvarv . . . <td r>S. 15
<td><tab>Gävle varvs- & verkstads nya a/b . . . <td r>S. 14
<td><tab>A/b Götaverken . . . <td r>S. 11
<td><tab>Helsingborgs varvs a/b . . . <td r>S. 15
<td><tab>A/S Helsingörs Jernskibs- og Maskinbyggeri . . . <td r>S. 18
<td><tab>A/b Holms skeppsvarv . . . <td r>S. 15
<td><tab>Kockums mek. verkstads a/b . . . <td r>S. 15
<td><tab>A/b Lindholmen-Motala . . . <td r>S. 12
<td><tab>A/b Lundby mek. verkstad . . . <td r>S. 17
<td><tab>A/b Lödöse varv . . . <td r>S. 17
<td><tab>Maskin- och brobyggnads a/b Kotka mek. verkstad . . . <td r>S. 20
<td><tab>A/b Metvikens mek. verkstad . . . <td r>S. 20
<td><tab>A/S Nakskov Skibsvserft . . . <td r>S. 18
<td><tab>Nya varvs a/b Öresund . . . <td r>S. 15
<td><tab>Nylands Verksted . . . <td r>S. 20
<td><tab>Odense Staalskibsvserft . . . <td r>S. 18
<td><tab>Porsgrunds Mek. Verksted . . . <td r>S. 20
<td><tab>A/b Sandvikens skeppsdocka & mek. verkstad . . . <td r>S. 20
<td><tab>A/b Sjöexpress . . . <td r>S. 28
<td><tab>Sölvesborgs varvs- & rederi a/b . . . <td r>S. 15
<td><tab>Trondhjems mek. verksted A/S . . . <td r>S. 20
<td><tab>Örlogsvarvet, Karlskrona . . . <td r>S. 14
<td>Vattendomstolarna, n . . . <td r>A. 6
<td>Vattenfallsstyrelsens byggnadstaxor, n . . . <td r>E. 30
<td>Vattenfallsstyrelsens riksdagspetita, n . . . <td r>A. 377
<td>Vattenhastighetsformler, u . . . <td r>V. V. 105
<td>Vattenkraft och ångkraft i Tyskland, n . . . <td r>A. 66
<td>Vattenkraftutbyggnaderna i Sverige under år 1932, n . . . <td r>A. 403
<td>Vattenkraftverket vid Sillre, u . . . <td r>V. V. 49, 69
<td>Vattenledningsverk, Borås nya, u . . . <td r>A. 61
<td>Vattenledningsverk, Några driftresultat vid Borås nya, u . . . <td r>V. V. 121
<td>Vattenståndsförutsägelser, n . . . <td r>A. 123
<td>Vattenståndsvåg, Stals patenterade, u . . . <td r>M. 29
<td>Vatten, Undersökningar över rening av råvatten ur<td r>
<td><tab>Kottlasjön i Skärsätra vattenverk, Lidingö, genom<td r>
<td><tab>fällning med aluminiumsulfat, u . . . <td r>K. 7, 15, 21
<td>Vattenverket på Lovön i kritisk belysning, u . . . <td r>V. V. 61, 77, 96
<td>Wawrinsky, Thure, † . . . <td r>A. 441
<td>Vedeldning vid statens järnvägar avstyrkes, n . . . <td r>A. 12
<td>Velockmuttern, n . . . <td r>A. 14, 50
<td>Veloxpannan, u . . . <td r>M. 73
<td>Verktyg för rörledningsarbeten, Två nya, n . . . <td r>V. V. 23
<td>Vindkraftverk, Försök med, n . . . <td r>A. 470
<td>Vindsiktar, Om arbetssättet hos, u . . . <td r>K. 49
<td>Vitaminer och födoämneskonservering, n . . . <td r>A. 328
<td>Vulkaniska ångkällor, Tillgodogörandet av, n . . . <td r>V. V. 108
<td>Vägingenjörerna, n . . . <td r>A. 115
<td>Väglagförslaget, Det nya, u . . . <td r>V. V. 1
<td>Väg- och brosakkunnigas utlåtanden, u . . . <td r>V. V. 109, 141
<td>Väg- och vattenbyggnadsfacket under år 1932, f:<td r>
<td><tab>Hus- och brobyggnader . . . <td r>V. V. 25
<td><tab>Kommunalteknik . . . <td r>V. V. 27
<td><tab>Vattenkraft . . . <td r>V. V. 40
<td><tab>Vägar . . . <td r>V. V. 42
<td>Väg- och vattenbyggnadskåren, n . . . <td r>A. 6, 221, 403, 468
<td>Väg- och vattenbyggnadsstyrelsen, n . . . <td r>A. 6, 121
<td>Väg- och vattenbyggnadsstyrelsens omorganisation, u . . . <td r>A. 48
<td>Vägorganisationen, n . . . <td r>A. 195, 318
<td>Vägtjära, Nytt om, n . . . <td r>A. 14
<td>Vägtrafikens problem, Några allmänna synpunkter på, f . . . <td r>A. 141
<td>Vägtrummor av mjukt järn, Svenska, n . . . <td r>A. 104
<td>Vägväsendet:<td r>
<td><tab>Det nya väglagförslaget, u . . . <td r>V. V. 1
<td><tab>Ett 10-årsprogram för, u . . . <td r>V. V. 141
<td><tab>Lagförslag, n . . . <td r>V. V. 21
<td><tab>Motortrafikens andel i kostnaderna för väghållningen, u . . . <td r>V. V. 109
<td><tab>Vägar, u . . . <td r>V. V. 42
<td>Världens tonnageproduktion år 1932, n . . . <td r>S. 36
<td>Världskraftkonferensens handlingar, n . . . <td r>A. 387
<td>Världskraftkonferensens sektionsmöte, n, u . . . <td r>A. 232, 249
<td>Världskraftkonferensens nordiska sektionsmöte 1933, r . . . <td r>A. 297, 305, 315
<td>Världsskeppsbyggeriet vid årsskiftet 1932--33 . . . <td r>S. 12
<td>Världsskeppsbyggeriet vid I. kvartalets slut . . . <td r>S.  36
<td>Världsskeppsbyggeriet vid II. kvartalets slut . . . <td r>S. 62
<td>Världsskeppsbyggeriet vid III. kvartalets slut . . . <td r>S. 86
<td>Världstillgångar och produktion av bergolja, n . . . <td r>A. 264
<td>Värmeenhetens benämning och beteckning, u . . . <td r>A. 133
<td>Värmeisolering med spunnet glas, n . . . <td r>A. 30
<td>Värmländska bergsmannaföreningen, n . . . <td r>A. 140
<td>Värmländska ingenjörsföreningen, n . . . <td r>A. 450
<td>Värtaelektricitetsverket, Senaste anordning för ångreservhållning vid, u . . . <td r>M. 133
<td>Vätgasmotorer, n . . . <td r>A. 237

<td><b>Z</b>ink i automobilindustrien, n . . . <td r>A. 449

<td><b>Å</b>ngdrivna automobiler, n . . . <td r>A. 304
<td>Ångkraftanläggningen vid Arlövs sockerfabrik, r . . . <td r>A. 420
<td>Ångloktekniken just nu, u . . . <td r>M. 128
<td>Ångomformare vid Köpenhamns elektricitetsverk, Några data om, u . . . <td r>M. 141
<td>Ångpanneföreningarna, n . . . <td r>A. 246
<td>Ångpannor, Avslamning av, u . . . <td r>A. 278
<td>Ångpannors anskaffnings-  och driftkostnader, u . . . <td r>M. 21
<td>Ångreservhållning vid Värtaelektricitetsverket, Senaste anordning för, u . . . <td r>M. 133
<td>Åskvädrens uppträdande och verkningar inom Älvkarleby<td r>
<td><tab>kraftverks distributionsområde, En studie av, u . . . <td r>E. 87

<td><b>Ä</b>delmalmsfyndigheter, Sveriges, f . . . <td r>A. 163
<td>Älvkarleby kraftverks distributionsområde, En studie av<td r>
<td><tab>åskvädrens uppträdande och verkningar inom, u . . . <td r>E. 87

<td><b>Ö</b>nskemål och riktlinjer. En enquéte inför årsmötet, u . . . <td r>A 93
<td><tab>Arbetslöshetsfrågan . . . <td r>A. 96
<td><tab>Förenkla ingenjörsföreningsväsendet . . . <td r>A. 95
<td><tab>Mera kommunaltekniska artiklar . . . <td r>A. 97
<td><tab>Studiecirklar för yngre ingenjörer . . . <td r>A. 93
<td><tab>Större anslutning till teknologföreningens sammanträden genom<td r>
<td><tab><tab>lägre resekostnader . . . <td r>A. 96
<td><tab>Teknisk propaganda . . . <td r>A. 98
<td><tab>Teknisk revy . . . <td r>A. 96
<td><tab>Teknologföreningen har förpliktelser mot sina medlemmar . . . <td r>A. 99
<td><tab>Årliga fackavdelningssammanträden i landsorten . . . <td r>A. 100
<td><tab>Ökat samarbete mellan landets tekniska föreningar . . . <td r>A. 94
<td>Österrikiskt forskningsinstitut för teknikens historia och dess publikation, u . . . <td r>A. 53
<td>Överföring och anordning av drivkraft för industriell drift, r . . . <td r>A. 305
<td>Överström, Elektriska anläggningars dimensionering för, Normer, n . . . <td r>A. 311
</table>

<b>FÖRFATTARREGISTER</b>
<table><td><td r>Sid.
<td><b>A</b>fzelius, B. A. (B. A. A.) . . . <td r>A. 223
<td>Ahlstrand, Mauritz . . . <td r>B. 65, 77
<td>Althin, Torsten . . . <td r>A. 53, 90, 272, 296, 311
<td>Ambjörn, Gustaf . . . <td r>S. 87
<td>Andersson, B. . . . <td r>E. 11, 26, 45
<td>Andersson, E. R. . . . <td r>E. 93, 138
<td>Angel, Gösta . . . <td r>K. 31, 72
<td>Anjou, Åke . . . <td r>A. 302
<td>Arnold, A. G . . . <td r>E. 134

<td><b>B</b>ager, H. . . . <td r>A. 305
<td>Bengtsson, H. . . . <td r>E. 150
<td>Bengtsson, Y. (Bn) . . . <td r>A. 18
<td>Benner, Sven . . . <td r>A. 239
<td>Berg, Gottfried . . . <td r>A. 192
<td>Bergsøe, Paul . . . <td r>A. 257
<td>Bergström, Hilding . . . <td r>K. 81
<td>Biermanns, J. . . . <td r>E. 17
<td>Birke, Håkan . . . <td r>V. V. 64
<td>Bjarme, Alfred . . . <td r>A. 93
<td>Björklund, Joel . . . <td r>M. 85, 102
</table>


<table>
<td><td r>Sid.
<td>Björkman, Axel . . . <td r>A. 5
<td>Blidberg, P. G. . . . <td r>V. V. 27
<td>Blomqvist, M. . . . <td r>M. 24
<td>Bohr, Einar (Br.) . . . <td r>A. 285, 384
<td>Bergquist, W. (W.   B.) . . . <td r>A. 346
<td>Brahmer, Henry . . . <td r>K. 86
<td>Bucher, H. . . . <td r>E. 89

<td><b>C</b>ornelius, Erik . . . <td r>B. 93
<td>Cronquist, G. (Cqt) . . . <td r>A. 33

<td><b>D</b>ahl, Hjalmar O. . . . <td r>A. 236, M. 25
<td>Dahlgren, F. . . . <td r>E. 103
<td>Dahlin, Elis . . . <td r>M. 121
<td>Danielson, Axel . . . <td r>A. 312
<td>Davidsson, Wilhelm . . . <td r>A. 80
<td>Dellwik, Karl Gustaf . . . <td r>B. 57
<td>Domeij, B. . . . <td r>E. 87
<td>Dreyfus, L. . . . <td r>E. 121
<td>Du Rietz, Dag . . . <td r>M. 118
<td>Dyrssen, Nils . . . <td r>A. 27

<td><b>E</b>dqvist, Knut (K. E.) . . . <td r>M. 141
<td>Eggert, G. Ernst . . . <td r>A. 85
<td>Eklund, Olof . . . <td r>B. 1, 12
<td>Ekman, T. . . . <td r>V. V. 103
<td>Ekström, Teodor . . . <td r>V. V. 94
<td>Ekström, Vidar . . . <td r>E. 6
<td>Ekwall, Axel . . . <td r>A. 443, V. V. 58,
<td><td r>97, 142
<td>Ekwall, Gunnar . . . <td r>V. V. 73, 87
<td>Engblom, Alex . . . <td r>A. 94
<td>Enström, Axel F. . . . <td r>A. 17, 70, 78
<td>Erichs, Inge . . . <td r>A. 95
<td>Essén, Rütger . . . <td r>A. 1, 189, 313, 429

<td><b>F</b>alkman, Oscar . . . <td r>A. 171
<td>Finne, W. (--é) . . . <td r>V. V. 12, 24,
<td><td r>105, 132
<td>Fischerström Claes . . . <td r>V. V. 61, 81
<td>Forsberg, Erik Aug. . . . <td r>A. 150
<td>Forsberg, Gustaf . . . <td r>A. 316, 339
<td>Fröman, K. A. (Fmn) . . . <td r>A. 25
<td>Furrer, Rudolf A. . . . <td r>S. 1, 21

<td><b>G</b>avelin, Axel . . . <td r>A. 163
<td>Gelhaar, J. . . . <td r>K. 25, 37, 41, 56
<td>Genberg, Erik . . . <td r>A. 453
<td>Gezelius, B. (B. G--z--s) . . . <td r>V. V. 60
<td>Glas, E. T. . . . <td r>E. 106
<td>Graneli, Wilhelm . . . <td r>A. 96
<td>Gustafsson, Emil . . . <td r>A. 299
<td>Gustafsson, K. G. . . . <td r>B. 44
<td>Gustafsson, Nils . . . <td r>M. 13
<td>Gustavsson, H. . . . <td r>M. 133

<td>Hagman, S. M. . . . <td r>K. 17
<td>Hallström, Erik . . . <td r>A. 276, 316
<td>Hallström, O. . . . <td r>M. 90
<td>Hedin, Tore . . . <td r>A. 96
<td>Hellman, O. . . . <td r>E. 113
<td>Hellström, Carl (--m) . . . <td r>V. V. 95
<td>Hentz, Georg (Hz) . . . <td r>V. V.  23, 118
<td>Herlitz, Ivar . . . <td r>E. 1
<td>Heuman, Carl . . . <td r>A. 230, E. 33
<td>Holmgren, Frithiof . . . <td r>A. 46, 113, 135,
<td><td r>219, 244, 332, 376,
<td><td r>406, 423, 458
<td>Hubendick, E. . . . <td r>A. 381, M. 9, 37
<td>Hultman, G. H. . . . <td r>K. 9
<td>Hylander, E. (E. H--r) . . . <td r>A. 37, 64, 129,
<td><td r>373, 394
<td>Håkanson, Hilding (H. H.) . . . <td r>A. 280, M. 48
<td>Hägg, Gunnar . . . <td r>A. 414
<td>Hägglund, Erik . . . <td r>K. 65
<td>Härden, Joh. . . . <td r>A. 87
<td>Högel, Lennart . . . <td r>A. 315
<td>Högfors, Birger . . . <td r>M. 57

<td><b>J</b>acobsen, Fr. . . . <td r>E. 73
<td>Jakobson, B. . . . <td r>A. 353
<td>Jansa, Victor . . . <td r>V. V. 61, 81
<td>Jerdén, Alfred . . . <td r>A. 97
<td>Johansson, Arvid . . . <td r>A. 397, 408
<td>Johansson, Erik . . . <td r>A. 307
<td>Jonson, E. W. (E. W. Jn) . . . <td r>V. V. 48, 142
<td>Jung, Ingvar . . . <td r>M. 73

<td><b>K</b>alling, Bo. . . <td r> E. 65
<td>Karlsson, K. I. (K.  I. K.) . . . <td r>M. 131
<td>Kautter, Wolfgang . . . <td r>E. 39
<td>Kjellberg, B. (B. K--g) . . . <td r>A. 120
<td>Kjellstrand, Stig . . . <td r>A. 113
<td>Klein, O. . . . <td r>A. 421
<td>Kleman, C. (C. K.) . . . <td r>A. 83, 264 b,
<td><td r>337, 345, 468
<td>Knös, T. (T. K--s) . . . <td r>A. 58
<td>Kolb, V. . . . <td r>A. 289
<td>Kullberg, Einar . . . <td r>M. 81
<td>Kärnekull, Olof . . . <td r>A. 51, 461
<td>Körner, J. . . . <td r>A. 305

<td><b>L</b>agergréen, Alarik . . . <td r>A. 217
<td>Lalin, G. S. . . . <td r>A. 470, V. V. 37
<td>Larsson, Knut . . . <td r>A. 159
<td>Larsson, Rob. . . . <td r>A. 281
<td>Lemoine, Siffer . . . <td r>E. 81
<td>Lenning, Alvar . . . <td r>A. 73
<td>Lidvall, Nils (Lll) . . . <td r>V. V. 60, 102, 128
<td>Liljeblad, Ragnar . . . <td r>A. 321, 329
<td>Lindblad, Axel . . . <td r>A. 178
<td>Lindgren, Birger . . . <td r>A. 263
<td>Lindgren, Åke . . . <td r>V. V. 121
<td>Linton, Otto . . . <td r>V. V. 84
<td>Ljungberg, Gunnar . . . <td r>B. 89
<td>Ljungdahl, K. G. . . . <td r>A. 299
<td>Ljungholm, Elof . . . <td r>K. 33, 43
<td>Ljungzell, Nils J. (Nil) . . . <td r>A. 205, S. 9, 29,
<td><td r>35, 47, 55, 78
<td>Lund, Kjell . . . <td r>B. 49, 62
<td>Lundberg, Holger A. . . . <td r>A. 133, 302
<td>Lundborg, B. H. . . . <td r>A. 369
<td>Lundbäck, Ivar . . . <td r>K. 73
<td>Lundgren, Edvin . . . <td r>A. 14, M. 12, 106, 132
<td>Lundh, Erik . . . <td r>K. 58
<td>Luthander, S. (S. L.) . . . <td r>M. 96
<td>Lübeck, Sven . . . <td r>A. 464
<td>Lysholm, Alf . . . <td r>M. 1
<td>Löfgren, E. . . . <td r>E. 97

<td><b>M</b>agnusson, E. . . . <td r>E. 145
<td>Malm, G. . . . <td r>A. 141, 410
<td>Malmer, I. (I. M.) . . . <td r>M. 36, 109
<td>Malmfors, Sam . . . <td r>E. 49
<td>Malmgren, Einar . . . <td r>A. 340
<td>Marcus, Curt . . . <td r>A. 198
<td>Mason, A. G. L. . . . <td r>E. 22
<td>von Matern, Nils . . . <td r>V. V. 1, 141
<td>Meijer, Gustaf E. . . . <td r>A. 82
<td>Meyer, Ed. F. . . . <td r>A. 125
<td>Molin, K. G. . . . <td r>A. 241, 250, 267, 282
<td>Molinder, Ernst . . . <td r>M. 29
<td>Montelius, Carl . . . <td r>M. 61

<td><b>N</b>erell, Sven . . . <td r>A. 465
<td>Nordell, T. (T. Ndl) . . . <td r>V. V. 84
<td>Nordendahl, Einar (E. N.) . . . <td r>A. 117 V. V. 13
<td>Nordenfelt, Lennart . . . <td r>B. 33
<td>Nordensson, Tom . . . <td r>A. 301
<td>Nordin, John . . . <td r>M. 66
<td>Nordlander, B. W. . . . <td r>A. 308
<td>Nordström, H. F. . . . <td r>S. 67, 71, 79
<td>Nordström, S. . . . <td r>E. 129
<td>Norlin, Evert (E--t N--n) . . . <td r>A. 300, K. 7, 15,
<td><td r>21, 45, 55, 72 80, 89
<td>Nothin, Erik (E. N.) . . . <td r>A. 197, M. 76, 128
<td>Nyström, Harry . . . <td r>E. 92

<td><b>O</b>berger, Filip . . . <td r>A. 9, 40, 71, 120, 201,
<td><td r>235, 325, 370, 402, 441
<td>Odqvist, F. K. G. . . . <td r>M. 49
<td>Oetken, F. A. . . . <td r>A. 289
<td>Olander, V. . . . <td r>E. 140, 157

<td><b>P</b>allin, H. N. (H. N. P.) . . . <td r>A. 11, V. V. 132
<td>Palm, E. . . . <td r>A. 8, 134
<td>Pennenkamp, O. . . . <td r>A. 271, 317
<td>Petterson, Knut E., . . . <td r>A. 97, V. V. 85
<td>Plass, J. . . . <td r>V. V. 49, 69
<td>Ploman, Fr. . . . <td r>V. V. 42
<td>von Porat, Hj. . . . <td r>A. 147
<td>von Post, Ernst . . . <td r>A. 54
<td>Praetorius, Ernst . . . <td r>M. 21
<td>Pyk, H. . . . <td r>M. 17

<td><b>Q</b>varfort, S. . . . <td r>A. 280, 287

<td><b>R</b>ennerfelt, T. G. . . . <td r>A. 50
<td>Ribbing, Nils . . . <td r>V. V. 40
<td>Richter, Hans . . . <td r>A. 278
<td>Ringdahl, Karl . . . <td r>M. 32, S. 23
<td>Rosborg, A. (A. Rbg). . . <td r>M. 96, S. 63
<td>Rothelius, Ernst . . . <td r>B. 17, 25, 36, K. 49
<td>Royen, N. . . . <td r>V. V. 25
<td>Rundqvist, Thore . . . <td r>A. 69
<td>Rune, Gunnar H. . . . <td r>A. 39

<td><b>S</b>almony, A. . . . <td r>A. 270
<td>Schæffer, B. . . . <td r>B. 46, 73, 81
<td>Schoerner, Y. . . . <td r>S. 13
<td>Settergren, G. . . . <td r>A. 225
<td>Silfverhjelm, W. . . . <td r>V. V. 55
<td>Sjövall, Harald . . . <td r>M. 97
<td>Skärblom, Karl-Ivar (K-I. S.) . . . <td r>K. 87
<td>Sondén, Ragnar . . . <td r>A. 61, V. V. 121
<td>Stenhagen, Frithiof H. (F. H. S.) . . . <td r>A. 50, 98, 105, 288,
<td><td r>452, B. 40, 48,
<td><td r>K. 11, 48, 56
<td>Sterling, Antoine . . . <td r>V. V. 91
<td>Ståhle, Viktor (V. S.) . . . <td r>A. 45
<td>Stålhane, Bertil . . . <td r>A. 365
<td>Stålhane, Otto . . . <td r>A. 51, 273,
<td><td r>374, E. 56, 71
<td>Sundberg, Karl . . . <td r>V. V. 133
<td>Sundberg, Thure . . . <td r>K. 33, 43
<td>Sundholm, Herman . . . <td r>B. 6
<td>Swedenborg, H. . . . <td r>M. 48
<td>Svennberg, T. . . . <td r>A. 353

<td><b>T</b>helander, Thore (T.  T.) . . . <td r>A. 21, 441
<td>Thorne, Sven G. . . . <td r>B. 9, 20
<td>Thorssell, Th. . . . <td r>A. 265
<td>Tiselius, Arne . . . <td r>K. 1
<td>Tolléus, Hugo . . . <td r>A. 448
<td>Traneus, Gunnar . . . <td r>A. 99
<td>Tunell, Torsten . . . <td r>B. 41

<td><b>U</b>llerstam, A. E. . . . <td r>V. V. 6, 33
<td>Upmark, Erik . . . <td r>A. 451

<td><b>W</b>aldner, Axel . . . <td r>A. 104
<td>Wallquist, Gunnar . . . <td r>A. 400
<td>Wanheim, Gunnar . . . <td r>V. V. 31
<td>Wejnarth, Axel . . . <td r>B. 7
<td>Wennerberg, John . . . <td r>E. 161
<td>Werner, Donovan (D. W.) . . . <td r>A. 90
<td>Werner, P. W. (P. W. W.) . . . <td r>V. V. 96
<td>Wiberg, Anders . . . <td r>A. 437, 445
<td>William-Olsson, Tage . . . <td r>V. V. 108
<td>Wittekind, Fritz . . . <td r>M. 34
<td>Woxén, R. . . . <td r>M. 47, 55, 96

<td><b>Z</b>achrisson, Einar . . . <td r>A. 100
<td>Zander, Allan . . . <td r>S. 37

<td><b>Å</b>berg, Erik . . . <td r>V. V. 77
<td>Åhrén, Uno . . . <td r>A. 411
<td>Åsberg, K. Theodor . . . <td r>S. 69

<td><b>Ö</b>hman, Albert . . . <td r>V. V. 114, 125
</table>

</chapter>
<chapter name="TEKNISK TIDSKRIFT
HÄFT. 1 ÅRG. 63 7 JAN. 1933">
<h1>TEKNISK TIDSKRIFT</h1>
<h2>HÄFT. 1 ÅRG. 63 <tab>7 JAN. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Prenumerationsanmälan. -- Det utrikespolitiska kvartalet, av Rütger Essén. -- Richard Ekwall †.
-- Notiser. -- Litteratur. -- Sammanträden.

</chapter>
<chapter name="TEKNISK TIDSKRIFT UNDER ÅR 1933.">
<h2>TEKNISK TIDSKRIFT UNDER ÅR 1933.</h2>
Den sextiotredje årgången av Teknisk tidskrift
börjar med detta häfte. Tidskriften är alltså
tillräckligt gammal för att med ett visst jämnmod
kunna se på tillvaron. Lika litet som vi under
1920-talets sista del sågo alltför optimistiskt på
utvecklingen, lika litet finns det nu anledning anlägga
någon nattsvart pessimism. Goda och dåliga tider
komma alltid att växla och växlingarnas större eller
mindre styrka att bero på den mindre eller större
klokskap med vilken vi själva regera vår värld.

För tio år sedan hade vi ett svårt lågkonjunkturår
bakom oss. Vi hade då från en höjdkam rutschat
utför en brant slänt och hamnat i dalbotten. Den
här gången har rutschningen varit mera långvarig.
Först under sista året har slänten stupat brant och
vi stå ånyo nere i en dal. Klättringen mot den
åtrådda höjdkammen kan åter börja.

För Teknisk tidskrift liksom för det alldeles
övervägande antalet in- och utländska tekniska och
andra publikationer har det sista årets
omvälvningar helt naturligt framtvingat viss begränsning
av omfånget. Denna senare stannar emellertid för
vår del vid 15 procent. Det är vår förhoppning att
snart kunna inhämta det förlorade, men för den
närmaste tiden innan en definitiv omsvängning i
konjunkturen inträtt nödgas vi inställa oss på samma
textomfång som under 1932. Utgivningssättet i
övrigt blir oförändrat.

Teknisk tidskrift utkommer således under 1933
som vanligt varje vecka och utgives dels <i>med</i>
samtliga fackavdelningar (Elektroteknik, Kemi och
Bergsvetenskap, Mekanik och Skeppsbyggnadskonst
samt Väg- och vattenbyggnadskonst) i en
huvudupplaga A och kostar 25 kr. per år, dels <i>utan</i>
fackavdelningar i en upplaga F och kostar då 15 kr. pr år.

De olika fackavdelningarna utgivas även som
särskilda prenumerationsenheter Elektroteknik
(upplaga B), Kemi och Bergsvetenskap (upplaga C),
Mekanik och Skeppsbyggnadskonst (upplaga D), samt
Väg- och vattenbyggnadskonst (upplaga E). De
utkomma vardera med ett nummer i varje månad.
Utgivningsdagarna äro resp. 1:sta, 2:dra, 3:dje och 4:de
lördagen i månaden. Abonnemangspriset är 6 kr. pr
fackavdelning och år.

I Danmark, Finland och Norge äro abonnemangsprisen
desamma som i Sverige. I övriga länder
tillkommer vid direkt prenumeration en förhöjning av
5 kr. för upplagorna A och F samt 1 kr. för
upplagorna B--E, motsvarande ökade portokostnader vid
korsbandsförsändelse.

</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rütger Essen.</sc></h3>
<poem>Har världsdepressionen nått sin
bottenpunkt? -- Arbetslösheten fortfarande av
väldig omfattning. -- Riklig penningtillgång.
-- Krigsskuldfrågan: den europeiska
15 december-likviden till U. S. A. --
England betalar i guld; franska kammaren
vägrar. -- Washington-regeringen godtager
inga förbehåll. -- Nedrustningskonferensen:
det tyska likaberättigandekravet godtages
i princip. -- Den japansk-kinesiska
konfliktens behandling i Genève. -- Sir Eric
Drummond's avgång. -- Ottawakonferensens
sviter: frihandelselementen lämna den
brittiska regeringen. -- Ministärskiftet Herriot
-- Paul-Boncour i Frankrike. --
Utvecklingen i Tyskland: statsdomstolens utslag i
konflikten riket-Preussen, riksdagsvalet den
6 november, nazistisk tillbakagång, von
Papen går, von Schleicher träder till,
regeringen von Schleichers uppgifter. --
Konflikt England-Persien. -- Presidentvalet i
Amerika: orsakerna till Hoover's nederlag.
Vad man väntar sig av demokraternas och
Roosevelts seger.
</poem>
<tab><tab><tab>Stockholm den 29 december 1932.
De senaste månaderna kunna verkligen uppvisa
en del tecken, som tyda på att den <i>ekonomiska
världsdepressionen</i> nått sin bottenpunkt. En ringa
tendens till produktionsökning kan sålunda
konstateras exempelvis i fråga om kol och järn, och på
vissa håll, särskilt i Tyskland och England, har detta
även medfört någon, ehuru ännu obetydlig,
prisstegring och en svag minskning i arbetslösheten. En
ovanligt god världsskörd på norra halvklotet har
givit rik näringstillgång, men även tillbakahållit
prisstegringen på jordbruksprodukter. Den våg av
återvändande optimism, som gjorde sig gällande i somras,
har dock åter sjunkit tillbaka, och ännu ter sig
världen i dess helhet ekonomiskt lamslagen i en
utsträckning, som den nuvarande generationen icke
förut upplevat.

Men även om botten verkligen skulle vara nådd i
fråga om världskrisens produktionssida, göra sig
däremot verkningarna av den långvariga
depressionen på ett alltmer tryckande sätt gällande.
Konsumtionens närmande till det ekonomiska bottenläget
sker icke utan möda och tryck, och de sociala och
politiska konsekvenserna bli svårare att uthärda ju
längre krisen varar. Att låta konsumtions- och

kostnadsnivåerna anpassa sig snabbt och automatiskt
efter det väldiga konjunkturfallet är för övrigt
omöjligt, där man har att göra med levande och normala
mänskliga behov, och vore icke heller på något sätt
önskvärt. Arbetarklassens motstånd mot sin
levnadsstandards sänkning är sålunda både naturlig och
nyttig, där detta motstånd ej upprätthålles med
konstlade monopol och politiska maktmedel, i vilket fall
det verkar krisförlängande och krisskärpande. Hela
denna procedur innebär emellertid en svår
påfrestning för samhälls- och statsorganisationerna och
alltför länge kan detta tryck ej uthärdas. Och fastän
man nu kan skönja slutet på depressionen äro
måhända de hårdaste belastningsproven ännu ej
överståndna.

Världshandeln har sjunkit till mellan hälften och
en tredjedel av dess för några år sedan uppnådda
omfång, och staternas ofta panikartade
skyddsåtgärder inskränka alltmer dess rörelsefrihet.
<i>Arbetslösheten</i> har visserligen från september något lättat i
England och Tyskland men har alltjämt en
skrämmande omfattning och utgör en företeelse
innebärande så stora faror att man på de flesta håll
numera erkänner berättigandet av även mycket
extraordinära åtgärder från staternas sida för dess
övervinnande eller minskning.

Något bättre te sig de <i>penningpolitiska</i>
förhållandena. Den i föregående kvartalsrapport refererade
skadeståndsuppgörelsen i Lausanne har icke undgått
att skapa en viss lättnad. Ännu återstår emellertid
uppgörelsen av de interallierade krigsskulderna,
varom mera nedan.

Den stora tillgången på sparmedel, som icke kunna
finna produktiv användning, har överallt medfört en
<i>riklig penningtillgång</i> hos banker och kreditinstitut
och lett till en allmän räntesänkning. Pengar ha
överhuvud icke på länge varit så billiga som nu, och
många sparare få förgäves söka efter <i>en ringa
ränteavkastning.</i> Detta läge användes i somras av den
brittiska regeringen till den i förra kvartalsrapporten
omnämnda framgångsrika konverteringen av
krigslåneobligationer. Man har emellertid på många håll
kritiserat de restriktioner på obligationslånemarknaden
som regeringen i detta samband genomdrev.
Det engelska exemplet har emellertid följts av
Frankrike, där en lika lyckosam krigsskuldslånekonvertering
genomfördes från september. Den beräknas ha
berört bortåt en tredjedel av franska statens inre
skuld och medfört en räntebesparing på ungefär 1 300
millioner francs.

Ett av de svåraste hindren för återupprättande av
sunda valutaförhållanden i världen är dock alltjämt
ovissheten i fråga om de <i>interallierade
krigsskuldernas reglering.</i> Alla ekonomiskt omdömesgilla element
i världen äro sedan länge ense om att dessa över
årtionden fördelade internationella likvider för gamla
amerikanska krigsleveranser till uppskruvade
inflationspriser världsekonomiskt sett äro i det närmaste
lika skadliga som det tyska skadeståndet och icke
ens äro till någon verklig nytta för mottagaren,
Förenta staterna, vars folkhushåll och statskassa skulle
vinna mera på en ringa förbättring av
världskonjunkturen än på allt vad de f. d. allierades
betalningar någonsin kunna inbringa. Under tiden utgöra
dessa betalningar ett av de svåraste hindren för
denna konjunkturförbättring.

Den genomsnittliga <i>opinionen i Amerika,</i> som via
kongressen har ett avgörande inflytande på Förenta
staternas ställning till krigsskuldfrågan, har
emellertid ännu ej fattat detta sammanhang. Särskilt vill
man på detta håll sätta Europas uppgivna ovilja att
nedrusta i samband med dess bristande förmåga att
prestera de amerikanska skuldlikviderna -- en
sammanställning som givetvis är fullständigt oriktig, då
militärkostnaderna så gott som helt och hållet äro
inre utgifter, vilka ha föga med ländernas utländska
betalningsförmåga att göra.

Tillsvidare får man emellertid räkna med denna
amerikanska genomsnittsuppfattning av
krigsskuldsproblemet som ett faktum, vilket endast långsamt
kan rubbas. Det svåra budgetläget i Förenta
staterna underlättar icke tillmötesgåendet. Det stora
republikanska nederlaget vid president- och
kongressvalen i november har ej heller i detta hänseende
medfört den förskjutning man på sina håll väntat.

<i>Den 15 december</i> förföllo till betalning räntor och
amorteringar på skulden till Amerika för såväl
Storbritannien som Frankrike, Belgien och Italien.

Detta förfallodatums inträde föregicks av en
ganska skarp och högst intressant notväxling, särskilt
mellan England och U. S. A. I synnerhet den andra
brittiska noten till Washington-regeringen, av den 2
december, är ett historiskt dokument av största
betydelse. Noten i fråga utvecklar med slående
argumentation att England å sin sida avstått från större
delen av sina krigsfordringar, att Lausanne-uppgörelsens
ikraftträdande är beroende av Englands och
Frankrikes kommande skuldreglering med Amerika,
och att sålunda amerikansk omedgörlighet ånyo kan
rulla upp hela krigsskadeståndsfrågan, samt
understryker slutligen med skärpa de ödesdigra
konsekvenser för den hotade världshandeln som ett
återupptagande av skuldbetalningarna skulle medföra.
Förenta staternas regering vägrade emellertid att
medgiva något uppskov, ehuru man ställde framtida
förhandlingar i utsikt. Brittiska regeringen
meddelade då att man ämnade verkställa betalningen
medelst överförande av guldbehållningar i London till
amerikanska regeringens disposition, detta såsom
varande den minst skadliga metoden för likvidens
verkställande. En dylik överföring skedde också på
förfallodagen.

Den brittiska regeringen lät emellertid härvid
meddela att den ej betraktade denna överföring som en
regelmässig likvid enligt skuldavtalet av 1922, utan
som en betalning à conto i avvaktan på blivande
slutuppgörelse. U. S. A:s regering vägrade som
väntat att godtaga detta förbehåll. Ståndpunkterna äro
sålunda ännu oförenliga, och frågan kvarstår öppen
tills den nyvalde demokratiske presidenten Roosevelt
den 4 mars 1933 tillträder sitt ämbete.

Man hade i allmänhet väntat att <i>Frankrike</i> i fråga
om decemberlikviden till U. S. A. skulle följa
Englands exempel, desto mer som regeringens och
Banque de Frances rika guldtillgångar möjliggjorde
att betalningen denna gång verkställdes på ett
relativt föga kännbart sätt. Men stämningen i
Frankrike är synnerligen stark emot de amerikanska
betalningskraven, och det visade sig att icke ens
regeringen Herriot's eljest ganska starka inflytande i
kammaren var tillräckligt för att driva en ovillig
majoritet till uppfyllande av det amerikanska kravet
enligt 1926 års skulduppgörelse. Den 14 december
beslöt kammaren med icke mindre än 402 röster mot
187 att <i>icke</i> fullgöra betalningen. Resultatet härav
blev bl. a. Herriot's avgång. Huruvida det franska
parlamentets rätt desperata beslut att vägra
fullgörandet av en klar internationell betalningsförbindelse
utan att kunna åberopa oförmåga skall bidraga till en
snabbare lösning av det svåra problemet återstår att
se. Den amerikanska kongressen kan därigenom
visserligen lättare komma till insikt om allvaret i
Europas krav på en slutreglering av krigsfinansens
ödesdigra efterverkningar, men å andra sidan
innebär den franska kammarens åtgärd ännu ett hårt
slag för det vacklande internationella kreditsystemet.

<i>Belgien</i> har följt Frankrikes exempel och vägrat
likvid till Amerika. <i>Italien</i> har däremot i
överensstämmelse med det engelska föredömet fullgjort sin
förfallna betalningsskyldighet. Washingtonregeringen
har protesterat såväl mot Englands förbehåll som
ännu mer mot Frankrikes vägran. Länge kan detta
stora europeisk-amerikanska mellanhavande icke
hållas på denna punkt. Den snart tillträdande nya
administrationen i U. S. A. får här en av sina svåraste
och betydelsefullaste uppgifter.

<i>Nedrustningsarbetet</i> har legat nere, sedan
konferensens skuta i september strandade på frågan om
Tysklands likaberättigande. <i>Oroligheter i november
i Genève,</i> nedrustningskonferensens säte, med
åtskilliga dödsoffer vid en sammanstötning mellan
socialistiska demonstranter och utkommenderad
militär kommo att på ett ominöst sätt ackompanjera
nedrustningsarbetets fiasko. Emellertid har man
efter regeringen von Schleichers bildande i Tyskland
(varom mera nedan) verkligen tillsvidare lyckats få
bort den stötesten som det tyska likaberättigandekravet
utgjort. Givetvis skedde detta på det enda
sätt som var praktiskt tänkbart, nämligen genom de
f. d. segermakternas <i>godtagande av detta tyska
likaberättigande.</i> Genom ett den 11 december
undertecknat <i>femmaktsavtal</i> mellan Storbritannien,
Frankrike, Italien, U. S. A. och Tyskland har nämligen
principen om "likaberättigande i ett system som
bjuder alla nationer trygghet" fastslagits som
grundläggande för det avtal vari nedrustningskonferensen
skall komma att resultera. Det är ej tydligt
utsagt att detta likaberättigande skall gälla även om
någon väsentlig nedrustning ej kommer till stånd och
Tyskland sålunda kan väntas upprusta. Just ur den
europeiska fredens synpunkt är emellertid
erkännandet av Tysklands likaberättigande reellt sett ett
viktigare positivt resultat än de mindre, tekniska
rustningsbegränsningar vari konferensen möjligen
kan komma att resultera.

Det är numera även i <i>Genève</i> som den
<i>japansk-kinesiska konflikten</i> främst hålles i gång. På
platsen, dvs. i den Fjärran Östern, ha händelserna
redan för åtskilliga månader sedan lett till ett av allt
att döma för avsevärd tid framåt bestående resultat,
nämligen upprättandet av den japanska vasallstaten
<i>Manchu-kuo</i> och detta faktums stillatigande
erkännande av huvudmakterna i den Fjärran Östern.
Striden Japan--Kina fortsätter emellertid som sagt i
Genève, ehuru ingen svävar i okunnighet om, att den
högsta effekt, av vad som där i denna sak säges
och beslutas, aldrig kan bli annat än Japans utträde
ur förbundet -- detta framför allt därför att den
brittiska och, om än med någon tvekan, även den
franska regeringen icke önska och icke avse att
omstörta resultatet av Japans aktion i Mandschuriet.
Blockad är utesluten, och de kraftiga anti-japanska
deklarationer, som vid den extra förbundsförsamling,
vilken för frågans behandling sammanträdde den
6 december, avgåvos av representanterna för en del
mindre stater, Sverige, Tjeckoslovakien m. fl., bli
på denna grund endast ord i luften, utom så till vida
att de eventuellt kunna framkalla handelspolitiska
repressalier från Japans sida.

Från Genève's horisont är vidare att anteckna att
förbundets förste generalsekreterare, engelsmannen
Sir <sc>Eric Drummond,</sc> nu efter tretton års tjänst
avgått och ersatts av hittillsvarande ställföreträdande
generalsekreteraren, fransmannen Monsieur <sc>Joseph
Avenol.</sc> Tysken dr Trendelenburg har utnämnts till
undersekreterare (för sekretariatets ekonomiska och
finansiella sektion).

I oktober sanktionerade brittiska parlamentet
<i>Ottawa-konferensens</i> beslut. Detta skedde dock
varken smärt- eller friktionsfritt. Den orubbligt
frihandelstroende förutvarande finansministern i Mac
Donald's arbetarministär, numera lord <sc>Snowden,</sc>
övergav under hätska protester regeringsskutan.
Samma väg vandrade flertalet av de mera frihandelsvänliga
Samuel-liberalerna; framför allt lämnade Sir
<sc>Herbert Samuel</sc> själv sin post som inrikesminister.
Oppositionen har sålunda nu fått en ringa
kvantitativ men något större kvalitativ förstärkning. I
underhuset är emellertid den alltmer konservativa
"nationella regeringens" ställning orubblig.
Ottawa-besluten komma sålunda nu att omformas i praktisk
handelspolitik och såväl England som den övriga
världen få erfarenhet om huruvida de skola leda till
skärpt handelspolitisk isolering eller tvärtom till
dennas övervinnande genom regionalpolitik efter
stora linjer.

<i>Den franska ministären Herriot's</i> ovan omnämnda
<i>fall</i> på den amerikanska skuldfrågans utgång i
deputeradekammaren var icke motiverat av något
misstroende mot Herriot's allmänna politik. Tvärtom
har Herriot denna gång nått betydligt större
framgångar och vunnit allmännare förtroende än
någonsin under sina föregående ministerperioder.
Kammarens beslut i skuldfrågan, där Herriot intagit en
bestämd ståndpunkt, gjorde emellertid hans avgång
oundviklig. Efterträdaren, den moderate och
försvarsvänlige socialisten <sc>Paul-Boncour,</sc> betecknar
emellertid icke någon större partiförskjutning. I
Paul-Boncour's ministär, färdigbildad den 18
dennes har han själv övertagit utrikesministerposten.
Finansminister är radikalen Chéron och
inrikesminister Chautemps, tidigare konseljpresident och
inrikesminister även i Herriot's ministär, där den nye
konseljpresidenten innehade krigsministerportföljen.

Under det att den fascistiska diktaturen i Italien
i slutet av oktober kunde fira sitt tioårsjubileum
och den kommunistiska regimen i Moskva något
senare sitt femtonårsjubileum, hålles i <i>Tyskland</i>
pendeln ännu svävande -- dock icke mellan
parlamentariskt-demokratiskt styre och diktatoriskt
regemente -- ty den förstnämnda politiska regimen
synes numera i Tyskland definitivt ha förolyckats --
utan mellan en styrelse med ett visst hänsynstagande
till riksdagen och den där uttryckta folkopinionen

och en från statschefen utgående ren "överhetsregim".

<i>"Presidial-regeringen" von Papen</i> hade i september
ånyo <i>upplöst riksdagen,</i> vars överväldigande
majoritet icke velat godtaga dess nöddekret och
överhuvud vägrat samverka med dess ledande personer.
Många tecken tydde emellertid på att regeringen i
själva verket hade en starkare ställning än vad
riksdagens ståndpunktstagande kunde tyda på. Den
hade åstadkommit slutuppgörelse i
skadeståndsfrågan och även i övrigt förbättrat Tysklands yttre
ställning. Den hade gjort slut på den ohållbara
spänningen i Preussen genom att avsätta dess i
luften hängande socialdemokratiska regering och
ersätta den med en av rikspresidenten utsedd
kommissarie-regering. Den hade genom sina nöddekret
åtminstone lyckats skapa någon lättnad i
näringslivet och på arbetsmarknaden. Den hade återställt
inre trygghet och ordning. Den hade vidare gjort
allvarliga försök till samverkan med det stora
nationalsocialistiska partiet, men dess närmanden hade
från detta håll obönhörligt avvisats med kravet på
hela maktens överlämnande -- ett anspråk, som
avvisats av rikspresidenten Hindenburg, och som
partiet därefter varken på legal eller illegal väg var i
stånd att genomdriva. Då därtill kom att regeringen
von Papen--Schleicher inneslöt en ovanligt stor fond
av personlig duglighet syntes det icke osannolikt
att den i en nyvald riksdag skulle kunna finna bättre
förståelse för sin politik än i den i september upplösta.

Emellertid sänktes regeringens prestige i viss mån
genom det <i>utslag</i> som <i>statsdomstolen i Leipzig</i> kort
före valet fällde i den sedan i somras svävande
<i>tvisten mellan riksregeringen och Preussen.</i> Detta
utslag gav nämligen icke full stadfästelse åt
riksregeringens ingripande i juli. Detta ingripande
förklarades nämligen ha varit berättigat endast såsom
ett provisorium för att skapa lugn och ordning, men
kunde icke beröva den i Preussen sittande regeringen
dess rent politiska rättigheter i förhållande till
lantdagen och riket. Genom detta utslag fick Preussen
alltså på sätt och vis två regeringar -- å ena sidan
en faktiskt fungerande dylik, utövande chefskap för
förvaltningen men endast med provisorisk rättsgrund
-- rikskommissariens regering -- och å andra sidan
en latent, icke fungerande men dock med vissa
lagliga befogenheter utrustad regering -- den avsatta
ministären Braun--Severing. Självfallet är ett
dylikt tillstånd icke länge hållbart.

<i>De nya riksdagsvalen</i> ägde rum den <i>6 november.</i> I
trots av att tyska folket nu för femte gången i år
gick till valurnorna blev valdeltagandet endast föga
minskat och uppgick fortfarande till 80 %.
Förskjutningarna blevo emellertid betydelsefulla nog.
Hitlers parti gick tillbaka med över två millioner
röster, och dess mandattal sjönk från 230 till 196.
Kommunisterna gingo framåt med cirka 700 000
röster och vunno 3 mandat. Socialdemokraterna
förlorade ett något större antal röster och 9 mandat.
De tysknationella vunno 14 mandat och cirka 900 000
röster. Centrum gick endast obetydligt tillbaka
(med 5 mandat (till 69) och 230 000 röster).

I stort sett kunde denna utgång betecknas som en
framgång för regeringen. Dess speciella anhängare
-- de tysknationella -- hade gått starkt framåt.
Centrum och nationalsocialisterna kunde icke längre
tillsammans bilda majoritet. Nationalsocialisternas
vacklan, allt starkare framträdande inre splittring
och icke minst deras samgående med kommunisterna
vid en trafikstrejk i Berlin, torde ha varit de
främsta orsakerna till Hitlers nederlag.

Det visade sig emellertid att partiet alltjämt var
beslutet att till varje pris hindra von Papens
fortsatta maktutövning. Dennes vädjan till
riksdagspartierna om åtminstone passiv tolerans av
regeringspolitiken möttes med avslag, varefter Papen
den 17 november inlämnade sin avskedsansökan.
Ett erbjudande åt Hitler och hans män att på vissa
villkor bilda regering möttes efter åtskillig tvekan
i nazistledningen ånyo med kravet på makten i dess
helhet, ett krav, som Hindenburg nu avvisade med
ännu mindre tvekan än i augusti. Likaledes stod
det klart för alla att den tidpunkt då nazisterna
möjligen varit istånd att med en kupp erövra
makten nu definitivt var förbi. Valet stod alltså mellan
att fortsätta regimen von Papen i kamp mot en
oförsonlig riksdagsmajoritet och sannolikt med en
ny upplösning i följe -- eller söka fullfölja
presidial-politikens linje under ledning av ett annat, för
riksdagen mera godtagbart namn. Bildandet av en
parlamentarisk regeringsmajoritet var under alla
omständigheter utesluten.

Efter ingående förhandlingar och långt
övervägande valde Hindenburg den andra utvägen. Papen
drog sig tillbaka under stora hedersbetygelser från
rikspresidentens sida. Rikskanslärsposten övertogs
av riksvärnsministern, general <i>von Schleicher,</i>
vilken av många anses ha varit den starkaste
personliga faktorn även i von Papens regering. I övrigt
är den nya riksregeringen -- färdigbildad den 5
december -- i sin sammansättning föga skiljaktig från
Papens regering, von Neurath förblir utrikesminister.
Som inrikesminister har emellertid Bracht,
rikskommissarien i Preussen, inträtt i stället för friherre von
Gayl. Detta anses betyda en mildring av regimen.
Syrup, chefen för arbetslöshetsbyrån, har blivit
socialminister.

<i>Regeringen von Schleicher</i> har hittills vunnit en
stor utrikespolitisk framgång: det ovan omnämnda
femmaktsavtalet om likställigheten -- och en stor
inrikes politisk framgång: den har försäkrat sig om
att tillsvidare tolereras av riksdagen. Vissa av von
Papens nöddekret ha dock upphävts. Riksdagen
är ajournerad över nyår -- dess majoritet står i
principiell kamp ställning mot regeringen men vill
knappast göra dess tillvaro omöjlig.

Regeringen von Schleicher betyder en mildring
och en modifikation av von Papens regim. Men i
stort sett fullföljes samma politik som tidigare. Även
von Schleichers regering är sålunda en
"presidialregering", dvs. dess makt grundar sig på
rikspresidentens mandat, icke på riksdagens. Den senare
har satt sig själv ur spelet och utgör numera endast
en negativ faktor i statslivet: den kan i hög grad
försvåra maktutövning åt vissa håll men icke direkt
inverka på statens ledning och ge positiva politiska
riktlinjer. Detta tillstånd torde bli varaktigt.

Svåra uppgifter vänta emellertid von Schleicher
och hans män. Planerna på författningsändringar i
konservativ riktning ha åtminstone tillsvidare
skrinlagts. Regeringskrisen i Preussen och hela

förhållandet Preussen-riket måste emellertid på något vis
regleras. Det inre läget är svårt: nöden är stor;
kommunismen reser alltmer huvudet bland
arbetarskarorna, medelklassen är proletariserad, och de
borgerliga gruppernas syn på läget i högsta grad
förvirrad. Den agrara kontingeringspolitikens
fullföljande eller avvecklande, överhuvud avvägningen
mellan jordbrukets och industriens intressen,
erbjuder mångfaldiga svårigheter. Även i fråga om
Tysklands yttre läge äro under den närmaste tiden stora
och betydelsefulla förändringar att vänta. Behovet
av en fast regeringsledning är under dessa
förhållanden i sanning större än någonsin, men en dylik
kan icke utgå från riksdagen, och rikspresidenten är
en åttiofemårig man.

En <i>konflikt</i> som föga uppmärksammats, men vars
framtidsbetydelse icke är ringa, är den som utbrutit
mellan <i>England och Persien,</i> närmast i fråga om
villkoren för Anglo-Persien Oil Co:s koncession i
Sydpersien, vilken uppsagts av persiska regeringen.
Konflikten har ytterligare tillspetsats genom att
svårigheter från persisk sida lagts i vägen för den
engelska luftförbindelsen Medelhavet--Indien,
postgången m. m. Vad persiska regeringen kräver är
närmast större och mera regelmässig inkomst från
den stora oljekoncessionen. Bakom dess aktion stå
dels de kännbara ekonomiska svårigheter varmed
landet och regeringen brottas, dels en stark
nationalistisk stämning och dels den gamla persiska
tendensen att spela ut Ryssland mot England. Konflikten
har tillsvidare beträffande dess rättsliga sida
hänskjutits till Permanenta internationella domstolen i
Haag. Den berör ej endast oljeintressena utan även
Englands traditionella ställning vid Persiska viken och
i sista hand hela förhållandet mellan Västerlandet och
de till ny självkänsla vaknande orientaliska folken.

Utgången av <i>presidentvalet i Amerika</i> blev en
överväldigande seger för demokraterna och deras
kandidat Frank Roosevelt. Denne fick majoritet i
42 stater av 48 -- endast fyra New-England-stater
samt Pennsylvania och Delaware blevo Hoover
trogna. Vad röstsiffrorna beträffar beräknas han
ha fått över 21 millioner röster mot 15 millioner för
Hoover. Detta är en fullständig omkastning mot
utgången för fyra år sedan, då Hoover fick majoritet i
40 stater och 21 millioner röster mot den
demokratiska kandidaten Al. Smith's 15 millioner. Den
socialistiske kandidaten stannade nu som då trots
stegring betydligt under millionen röster.

I <i>kongressen</i> nådde demokraterna genom
november-valet ungefär dubbel majoritet mot
republikanerna i såväl representanthuset som senaten. Vad är
orsaken till denna väldiga omkastning?

I viss mån kan <i>Hoover</i> naturligtvis betecknas som
ett de dåliga tidernas offer. Han valdes för fyra år
sedan som garant för det amerikanska välståndet
-- det famösa "prosperity" -- och var är denna
prosperity nu? Detta enkla resonemang torde förklara
det mesta. Folken äro sådana.

Men det kan nog ej heller nekas att även Hoover
personligen i många hänseenden blivit en besvikelse.
Hans avsaknad av den "personliga magnetismen",
varav Roosevelt i stor utsträckning lär vara i
besittning, spelar härvid mindre roll. Hans envisa, nästan
fanatiska tullskyddspolitik, bristande sociala intresse
och sega men osäkra fasthållande vid det både av
erfarenhet och opinion dömda förbudet torde däremot
ha betytt en hel del för den prestige-minskning hans
namn lidit. Han är emellertid icke det första
exemplet på en duglig expert och skicklig specialminister
som blivit en svag statschef.

Demokraterna ha denna gång -- utom av
besvikelsen över depressionen och deras kandidats
personliga popularitet -- gynnats av sitt bestämda
yrkande på det olycksaliga <i>förbudets</i> avskaffande samt
av de betryckta jordbrukarnas och den lägre medelklassens
missnöje. Över huvud synes partiet denna gång i högre
grad än förut ha framträtt som ett småfolksparti.
Man bör dock ej överdriva betydelsen
härav. I bägge de stora partierna torde i sista hand
storfinansiella intressen ha avgörandet.

I Europa har man i allmänhet hälsat <i>Roosevelts</i>
val med stor glädje. Särskilt hoppas man på ett
sänkande av de amerikanska tullmurar, vilka i så
hög grad stå hindrande i vägen för världshandelns
återuppblomstrande. Någon liten ljusning är kanske
också i detta hänseende att vänta -- måhända även
större tillmötesgående ifråga om krigsskulderna, där,
dock kongressens omedgörlighet synes svår att
rubba. Personligen är Roosevelt ett oskrivet blad i
fråga om den internationella politiken, och han synes
försiktigt undvika varje ståndpunkttagande före sitt
officiella övertagande av regeringsmakten den 4 mars.

Detta interregnum, med en besegrad statschef utan
auktoritet i en brydsam tid av fyra månader, utgör
för övrigt med hänsyn till moderna förhållandens
krav en av de betänkligaste bristerna i den
amerikanska författningen. Vid regimskiften innebär detta
tillstånd en slags temporär förlamning av statsmakten.

</chapter>
<chapter name="RICHARD EKWALL †.">
<h2>RICHARD EKWALL †.</h2>
<img 1> </img>
Aftonen den 16 december bragtes oss det smärtsamma
budskapet, att Richard Ekwall slutat sina dagar.

För något över en månad sedan lämnade han
Stockholm för att i Bad Neuheim söka återvinna
hälsa och krafter, som han nu mer än någonsin var
i behov av, sedan han mottagit den krävande posten
som chef för Sveriges vägväsen.

Men ödet hade annorlunda bestämt. Kanske voro
Ekwalls krafter redan för svaga för att en kortare
tids vila skulle kunna återge honom hans sedan lång
tid försvagade hälsa. Därtill hade säkert fordrats
en betydligt längre vila än han unnade sig, ivrig
som han var att få gripa in och verka på sitt nya
arbetsfält. Redan under färden på Östersjön på
väg till hemlandet och, som han så varmt önskade,
arbetet slutade han sina dagar.

Med Richard Ekwall förlorade svenskt väg- och
vattenbyggnadsväsen en av sina kunnigaste och
gedignaste representanter och dess utövare en
storstilad och förnämlig förebild. Han var en man med
en begåvning, som långt översteg det vanliga måttet,
en självständigt tänkande och handlande människa,
som i högre grad än det för mången torde vara
bekant, ville söka sig fram på nya, förut ej plöjda
vägar.

För att nämna ett exempel kan framhållas hans
erövrande av Polhemspriset 1911 med en avhandling
om "Järnbetongkonstruktioners beräkning". Om
man betänker, att vid denna tidpunkt denna
vetenskap ännu i viss mån låg i sitt vardande och då av
avhandlingen framgår i huru ringa grad han använt
sig av vad dittills i ämnet publicerats, förstår man,
vilken fond av självständigt tänkande och
personligt initiativ, som låg bakom.

Man kan lugnt säga, att Richard Ekwall genom
sin föregående verksamhet som ingenjör var väl
meriterad till den post, som det blev honom förunnat
att endast tyvärr under en kort tid bekläda. I
korta drag var gången av hans verksamhets
utveckling följande.

Efter examen från tekniska högskolan 1896 och
genomgången kurs för inträde i väg- och
vattenbyggnadskåren var han 1898--1900 biträdande
ingenjör i södra v. o v.-distriktet, 1900--02
stadsingenjör i Köping, 1902--05 biträdande ingenjör i väg- o.
vattenbyggnadsstyrelsen, 1906 arbetschef och
kontrollant vid utvidgningen av Albrektssunds kanal
och 1907 kontrollant för hamnbyggnaden i
Örnsköldsvik. 1908 var han sekreterare i
Hammarbyledskommittén och i samband därmed biträdande vid
utarbetandet av planer för Hammarbyleden. Av
intresse torde vara att framhålla, att han under sin
verksamhet i v. o. v.-styrelsen uppgjorde
konstruktionsritningar till en av de i Sverige först utförda
bågbroarna av armerad betong nämligen vägbron
över järnvägen Tillberga-Ludvika vid Ramnäs och
i samarbete med förf. uppgjorde förslag till dubbelspårig
järnvägsbro mellan Långholmen och
Smedsudden för den då planerade infarten till Stockholm
för statens järnvägar. 1908 blev han t. f.
distriktsingenjör i nedre norra väg- och
vattenbyggnadsdistriktet och 1909 i övre norra distriktet. 1912
mottog han samma befattning i östra distriktet. 1924--30
var han vägsakkunnig i Jönköpings län och år
1930 blev han vägingenjör i samma län. År 1929--30
var han t. f. distriktschef vid södra väg- och
vattenbyggnadsdistriktet.

Förutom uppfyllandet av dessa krävande
befattningar fick han dock tid övrig att ägna sig åt mera
teoretiska och vetenskapliga studier av vägtekniken,
och att han ingående behärskade de frågor, som
vägbyggnad och kommunikationsteknik omfattar, får
väl anses till fullo framgå av det faktum, att han
vid sökandet av professuren i detta ämne vid
tekniska högskolan erhöll andra förslagsrummet.

Hans verksamhet inskränkte sig emellertid ej
enbart till vägtekniken och i samband därmed stående
spörsmål. Även inom vattenbyggnadstekniken var
han verksam. Sålunda innehade han. sedan 1927
förordnande som särskild vattenrättsingenjör i målet
om Vänerns reglering.

I egenskap av ledamot av den av k. m:t tillsatta
kommittén för omorganisation av väg- och
vattenbyggnadsstyrelsen fick han tillfälle att framlägga sin
på rik erfarenhet grundade uppfattning om lämpliga
riktlinjer för styrelsens framtida organisation.

Det var säkert med stora förhoppningar från
fackmännens och den vägtekniskt intresserade
allmänhetens sida, som Ekwall tillträdde den i dessa
vägteknikens brytningstider särskilt krävande och
ansvarsfulla posten som den högste representanten för
vårt vägväsen.

För dem som närmare kände Richard Ekwall och
framför allt för dem, som hade förmånen åtnjuta hans
vänskap stod det klart att han, om hälsa och krafter
stått honom bi, med sitt sunda omdöme, sin kraftiga
vilja och självständiga och rakryggade karaktär var
en man, som säkert hade kommit att uppfylla de
stora förhoppningar, som ställdes på honom.

Härtill skulle jag vilja foga ett par ord om
Richard Ekwall som människa och vän, men då den
som skriver dessa rader kände så högt och varmt
för honom, kan jag befara, att de känslor jag härvid
skulle ge uttryck åt bleve alltför personligt färgade,
och må därför kanske bättre sluta med ett enkelt:
Frid över hans minne! <tab><tab><tab><i>Axel Björkman.</i>

</chapter>
<chapter name="NOTISER">
<h3><i>NOTISER</i></h3>
<b>Vattendomstolarna.</b> K. m:t har utnämnt och
förordnat följande personer att från och med den 1
januari 1933 vara vattenrättsingenjörer vid
vattendomstolarna:

Vid Norrbygdens vattendomstol överstelöjtnanten
Erik Wedberg och lantbruksingenjören P. E. Svensson,
vid österbygdens, Söderbygdens och Västerbygdens
vattendomstolar förste byrådirektören i vattenfallsstyrelsen
Albert Westerlind, vägingenjören i Jämtlands
län Harald Larsson samt lantbruksingenjörerna K. J.
Elfström och S. L. C. Aspegrén; Westerlind, Elfström
och Aspegrén med stationeringsort i Stockholm samt
Larsson med stationeringsort i Vänersborg.

<b>Väg- och vattenbyggnadsstyrelsen.</b> K. m:t har
förordnat t. f. byråchefen i väg- och vattenbyggnadsstyrelsen
E. J. R. Almqvist att tills vidare uppehålla
överdirektörsämbetet i styrelsen.

<b>Väg- och vattenbyggnadskåren.</b> K. m:t har den 23
december förordnat överstelöjtnanten Carl Insulander
att tills vidare uppehålla befattningen som chef för
väg- och vattenbyggnadskåren.

K. m:t har samma dag till överstelöjtnant i kåren
utnämnt och förordnat major Gustaf Dahlbeck, till
majorer kaptenerna Petrus Silfverbrand, E. V. Lundmark,

H. N. Pallin, Erik Björkman och Ernst Eggert, till
kaptener löjtnanterna John Östling, Sten Ekelund, Nils
Giöbel, Tord Lindblad, Oskar Grahnén, Torsten
Lindesvärd, Erik Hæggström, N. H. Nilen och Folke
Brundin samt till löjtnanter civilingenjörerna Håkan
Insulander, E. G. W. Levander, Gunnar Wærn-Lindegren,
Birger Johnson, Torsten Åström och Per-Oscar Nyströmer.

<b>Ny stadsingenjör i Stockholm.</b> Till stadsingenjör i
Stockholm har för en tid av fem år, räknat fr. o. m.
1 januari 1933, utsetts nuvarande vice stadsingenjören
Olof Myrberg.

<b>Enskilda järnvägarnas ekonomi utredes.</b>
Kommunikationsministern har den 28 december uppdragit åt
landshövding Nils Edén, direktör Åke Nerell och
distriktschefen A. E. Paulson att inom
kommunikationsdepartementet biträda med verkställande av en
utredning angående vissa enskilda järnvägars ekonomiska läge.

I yttrande till statsrådsprotokollet framhåller
kommunikationsministern, att de f. n. brydsamma
ekonomiska förhållandena för järnvägstrafiken i
allmänhet föranlett åtskilliga framställningar från enskilda
järnvägar om hjälp från statens sida. Anledningen till
de enskilda järnvägarnas försämrade ekonomiska läge
torde emellertid ej alltid vara att söka i det nuvarande
konjunkturläget. Vissa järnvägar torde redan från sin
tillkomst ha saknat förutsättningar att som
självständiga företag uppnå ekonomisk bärighet. Härtill
kommer den konkurrens som landsvägstransportmedlen
under senare år bjudit järnvägarna. Dessas ekonomiska
läge bör därför bedömas från fall till fall. Då en
järnväg av olika anledningar icke längre kan anses äga
betingelser för fortsatt existens, bör allvarligt övervägas,
huruvida den icke hellre bör nedläggas än att fortsätta
med sin förlustbringande verksamhet. Beror åter det
otillfredsställande driftresultatet på ekonomiska
förhållanden av övergående art, bör mot bakgrunden av
vederbörande järnvägs nytta och behövlighet för den
allmänna samfärdseln prövas, huruvida och på vad sätt
åtgärder för järnvägsdriftens vidmakthållande böra
vidtagas. I sistnämnda fall kan läget vara sådant, att
järnvägen genom en fusion kan nedbringa driftkostnaderna,
så att förutsättningar erhållas för dess fortbestånd.

För statens del föreligger ett starkt intresse av att
undersökningar komma till stånd, som möjliggöra
tillförlitligt bedömande av olika fall. Staten har bl. a.
omfattande ekonomiska intressen att bevaka i de
enskilda järnvägarna. Sammanlagt uppgå de av staten
till enskilda järnvägar lämnade lånen till 160 mill. kr.,
varav ca 5,5 mill. kr. utgöra kapitaliserade räntor. Av
dessa belopp hava från och med budgetåret 1924/1925
ca 12,8 mill. kr. måst avskrivas till följd av resp.
låntagares bristande betalningsförmåga, vartill komma
under samma tid avskrivna räntor med ca 11,3 mill. kr.
Härutöver hava under åren 1925--1932 förfallna
amorterings- och räntebelopp om tillhopa 4,85 mill. kr. icke
guldits. Givet är, att med hänsyn till de enskilda
järnvägarnas allmänna ekonomiska läge intet
statsunderstöd bör lämnas eller statsingripande i annan form ske
utan noggrann undersökning, om ingripandet kommer
att medföra avsedd verkan.

<b>Fusion inom flygindustrien.</b> I dagarna har en fusion
genomförts inom flygindustrien, i det att a.-b. Svenska
järnvägsverkstäderna, Linköping, förvärvat
aktiemajoriteten i Svenska Aero a.-b., Lidingö. Den av
sistnämnda bolag bedrivna verkstadsrörelsen kommer att
flyttas till Linköping.

<b>Kurs för säkerhetsingenjörer.</b> Den kurs för s. k.
säkerhetsingenjörer som anordnats vid Industriförbundets
arbetsledareinstitut den 1--14 dec. rönte livligt
intresse och oväntat stor tillslutning. Deltagareantalet
uppgick till 33, varav tre från Finland. Dessutom
deltogo en hel del intresserade i egenskap av tillfälliga
åhörare. Kursen var den första i sitt slag, som såvitt
känt hållits i Europa.

Kursen öppnades i närvaro av inbjudna industrimän
av direktör Gunnar Jacobsson. Dr Gösta Ekelöf
påvisade i sitt inledningsföredrag hurusom den lokala
säkerhetstjänsten från att hava varit en välfärdsinstitution
numera blivit en arbetsledarefunktion inom det
moderna företaget. Ett systematiskt arbete i syfte att
motarbeta olycksfallen inom de enskilda företagen är
emellertid i vårt land av ganska ungt datum, och man
har i allmänhet på varje enskild plats med viss
försiktighet måst pröva sig fram. Industriförbundet har
i detta utvecklingsskede ansett det vara av betydelse
att sammanföra de olika företagens säkerhetsfunktionärer
för utbyte av erfarenheter och för inhämtande
av råd och anvisningar från sakkunniga på de områden,
som beröras av säkerhetsarbetet.

Kursprogrammet, som uppgjorts i samråd med
socialstyrelsen och de ömsesidiga olycksfallsförsäkringsbolagens
förening, upptog en hel rad föreläsningar
omväxlande med överläggningar, demonstrationer och
studiebesök. Byråchefen E. V. Gabrielson höll dels
ett orienterande föredrag om "Arbetares skyddande
mot yrkesfara", dels en serie föreläsningar om
skyddstekniska anordningar. överstelöjtnanten E. Frydén
föreläste om "Olycksfallens betydelse ur allmän och
försäkringssynpunkt", sekreteraren W. Stenholm om
"Arbetarskyddslagen och dess tillämpning", direktören
G. Bergström kommenterade olycksfallsförsäkringslagen,
liksom byråchefen J. Nordin på samma sätt
behandlade arbetstidslagen. Yrkesinspektrisen Kerstin
Hesselgren höll två föreläsningar, den ena avhandlande
"Industriens sociala problem" och den andra "Den
kvinnliga yrkesinspektionens uppgifter". "Aktuella
ventilationsproblem" behandlades av f. yrkesinspektören
A. Rosengren och "Faromomenten vid elektriska
anläggningar" av statsinspektör R. Holmer. Vissa
specialämnen hade även inlagts i programmet, nämligen
professor G. Söderlunds föreläsning om "Sårinfektion
och sårbehandling", doktor Hans Öhmans "Om
arbetarnas samaritförening" och 1:ste marinläkare C. G.
Boströms om "ögonskyddsfrågan inom industrien". I
samband med åtskilliga av dessa föreläsningar
förekommo givande diskussioner.

Till kursen hade kallats vissa specialföreläsare
angående den lokala säkerhetstjänsten, som ju utgjorde
kursens centralpunkt. Sålunda redogjorde
överingenjör G. Hallgren från Svenska kullagerfabriken i
Göteborg om säkerhetstjänstens ordnande vid detta
företag. Bergsingenjör Torsten Fahlman behandlade
säkerhetstjänsten vid Grängesbergsbolaget och ingenjör H.
Jönsson motsvarande verksamhet vid Kockums mek.
verkstad, Malmö.

Av deltagarna från Finland bidrog inspektör R.
Mickwitz med ett föredrag om "Industriidkares i Finland
ömsesidiga olycksfallsförsäkringsförenings
skyddsverksamhet", och inspektör R. Saarnio demonstrerade
medelst ljusbilder vissa "Skyddsanordningar ur
praktiken". Kursens sista föreläsning avhandlade "De
indirekta kostnaderna vid industriella olycksfall" och
hölls av ingenjör Einar Palm.

Samtliga föreläsningar om den lokala säkerhetstjänsten
åtföljdes av ingående diskussioner, varvid
ytterligare detaljer från arbetsplatserna belystes,
överläggningarna rörde sig i övrigt om säkerhetstjänstens
praktiska utformning. Bl. a. berördes vilken
befogenhet, som arbetareombud och säkerhetskommitterade

böra beklädas med, deras ställning till det lägre
arbetsbefälet, villkoren för bibehållandet av deras intresse
för saken, deras möjligheter att utöva inflytande på
arbetskamrater etc. Vidare berördes frågan, huruvida
rationaliseringsarbetet kunde anses lia ökat eller
minskat olycksfallsrisken. De framkomna erfarenheterna
tydde på att det senare skulle ha varit fallet. <tab><i>E. Palm.</i>

<b>Tekniska förbundets i Borås 25-årsjubileum.</b> Den 4
april 1933 ha tjugufem år förflutit, sedan Tekniska
förbundet i Borås konstituerades. Det var inom
Teknologföreningens ombudsnämnd, som tanken först kastades
fram att i en teknisk sammanslutning förena de
tekniker och industrimän, som voro anknutna till
företagen inom Boråsorten. Initiativet kom närmast från
framlidne rektor P. A. Bengtsson.

Under de första åren utvecklade förbundet en viss
livaktighet, men verksamheten avtynade märkbart
under krigsåren och den därpå följande
lågkonjunkturtiden. Så småningom kom man emellertid igång
igen, och sedan den nuvarande ordföranden övertog
klubban, har förbundets utveckling gått
anmärkningsvärt snabbt. Föreläsningsprogrammen ha gjorts
innehållsrikare och ägnade att intressera flertalet
medlemmar, samarbetet med andra tekniska föreningar har
utvecklats på ett glädjande sätt, och förbundets
medlemsantal har svällt ut -- f. n. är medlemsantalet 242.

Ehuru som nämnts jubileet infaller den 4
instundande april har emellertid födelsedagsfirandet förlagts
till lördagen den 8 april. Programmet är ännu ej
utformat i detalj, men redan nu kan meddelas att i
samband med förbundets jubileum har Svenska
teknologföreningens avdelning för industriell ekonomi och
organisation beslutat förlägga sitt vårsammanträde till
Borås, närmare bestämt fredagen den 7 april. De
kombinerade programmen komma att bjuda åtskilligt av
intresse för varje industriman och tekniker.

Om man ögnar igenom en förteckning å de frågor,
som föreläsningsvis eller på annat sätt ventilerats inom
förbundet, så faller det i ögonen, hur livligt man
intresserat sig för de kommunaltekniska problemen.
Förbundet har velat på så sätt arbeta för stadens
intressen, en ståndpunkt, som även konsekvent intagits
i förbindelserna med andra föreningar.

Ett utslag i samma riktning är den festskrift, som
planeras i samband med 25-årsjubileet. I regel äro
dylika publikationer av tämligen ringa intresse för
andra personer än möjligen medlemmarna. För att
giva den planerade festskriften ett mera bestående
värde, har förbundet lagt upp den efter andra
riktlinjer. Den kommer sålunda att i en rad uppsatser
med var sin av styrelsemedlemmarna till författare
skildra olika sidor av Borås stads utveckling. Sålunda
kommer ordföranden, överingenjör Alex. Engblom, att
skriva om "Den industriella utvecklingen i Borås och
Sjuhäradsbygden", överingenjör Ph. Spade om "Borås
städs kraftförsörjning", civilingenjör Axel Nylander om
"Borås kommunala utveckling", ingenjör Oscar Ohlson
om "Bebyggelsen i Borås förr och nu", rektor Ivar
Nordenskjöld om "Den tekniska undervisningens
organisation", trafikchef Hj. v. Porat om "Borås stads
kommunikationer" och sekreteraren, ingenjör Olle
Wikström om "Tekniska förbundets historia".

För att ytterligare markera 25-årsdagens festkaraktär
har man ansett tillfället lämpligt att betyga sin
tacksamhet och erkänsla för de personer, som genom
betydande personliga insatser speciellt verkat för
Boråstraktens kommunala och industriella utveckling eller
på annat sätt verkat till Tekniska förbundets fromma.
Vid ordinarie sammanräde den 14 december beslöt
därför förbundet enhälligt att till hedersledamöter kalla
följande personer: direktör Axel Bergengren, direktör
Carl Eiserman s:r, kommerserådet A. F. Enström,
fabriksidkaren Sven Sandwall samt landshövding A. v.
Sneidern.

<b>Teknologföreningens restaurant,</b> vars rykte som ett
hemtrevligt, gott och billigt lunchställe numera torde
vara stadgat, ämnar nu vidtaga ytterligare åtgärder för
att tillfredsställa sina gästers anspråk. Sålunda
kommer lunchserveringen i fortsättningen att kunna
försiggå i ett raskare tempo genom att servis och assietter
finnas framsatta på borden redan vid gästernas ankomst.
Härigenom torde restauranten med fördel kunna anlitas
som lunchställe även av medlemmar, vilkas arbetsplatser
ej ligga alldeles i närheten av Brunkebergst.org, utan
att lunchrasten därför behöver utsträckas utöver den
traditionella timmen.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Elektricitetsvserker i Danmark 1930--31.</b> Utg. av
Det Statistiske Departement. Köpenhamn 1932.
Gyldendalske Boghandel. Pris kr. 1.

<b>Aarbog for Bygge- og Boligvæsen 1932.</b> Udgivet af
Københavns almindelige Boligselskap. Köpenhamn 1932.

<b>Molercementmørtel,</b> av <sc>E. Suenson.</sc> Särtryck ur
"Ingeniøren" 17 sept. 1932. Köpenhamn 1932. J. Jørgensen & Co.

<b>Vi som har någet å selge,</b> av <sc>Rolf Gundersen.</sc> Oslo
1932. H. Aschehoug & Co. förl.

<b>Die Entstehung der internationalen Masse der
Elektrotechnik,</b> av <sc>Wilhelm Jaeger.</sc> Utg. av
Elektrotechnischen Verein E. V. Berlin 1932. Julius Springer.
Pris Hm 8.

<b>Die Luftstickstoffindustrie,</b> av <sc>Bruno Waeser.</sc>
Leipzig 1932. Förl. Otto Spamer. Pris haft. Rm 30, bimd. Rm 33.

<b>Die Entwicklung des Buhnenbaues in den deutschen
Stromgebieten,</b> av <sc>Rickard Neger.</sc> Berlin 1932.
Wilhelm Ernst & Sohn förlag. Pris Rm 4:20.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 9 januari 1933 kl. 19,30. Sammanträdet öppnas
efter enkel kvart. <sp>Ärenden:</sp> 1) Protokollsjustering. --
2) Inval. -- 3) Inkomna skrivelser. -- 4) <i>"En resumé
över elektrifieringsarbetet på Malmölinjerna",</i> av
arbetschefen, civilingenjör <sp>Ture Hedström.</sp> -- Supé och
samkväm. Pris för supén (smör, ost och sill, 2 rätter
småvarmt, pilsner, kaffe och betjäning) kr. 2:80.

<b>Avdelningen för Kemi och bergsvetenskap</b>
sammanträder fredagen den 13 jan. 1933 kl. 14 å Svenska
teknologföreningens lokal, Brunkebergstorg 20, Stockholm.
<sp>Ärenden:</sp> 1) Val av justeringsmän för aftonens
protokoll. -- 2) Inval. -- 3) Inkomna skrivelser. -- 4) <i>Über
die neuen schweizerischen Zement-Normen",</i> föredrag av
professor dr <sp>M. Ros,</sp> Zürich, <i>"Über die Prüfung von
Zement under Verwendung plastischen Mortels",</i> föredrag
av dr <sp>N. Haegermann,</sp> Berlin, <i>"Über die Auswirkung
der neuen schweizerischen Portlandzement-Normen auf
die Beton- und Eisenbetonbauweisse in der Schweiz",</i>
föredrag av professor dr <sp>M. Ros,</sp> Zürich. -- Middag och
samkväm. -- Lördagen den 14 jan. anordnar Svenska
betongföreningen ett möte, vid vilket professor dr <sp>M. Ros</sp> håller
föredrag om <i>"Die neuen schweizerischen Eisenbetonbestimmungen".</i>
Tid och plats för mötet meddelas senare.
Avdelningen för Väg- och vattenbyggnadskonst samt
Svenska betongföreningens medlemmar inbjudas.

</chapter>
<chapter name="TEKNISK TIDSKRIFT
HÄFT. 2 ÅRG. 63 14 JAN. 1933">
<h1>TEKNISK TIDSKRIFT</h1>
<h2>HÄFT. 2 ÅRG. 63 <tab>14 JAN. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> De stora internationella frågorna och den ekonomiska konjunkturen. -- Hans Elliot † --
Notiser. -- Insänt. -- Tekniska föreningar. -- Sammanträden.

</chapter>
<chapter name="DE STORA INTERNATIONELLA FRÅGORNA OCH DEN
EKONOMISKA KONJUNKTUREN.">
<h2>DE STORA INTERNATIONELLA FRÅGORNA OCH DEN
EKONOMISKA KONJUNKTUREN.</h2>
Alltsedan 1925 har den internationella
ekonomiska diskussionen dominerats av
skadestånds- och krigsskuldsfrågorna. De små ansatser till
ekonomiskt tillfrisknande, som då och då förmärkts, ha
förr eller senare förkvävts av de i regel mångtydiga
och starkt urvattnade kompromisser, som de talrika
internationella konferenserna och förhandlingarna i
dessa frågor lett till. Frågorna ha dock varje gång
fallit framåt även om icke alltid så långt. Den
fortsatta diskussionen i stark förening med den rådande
lågkonjunkturen har åtminstone på denna sida av
Atlanten tvingat fram en allmän insikt om
nödvändigheten av en definitiv omedelbar lösning av
dessa problem grundad enbart på hänsyn till de
ekonomiska verkningarna av en uppgörelse.
Allmänt inser man nu i Europa, att den ekonomiska
vinsten av en uppgörelse, som underlättar en
konjunkturförbättring, för varje enstaka land betyder
avsevärt mer än de skuld- och skadeståndsbelopp,
man har att fordra. Den norm, efter vilken man
här vill reglera dessa problem, är, att inga skulder,
som icke motsvaras av ekonomiska motprestationer,
skola gäldas, och att de, som skola gäldas, böra
endast betalas under hänsynstagande till de
förändringar, som ägt rum i penningvärdet, sedan
förpliktelserna åtogos.

Den mest i ögonen fallande vinsten av det gångna
årets ekonomiska utveckling -- huru ogynnsam den
än i övrigt må ha varit -- är, att Frankrike på
grund av de växande ekonomiska svårigheterna
inom landet bringats att uppge sin tidigare negativa
hållning i ovannämnda frågor och numera anlägger
mera allmän-europeiska synpunkter samt därför ej
längre lika starkt som tidigare motverkar en
europeisk politisk avspänning. Det franska politiska
dominerande inflytandet i Europa, som under
fjolårets ödesdigra panikdagar framträdde så bjärt och
som vilade på Frankrikes då enastående finansiella
styrka har i utomordentlig utsträckning snabbt
eliminerats. Förklaringen härtill är i främsta rummet
att söka i de statsfinansiella svårigheterna, vilka
gjort sig synnerligen starkt gällande, sedan
lågkonjunkturens verkningar numera icke såsom
tidigare gå Frankrike förbi. Det tekniskt synnerligen
svaga franska skattesystemet har i hög grad
medverkat till den nuvarande budgetsituationen där.
Det franska nationalhushållet kännetecknas dock
alltjämt av en utomordentligt rik tillgång på
utländska tillgodohavanden och guld, men denna tillgång
spelar icke längre samma roll som maktfaktor
i det internationella "samarbetet".

Det första uttrycket för europeisk enighet i skadeståndsfrågan
kom från Lausannekonferensen. För
det stora flertalet iakttagare av europeisk politik
var det en angenäm överraskning, ja t. o. m. för
deltagarna i konferensen torde resultatet av
densamma framstå såsom oväntat stort. Förberedelserna
för konferensen hade emellertid icke hållit sig
enbart på det teoretiska planet. England och U. S. A.
hade målmedvetet använt månaderna före
konferensen för att vrida Frankrikes vid de senaste
konferenserna starkaste vapen -- dess möjligheter att
hota pund- och dollarvalutorna genom stora
försäljningar av dylika -- ur dess händer. England
hade lagt upp en valutafond på 150 mill. pund för
att möta alla mera oberäkneliga och plötsliga
valutakrav och U. S. A. hade successivt under
vårmånaderna bringat ned förräntningen av de
kortfristiga utländska placeringarna på den
amerikanska kapitalmarknaden till omkring 1/2 proc. och på
så sätt förmått det franska kapitalet att
återvända till Europa. Den amerikanska centralbankens
guldkassa hade visserligen på detta sätt blivit
utsatt för en synnerligen betydande åderlåtning, men
genom ändring av sedeltäckningsbestämmelserna
hade alla vådor därav förebyggts. Även om dessa
finansiella försvarsförberedelser icke spelat någon
avgörande roll för uppnående av det slutliga
resultatet, ha de dock säkerligen avsevärt medverkat till
den vaknande franska solidariteten med det övriga
Europa. Den träffade överenskommelsen med dess
till en början hemliga del. den s. k. gentlemen's
agreement, innebär i varje fall principiellt en
definitiv uppgörelse mellan de europeiska tidigare
allierade staterna i skadestånds- och krigsskuldsfrågorna.
Tyskland befriades genom uppgörelsen från
alla ytterligare icke slutgiltigt reglerade
skadeståndsförpliktelser på 3 milliarder mark när. För
fördragets giltighet krävdes visserligen stora offer,
åtminstone formellt sett från amerikansk sida, om
vilka man ännu icke försäkrat sig, men å andra
sidan innehöll överenskommelsen -- gentlemen's
agreement inräknad -- stipulationer, som
omöjliggjorde varje återvändande till skadestånds- och
krigsskuldsförpliktelserna före konferensen.
Uteblivna amerikanska eftergifter kunna visserligen leda
till att de fördragslutande staterna undandraga sig
ratifikation, men i så fall skola förhandlingar

obligatoriskt ånyo upptagas. Lausannekonferensen
utlöste en våg av nytt hopp om ekonomiskt
tillfrisknande hos en under lågkonjunkturens tryck dignande
värld. På detta hopp följde som vanligt stora
besvikelser, men trots dem lider det icke något tvivel
om att Lausanne fört världen närmare den slutliga
ekonomiskt acceptabla lösningen av dessa av
Versaillesfreden skapade problem, som så länge utgjort
svåra hinder för världens tillfrisknande efter
världskrigets rubbningar av den ekonomiska samfärdselns
med mycken möda under generationer uppbyggda kanalsysteni.

Före det amerikanska presidentvalet kunde icke
något definitivt svar erhållas på den till U S. A.
ställda fråga, som Lausannekonferensens resultat
utgjorde. Ingen elektor, ingen kongressman och ännu
mindre någon presidentkandidat ville riskera sina
chanser vid valen genom att gå in för en
rationell lösning av skadestånds- och
skuldfrågorna eller som de från amerikansk sida närmast
tedde sig, frågan om avskrivning av de tidigare
allierade staternas skulder. Först efter ett noggrant
avlyssnande av opinionen inom sina valdistrikt
vågade man över huvud beröra dessa spörsmål. Såsom
en följd härav kan man också märka en stark
åsiktsförskjutning bland elektorer och kongressmän från
Atlanthamnarna med sin av en ganska livlig beröring
med Europa influerade uppfattning till Midle-West
och där bortom. Även om man kan över lag
iakttaga en ganska reserverad hållning gentemot alla
europeiska förslag om skuldavskrivning så är man
bland europeiska iakttagare av de amerikanska
valen tämligen ense om att alla kandidater av större
betydenhet ålagt sig en oväntad stor moderation i
sina uttalanden i denna fråga. Vissa tecken tyda på
att det för närvarande pågår en åsiktsförskjutning
mot en mera europeisk uppfattning i frågan --
vilken ju också är de mera betydande amerikanska
nationalekonomernas -- inom den amerikanska
opinionen och att denna är påtagbar icke blott i
senaten utan även bland kongressmännen, även om
den ännu icke trängt så djupt som mera allmänt ned
i den stora och synnerligen heterogena väljarkåren.
Huru länge det kan dröja innan denna utveckling
kan komma att lärnna några praktiska resultat, är
givetvis omöjligt att bedöma. Det råder icke det
minsta tvivel om att förutsättningarna för frågans
upptagande på en mera europeisk basis nu äro helt
andra än för ett år sedan.

Medan man sålunda kan konstatera, att tvenne för
den ekonomiska utvecklingen i hög grad avgörande
frågor om än icke under det gångna året funnit sin
lösning likväl fallit starkt framåt, så måste man ock
tyvärr samtidigt fastslå, att en minst lika
betydelsefull utveckling gått helt i för konjunkturen
oförmånlig riktning. Jag syftar på det sista årets
handelspolitiska tilldragelser. Valutakriserna i slutet av 1931
medförde en fullständig desorganisation av det
internationella varuutbytet liksom ock ett avskärande av
de internationella kapitalrörelserna. I den mån de
psykologiska verkningarna av rubbningarna, den
s. k. likviditetskrisen, lättat, hade man hoppats, att
också de omedelbara handelspolitiska
nödvärnsåtgärderna skulle så småningom modifieras. Så har
dock ingalunda blivit fallet. Redan valutaförsämringen
själv verkar ju som införseltullar respektive
exportpremier och växlingarna i valutakurserna i
ock för sig såsom osäkerhetsfaktorer, vilka utgöra
friktionspunkter i den internationella handelns
mekanism. Den instabilitet, som framför allt pundet
visat mot slutet av det gångna året, har ytterligare
ökat förvirringen inom den internationella
ekonomiska samfärdseln och till fullo visat, huru
utomordentliga svårigheter det erbjuder att "styra",
bibehålla en oförändrad yttre eller inre värdering på
en pappersvaluta. Vårt lands papperskrona har
visserligen enligt riksbankens prisindex bibehållit ett
praktiskt taget oförändrat inre värde, men detta
torde egentligen ha sin väsentliga grund i
prisutvecklingen på de internationella varumarknaderna
och mindre i penningpolitiken inom landet.
Sannolikheten för att vi skola kunna i det långa loppet
bibehålla ett oförändrat inre värde på kronan är icke
allt för överväldigande, och framför allt gäller detta,
om man följer den av vissa av våra
nationalekonomer accepterade inflationistiska statliga och
kommunala finanspolitik, som nu har framträdande
talesmän inom regeringen. Om möjligt svårare än
valutaförsämringens direkta verkningar ha de indirekta i
form av importförbud, importkontingentering och
stora generella tullförhöjningar drabbat det
internationella varuutbytet. Visserligen innehöll
Lausanne-fördraget, att handelskriget mellan England och
Frankrike skulle upphöra och ingav denna
överenskommelse vissa förhoppningar om en mera fredlig
inriktning av den allmänna handelspolitiken, men
Ottawa förtog snabbt alla illusioner och den följande
utvecklingen har icke just varit förmånlig för det
internationella handelsutbytets återuppblomstring.
Hindren för det internationella varuutbytet ha
näppeligen i modern tid varit så stora, som de äro för
närvarande, och frihandeln har lidit synnerligen svåra
nederlag framför allt genom Englands numera helt
protektionistiska handelspolitik. Överhuvud taget
torde frihandeln ha förlorat terräng för avsevärd tid
framåt, i det snart sagt alla länder av
valutapolitiska skäl allt tydligare sträva efter att ur inhemska
källor tillgodose den egna behovstäckningen. Denna
utveckling innebär säkerligen det svåraste hindret
för levnadsstandardens upprätthållande på den höga
nivå som kännetecknat högkonjunkturen efter
kriget. De för importen prohibitiva åtgärderna äro i
den svåra aktuella situationen politiskt anmärkningsvärt
lätta att genomdriva, medan det däremot alltid
visat sig synnerligen svårt att rasera tullmurar,
sedan näringslivet en gång anpassat sig efter dem.

Av det föregående framgår, att de hinder, som de
för en konjunkturförbättring verkande krafterna
måste övervinna, äro stora och därav följer, att
dessa krafter miste vara avsevärda, innan de förmå
komma till mera påtagbara uttryck. Uppenbart är
också, att skadestånds- och krigsskuldsfrågornas ur
konjunktursynpunkt mer eller mindre tillfredsställande
faser ha synnerligen starkt påverkat de senare
årens ekonomiska utveckling. I ögonen fallande är
den förbättring av situationen på värn- och
fondmarknaderna, som Lausannekonferensen på sin tid
utlöste. Den förra delen av det gångna året måste
ju visserligen snart sagt med naturnödvändighet
medföra en avspänning i den finansiella situationen,
då ju den höggradiga likviditetskrisen givetvis i och
för sig måste vara en till sin natur kortvarig

företeelse. Efterverkningarna av densamma försvunno
först synnerligen långsamt. Kreugerkraschen och
med den likartade företeelser inom bl. a. amerikanskt
finansväsende -- t, e. sammanbrottet av den
avsevärt mera omfattande Insull-koncernen -- voro
givetvis allt annat än ägnade att påskynda förtroendets
återvändande, även om man icke får tillägga dem
större betydelse annat än mera lokalt. De av
valutaförhållandena mer eller mindre direkt framkallade
handelsavspärrningarna medverkade givetvis till den
under fjolårets förra hälft fortgående sänkningen av
priserna på världsmarknadens stora stapelartiklar,
som kommit till tydligt uttryck i de fallande
prisindexen i guldvalutaländerna. Under juli begynte
däremot en prisstegring inom de viktigare
vegetabiliska stapelartiklarna. De stora förhoppningar, som
Lausannekonferensens resultat utlöste, stimulerade
ytterligare denna prisrörelse, som snabbt
anticiperades av fondbörsen. De för läget på fondmarknaden
synnerligen känsliga metallmarknaderna påverkades
av kursstegringarna i industripapperen, vilka inom
parentes sagt voro av synnerligen avsevärda
dimensioner och genomsnittligt överstego 100 proc. på
New Yorkbörsen. Under eftersommaren och de första
höstmånaderna fortsatte prisstegringen, väsentligen
buren av det genom utvecklingen på fondinarknaden
återuppblomstrande spekulativa intresset på
varubörserna icke blott hos de professionella
börsspekulanterna utan ock, vilket säkerligen var av ännu
större betydelse, hos producenterna i allmänhet. Hos
dessa visade sig detta i att de upphörde med ''sin
hand i mun"-politik vid inköp av råvaror och åter
vågade lägga dylika varor i något ökad
utsträckning på lager. Vissa industrier kunde ock uppvisa
en ökad sysselsättning, särskilt gällde detta
textilindustrien i allmänhet, Denna produktionsökning
har statistiskt fastslagits av det tyska
konjunkturforskningsinstitutet, som sedan några månader
tillbaka publicerar en produktionsindex avseende den
industriella världsproduktionen. Dennas siffra för
juli månad, den hittills lägsta siffran (1928 = 100),
var 66,6, medan den för september steg till 70,7 och
man även för oktober anser sig kunna konstatera en
ökning, ehuru denna sista siffra icke är slutgiltigt
fastställd, De återstående månaderna av året ha
visserligen medfört ett nytt prisfall, men detta har
i varje fall icke lett ned till den tidigare
bottenpunkten vid halvårsskiftet. Föreliggande
produktionsindices från olika länder tyda ock på att en
del av den tidigare förbättringen inom produktionen
alltjämt kvarstår. Det råder ej heller något tvivel
om att lagerhållningen f. n. är synnerligen knapp
och att alltså en av de mest väsentliga
förutsättningarna för en förbättring av läget är för handen,
när övriga faktorer och då i främsta rummet de
psykologiska komma att göra sig tillräckligt gällande.
Såsom ett uttryck för ett på ovan angivna
utveckling grundat förmånligt omdöme om den kommande
konjunkturen torde man kunna uppfatta, att
aktiekurserna i största utsträckning bibehållit den förut
nämnda stegringen.

Utvecklingen i de olika länderna har visserligen
till sina nyanser skiftat, men ovan angivna
huvuddrag ha gått igenom överallt. I ögonen fallande är
dock att Frankrike nu drabbats av lågkonjunkturen
förhållandevis starkt; sysselsättningen inom den
franska industrien visar lika stark nedgång som den
amerikanska, medan däremot Tyskland företer
ungefär sedan årets början oförändrade siffror och
England icke drabbats fullt så starkt som de båda
förstnämnda länderna. För vårt lands del ha vi fått en
betydligt starkare känning av lågkonjunkturens
verkningar under det gångna året än tidigare i
främsta rummet därigenom att även de på
hemmamarknaderna arbetande industrierna sett efterfrågan
på produkter starkt beskuren genom den minskade
köpkraften hos den stora massan av konsumenter.
Med största sannolikhet kunna vi räkna med att
under innevarande år få i ännu högre grad lida under
lågkonjunkturens tryck, då de nuvarande priserna å
våra största stapelartiklar överhuvud icke tillåta
vinstgivande produktion. <tab><tab><i>Filip Oberger.</i>

</chapter>
<chapter name="HANS ELLIOT †.">
<h2>HANS ELLIOT †.</h2>
Hans Elliot var född i Frustuna socken av
Södermanlands län den 8 juli 1881. Son till en sjöofficer
hade han lyckan att få växa upp på Skeppsholmen i
Stockholm, och där insöp han en frisk och säker
livsåskådning samt en stark kärlek till sjöstaden
Stockholm, Hela sitt liv visade han en medfödd
böjelse för havet.

På tekniska högskolan filtreras de olika
kamratgrupper ut, som sedan bruka hålla ihop under livet.
Elliot hörde till dem, som alla tyckte om. Ovanligt
väl balanserad, lugn i alla livets skiften, pålitlig och

<img 1></img>
vänfast, såg han ofta kamraterna samlas omkring
sitt ritbord på gamla Teknis. Likväl var han alltid
ganska reserverad, icke lätt att komma in på livet
eller att bliva närmare vän med. Steg för steg
utvecklades min vänskap till honom, och till slut
kände jag honom kanske bättre än de flesta andra
av mina kamrater. Men det tog tid.

Jag har sällan träffat en man. som varit mera
sveklös och full viktig i allt, vad han gjorde. Hans
klara förstånd och omfattande kunskaper gjorde
honom till en värdefull rådgivare. Det var alltid ett
nöje att höra honom tala med sin lugna stämma, än

fylld av intressets eld, än genomglittrad av humor,
måttfull, rätt fåordig, alltid med en full och hel
känslas övertygelse.

Elliot hade såväl arkitekt- som väg- och
vattenbyggareutbildning, och för denna dubbla utbildning
fick han en ovanligt god användning. Efter att
under åren 1906--1911 hava tillhört Stockholms
stads byggnadskontor, var han under åren 1911--1918
anställd vid Trollhätte kanal- och vattenverk
i Trollhättan, där han med kunnighet och smak
förstod att hela de sår, som de stora byggena därstädes
då lämnat efter sig i naturen. Utpräglat
arkitektoniskt begåvad, tog han ett avgörande steg det
sistnämnda året, när han lämnade sin anställning i
Trollhättan för att övertaga ledningen av det av
honom skapade A.-b. Industribostäder i Stockholm.
Här utförde han det grundläggande arbetet i Sverige
för standardiseringen av husbyggnader av trä. och
resultatet tog form i systemet "Ibo". Framgången
betecknades bl. a. av de talrika efterföljare han fick,
allt under det att "Ibo"-systemet självt fick en
vidsträckt användning både i Sverige och utlandet.
Elliot gjorde här en märklig insats i svenskt
byggnadsväsen, i det man kan säga. att han därmed löste
ett av våra viktigaste byggnadstekniska problem
-- det fabrikstillverkade bostadshuset av trä.

Under dessa arbeten hade Elliot gjort sig ett
allmänt erkänt namn för duglighet, insikter och säkert
omdöme, och det var därför icke förvånande, att
Djursholms stad år 1929 utsåg honom till sin förste
stadsdirektör. Det var på denna plats han verkade
vid sitt frånfälle den 27 november 1932.

Elliot ägde en mindre vanlig förmåga att kläda
sina tankar i ord, både det talade och det skrivna
ordet. Hans föredrag voro ofta mästerligt framförda
med säker blick för det väsentliga. Hans uppsatser
inom de olika fackorgan, i vilka han medarbetade,
utmärkte sig för en osedvanlig elegans, ett ädelt
språk och en säkerhet i val av uttrycksmedel, som
gjorde deras läsning till ett sant nöje. Också blevo
hans skriftliga insatser i facket av stor betydelse.
Han hörde till de få, vilkas uppsatser verkligen
lästes och vad mera var, även beaktades.

För vänkretsen var Elliot idealet av en god
kamrat, även om han var svåråtkomlig. Kamraterna
minnas honom med tillgivenhet och respekt. Hans
rätta miljö var familjen och hemmet, där strålade
han ut hela sitt rika hjärtas värme. Där kunde han
samla den trängre kamratkretsen till unika
högtidsstunder av humor och vett i dryftning av tidens
problem. Så vill man minnas honom längst,
famnande den krets han höll av -- med sin klara blick
och ett inspirerande leende skänkande bifall åt ett
träffande och kvickt inlägg i samtalet eller
sammanfattande debatten med ett av sina karakteristiska,
klassiskt kortfattade och klara slutord, efter vilka
intet var att tillägga. <tab><tab><tab><tab><tab><i>H. N. P.</i>

</chapter>
<chapter name="NOTISER">
<h3><i>NOTISER</i></h3>
<b>Vedeldning vid statens järnvägar avstyrkes.</b> Med
anledning av hemställan från 1931 års skogssakkunniga
har järnvägsstyrelsen verkställt undersökning angående
möjligheterna att införa vedeldning å lokomotiv vid
vissa, norr om Östersund belägna statsbanelinjer.

Den årliga bränsleförbrukningen å dessa linjer
uppgår till 12 400 ton, dragande en kostnad av 260 000 kr.
efter nu gällande inköpspris av 15:50 kr./ton fritt
järnvägsvagn vid importhamn och med tillägg av kostnad
för kolens transport till upplagsplats samt ränta å
kolkostnaden under ett år, under vilken tid kolen beräknas
ligga i upplag. Motsvarande kostnad för vedbränsle
beräknas till 358 000 kr. efter det av skogssakkunniga
meddelade inköpspriset för prima björkved av 5 kr./m<sup>3</sup>
fritt levererad å bränslestation och med tillägg av ränta
å vedkostnaden under 1 1/2 år, under vilken tid veden
efter avverkningen bör ligga å bränslestationerna. Det
vid beräkningen använda bränslevärdet 1 ton
stenkol = 5,2 m<sup>3</sup> ved anses nämligen icke kunna erhållas
förrän efter en torkningstid för veden av 1 1/2 år.
Vedeldningen skulle vidare medföra vissa engångskostnader,
beräknade till 150 000 kr., för omändring av lok,
anordnande av upplagsplatser m. m., vilka kostnader skola
amorteras under den tid vedeldningen pågår, vilken
enligt skogssakkunniga beräknas till 5 år. Dessutom
skulle vedeldningen förorsaka vissa i styrelsens
utredning närmare angivna årliga merkostnader till ganska
avsevärt belopp. Styrelsen kommer till det resultatet,
att vedeldning å de undersökta linjerna skulle draga en
årlig kostnad av 474 000 kr., eller över 200 000 kr. mera
än den nuvarande koleldningen.

Med hänsyn härtill och under framhållande av vissa
allmänna synpunkter, som tala emot vedeldningen,
såsom ökad brandrisk, försämrade tågtider m. m., avstyrker
järnvägsstyrelsen på det bestämdaste varje förslag
om införande av sådan eldning å lokomotiv å statsbanorna.

<b>Skydd mot radiostörningar från pådrags- och
reglerapparater med intermittent drift.</b>
Samarbetsdelegationen mot radiostörningar har i dagarna utsänt sitt
meddelande nr 4 under ovanstående rubrik. Häftet kan
erhållas till ett pris av 20 öre från telegrafstyrelsens
radiobyrä eller Svenska elektricitetsverksföreningen,
Stockholm.

De av nämnda apparater alstrade radiostörningarna
uppkomma på grund av gnistbildning mellan
kontakterna vid strömmens brytning eller slutning.
Störningarnas intensitet beror bl. a. av kontaktanordningens
konstruktion, beskaffenheten av kontaktmaterial,
kontaktytor och mekaniskt utförande i övrigt, av
fjäderspänningsanordningar, vilka påverka brytförloppet och
brythastigheten samt av strömstyrkan i brytnings- och
slutningsögonblicket. Av termiska regulatorer alstras
ofta störningar i form av långvariga, skrapande ljud,
vilka däremot sällan uppträda vid mekaniskt eller
elektromagnetiskt reglerade apparater. Undersökningar
ha visat, att störningarna äro svårast, då strömstyrkan
är så liten, att ingen ljusbåge uppkommer, utan endast
gnistbildning uppträder vid kontakterna. Uppträda
störningarna i form av knaster, finns i regel anledning att
antaga, att kontaktanordningen är bristfälligt justerad,
så att brytningsförloppet blir onormalt långsamt.
Störningen kan då vanligen reduceras tillräckligt genom
översyn och ev. justering av apparaten. I andra fall,
och särskilt då brytkontakterna äro svåråtkomliga,
erfordras inkoppling av särskilda störningsskydd,
bestående av kondensatorer, ohmska motstånd och
dämpspolar. För dimensionering av dessa skydd lämnas i
broschyren anvisningar, tillämpliga i olika fall.

Till nämnda grupp av störningskällor höra även

manöverapparater vid elektriska hissar. Anvisningar för
bekämpande av dessa ytterst vanliga störningar komma
framdeles att lämnas i ett särskilt meddelande.

<b>Asfaltvagn med elektrisk uppvärmning.</b> Vid de
vanliga, med eldstad försedda asfaltvagnarna, erhålles en i
förhållande till asfaltens smältpunkt (ca 150°) alldeles
för hög temperatur vid eldstadsväggarna. Vidare kan
röken verka besvärande för omgivningarna. En i
VDI-Zeitschrift (7 januari 1933) beskriven, elektriskt
uppvärmd asfaltvagn förtjänar därför intresse. Vagnen,
som tillverkas av en firma i München, utföres för 500
till 750 V och för. en asfaltmängd av 150 till 600 liter.
Effektbehovet uppgår alltefter vagnstorleken till 10 à
40 kW. De elektriska värmeelementen ligga på utsidan
av smältgrytan; de äro reglerbara i förhållandet
1:2:3, och högsta temperaturen uppgår till 300°,
varför asfalten ej kan bränna fast vid grytans väggar.
Värmeisoleringen är så anordnad, att smältgrytan
omges av en invändigt med silverbrons bestruken
skyddsmantel. Uppvärmningstiden har för smältning
därigenom kunnat minskas till 65 % av den vanligen
brukliga. Effektbehovet för varmhållningen uppgår till
endast 1/3 av behovet för smältning. Strömmen kan tagas
ur kontakttrådar, ledningsskenor eller kablar.

För underlättande av tappningen är även kranen
elektriskt uppvärmd. Hela vagnen är liten och väl
fjädrad, vilket tillsammans med förhållandet, att
eldstad saknas, möjliggör snabba och bekväma transporter.

<b>Korrosionsskyddskonferens.</b> Då frågorna rörande
röstning och frätning av metaller samt ytskydd och
rost-, resp. korrosiorisfria metaller visat sig alltmera
betydelsefulla för teknikens utveckling, har
ingenjörsvetenskapsakademien beslutat anordna en
korrosionsskyddskonferens den 20 och 21 januari å sin lokal,
Grevturegatan 14, I, i vilken intresserade äga att
deltaga mot en avgift av 5 kr. Anmälan om deltagande i
konferensen, resp. subskriberad middag, torde vara
akademien tillhanda senast den 19 januari.

Programmet upptager följande föredrag och
demonstrationer: Fredagen den 20 håller kommerserådet A. F.
Enström ett inledningsanförande, varefter docenten E.
Norlin håller föredrag om "Provning av metallers
korrosion och skyddsförmågan hos metall- och färgöverdrag",
ingenjör Bror Andersson om "Korrosionsbeständiga
metallöverdrag på järn och stål", byråingenjör Hj.
Ljungh och dekorationsmålare G. Holmberg om
"Ytbehandling av metall med färg och lack samt
målningsmetoder" (jämte demonstrationer), varefter dagens
förhandlingar avslutas med förevisning av en film,
illustrerande moderna målningsmetoder och utarbetad av
Verein deutscher Ingenieure samt Verein deutscher Chemiker.

Föredragen lördagen den 21 äro följande: "Arbeiten
imd Erfolge der deutschen Reiehsbahn auf dem Gebiete
der Korrosion" av Reichsbahndirektor O. Lindermeyer,
Berlin, "Meddelanden om rostbeständiga stål" av
professorerna B. Kalling och W. Palmaer, "Korrosionsbeständiga
icke-järnmetaller" av bergsingenjör V. Christiansen
samt "Några erfarenheter från vattenfallsstyrelsens
målning av järnkonstruktioner" av civilingenjör K.
Trägårdh. Konferensen avslutas kl. 19 e. m. med en
subskriberad middag till ett pris av 6 kr.

I samband med konferensen anordnas en mindre
utställning av korroderade föremål. Envar som vill
bidraga med ett eller annat föremål torde godhetsfullt
sätta sig i förbindelse med konferensens sekreterare,
civilingenjör Frithiof Holmgren, tel. 728 98 eller 735 35.

<b>Högre kurs i vägbeläggningsteknik.</b> Svenska
teknologföreningen har genom en kommitté, bestående av
civilingenjör J. Gendt, major F. Ploman samt
civilingenjör E. P. Wretlind sökt statsbidrag för en högre
kurs i vägbeläggningsteknik. Sedan regeringen ställt
erforderliga medel till väg- och vattenbyggnadsstyrelsens
förfogande, kommer en dylik kurs att anordnas i
Stockholm under tiden 6--21 mars 1933.

Till kursstyrelse ha utsetts major F. Ploman för
väg- och vattenbyggnadsstyrelsen, professor H. N. Pallin för
tekniska högskolan, civilingenjör E. P. Wretlind för
Svenska teknologföreningen, kapten N. von Matern för
Svenska väginstitutet och civilingenjör A. Södergren
för Svenska vägföreningen.

Kursen kommer att förläggas till tekniska högskolan
och är avsedd för högst 50 i statlig eller kommunal
tjänst anställda ingenjörer med verksamhet inom
vägområdet. Kursen kommer att omfatta föreläsningar
rörande vägbeläggningar jämte diskussioner och
seminarieövningar, laborationer och besiktningar.

Föreläsningarna, som komma att omfatta ca 30
timmar, behandla tjälproblemets betydelse för
vägbeläggningar, vägkroppens bärighet, temporära metoder för
dammbindning, bituminösa bindemedel för vägändamål,
provning och normer för bituminösa bindemedel,
enklare bituminösa beläggningar (ytbehandlingar,
indränkningar och hyvelblandningar), högvärdiga bituminösa
beläggningar, bergartsprovningar, gatstensbeläggningar,
cementbetong för vägbeläggningar, cementmakadam-
och cementbetongvägar, beläggningars slirighet och
rullningsmotstånd, beläggningars ekonomi, utvecklingen
av Stockholms stads gatubeläggningar samt slutligen
behovet av beläggningar på huvudvägarna.

I samband med föreläsningarna anordnas
seminarieövningar med diskussion, omfattande 20 timmar,
varvid förekomma korta föredrag och anföranden rörande
aktuella frågor.

Vid laborationerna (ca 10 timmar), som anordnas i
tekniska högskolans väglaboratorium, utföres
tillverkning och provning av olika vägmaterial och
vägbeläggningar.

I samband med kursen anordnas demonstrationer
(ca 15 timmar) av olika vägbeläggningar inom
Stockholms stad och län, Svenska väginstitutets provvägar,
Stockholms städs asfaltverk, Stockholms gasverks
anläggningar för framställning av vägtjära, statens
provningsanstalts väglaboratorium m. m.

De som deltagit i kursen erhålla efter begäran
intyg, utfärdat av kursstyrelsen.

Kursavgiften är 50 kr. Ansökan om deltagande i
kursen bör insändas före den l februari 1933 till
kursstyrelsens sekreterare, civilingenjör Fredrik Schütz,
Jacob Westinsgatan 7, Stockholm.

<b>Elektricitetsverksföreningens statistik.</b> I dagarna har
SEF-statistiken, avseende driftåret 1931, utkommit i
tryck. Den ansluter sig i allt väsentligt till föregående
upplagor, men därjämte ha införts en del nyheter som
förtjäna uppmärksamhet.

I de grafiska framställningarna har i sista upplagan
skalan i många fall reducerats ganska kraftigt för att
flera års diagram skola kunna placeras jämsides.
Härigenom möjliggöres en allmän överblick av det
allmänna läget för ett visst år och underlättas också en
iakttagelse av förskjutningarna år från år.
Nominaluppgifterna måste i varje fall sökas i tabellerna.

Bland nya grafiska sammanställningar märkas en
specialundersökning av vissa rumstariffer och vidare
vissa diagram över fördelningen av drift- och
anläggningskostnader. Enär bokföringen vid de olika verken
ännu är långt ifrån likformig, lida dessa diagram ännu
så länge av vissa ofullständigheter och bristfälligheter,
vilka dock komma att elimineras, i den mån de av
elektricitetsverksföreningen fastställda littererings- och
avskrivningsnormerna komma till användning vid
bokföringen.

Tabellen över de egentliga elverkens energiförsäljning
enligt olika detaljtariffer har numera en
särskild kolumn, innehållande uppgifter angående antalet
abonnemang enligt de olika tarifferna. Dessa uppgifter
äro jämte uppgifterna angående energiförsäljningen och
inkomsten av synnerligen stort intresse vid studium av
tariffernas relativa betydelse. Kolumnen kommer att
öka i värde, i den mån elverken rationalisera sin
törsäljningsstatistik, så att det erforderliga
siffermaterialet blir tillgängligt.

<b>Handbok i tätgöring och isolering av betong.</b> I
dagarna har av civilingenjör Pehr Engwall utgivits en
144 sidor stark handbok för isoleringsarbeten med
Sikapreparaten. Broschyren är avsedd att fylla ett
praktiskt ändamål och har därför erhållit en överskådlig
uppställning. Dels lämnas de nödvändigaste
uppgifterna om preparatens egenskaper och anvisningar
tör deras användning, dels föreläggas resultaten av en
del officiella provningar, häribiand särskilt de senaste
av den med svenska kommittén samarbetande norska
betongkommitténs synnerligen ingående undersökningar
av skador på betong samt förslag till botemedel
mot sådana. Ett instruktivt illustrationsmaterial
förhöjer handbokens värde.

<b>Nytt om vägtjära.</b> Gas- och koksverkens ekonomiska
förening har i dagarna utgivit en broschyr, benfämnd
"Rationella metoder för utförande av indränkning och
ytbehandling med vägtjära i samband med ombyggnad
eller nybyggnad av väg". Publikationen avser att lämna
ett bidrag till frågan om vägars planläggning och
byggnad i sådana fall, där behov inom överskådlig tid kan
uppstå av varaktig beläggning, och söker påvisa, att
därvid väsentliga besparingar i anläggningskostnad
kunna göras genom tillämpande av beläggning med
tjärindränkt makadam. Broschyren innehåller tydliga
metodbeskrivningar och är illustrerad på ett
instruktivt sätt.

<b>Hindersmässan.</b> Programmet för sammanträdena
under Hindersmässan i Örebro den 27 och 28 januari
är nu fastställt. Den 27 håller järnverksföreningen
sina sammanträden och sammanträder Örebro
ingenjörsklubb, varvid ingenjör A. Svedlund håller föredrag
om träkolsgasgeneratorer för automobiler. Bergshanteringens
vänners förhandlingar äga rum lördagen den
28, varvid bergsingenjör A. Hultgren håller föredrag
om "Aktuella önskemål rörande järn och stål för olika
ändamål, sedda såväl ur förbrukarens som tillverkarens
synpunkt".

<b>Leipzigmässan.</b> Dagarna för vårmässan i Leipzig
1933 äro nu bestämda. Mässan öppnas söndagen den
5 mars. Textilmässan avslutas den 8 mars,
avdelningarna för möbler, sportartiklar och
kontorsutrustning samt avdelningarna för fotografi, optik och
kinematografi den 9 mars. övriga utställningar i den inre
staden stängas den 11 mars, medan tekniska mässan
och byggnadsmassan å utställningsområdet fortgå till
och med den 12 mars.

</chapter>
<chapter name="INSÄNT">
<h3><i>INSÄNT</i></h3>
<b>Velockmuttern.</b>

Teknisk tidskrift, h. 47 1932, innehöll ett angrepp mot
en för ca 1 1/2 år sedan av mig insänd notis om
Velockmuttern. De gjorda anmärkningarna ber jag härmed
få tillbakavisa.

I mitt manuskript till ifrågavarande notis hade jag
inledningsvis såsom en låsmutters uppgift framhållit,
att den under olika angivna förhållanden skulle sitta
kvar på sin plats, samt tillagt, att en del rätt goda
lösningar av problemet framkommit. Visserligen erhöll
denna mening genom den av redaktionen företagna
förkortningen en något annan formulering, men den
berättigade i varje fall icke till en så bokstavlig och
förvrängd utläggning, som herr Rennerfelt gör sig skyldig
till. Det går dock väl långt, att ur notisen som herr
Rennerfelt utläsa, att problemet redan lösts på ett
absolut fullkomligt sätt, och att det nu endast gällde att få
fram en billig konstruktion, likaså att förklara alla
låsmuttrar såsom osäkra och avsluta detta påstående med
det egendomliga yttrandet "det är nog en klen tröst, att
muttern är billig".

Självfallet är den viktigaste fordran, man ställer på
en låsmutter, att den låser effektivt, men om en viss
konstruktion skall vinna allmän användning, måste
även priset vara överkomligt, muttern måste vara
billig och av enkel konstruktion. Om nu velockmuttern
fyller denna fordran, är detta givetvis endast en fördel.

Enligt insändarens uppgift skulle min notis ha
framhållit såsom något för velockmuttern särskilt märkligt,
att dess gängor ligga an mot bultens gängor på den sida
som skall upptaga trycket. Den som utan förutfattad
mening läser notisen, torde knappast, få den
uppfattning, att jag förklarat detta som någonting särskilt
karakteristiskt för velockmuttern, utan det har i all
korthet nämnts vid beskrivningen av mutterns verkningssätt.

När jag gjort det "allvarliga påståendet", att brickans
fjädring motverkar ett spel i gängorna, har självfallet
spelet i axiell riktning åsyftats. Jag har icke kunnat
tänka mig, att någon skulle uppfatta detta gälla diametern.

Vidare säger herr Rennerfelt: "Mycket besynnerligt
förefaller uppgiften, att muttern kan användas
upprepade gånger, men att den för varje gång får tilldragas
något hårdare." Jag skulle tro, att just herr Rennerfelt,
vars "elastic stop"-mutter såsom låsmutter blir
opålitlig efter ett upprepat lossande, skulle synnerligen väl
förstå den besynnerliga uppgiften.

Som meningslös förklarar insändaren min uppgift,
att velockmuttern, om så fordras, kan lossas medelst
skruvnyckel, även om med en viss ansträngning.
Insändaren förklarar detta vara en nackdel. Emellertid
säger ju sunda förnuftet att en låsmutter, som under
påfrestande förhållanden skall sitta kvar på sin plats, även
måste erbjuda ett visst motstånd, när man vill lossa muttern.

I fortsättningen vänder sig insändaren i samma stil
och anda mot en av a.-b. Velock utgiven broschyr och
mot de av Statens provningsanstalt använda
provningsmetoder. Härtill har jag ingen anledning att närmare
yttra mig, utan får beklaga att ha varit nödsakad till att
upptaga utrymme i Teknisk tidskrift för att bemöta de
ovan nämnda, enligt min uppfattning alldeles
obefogade och föga sakliga anmärkningarna, som f. ö.
tydligen utgöra ett utslag av dåligt humör med
anledning av ett med insändaren konkurrerande fabrikats
framgång. <tab><tab><tab><tab><tab><tab><i>E. Lundgren.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Flottans ingenjörsförening</b>
avhöll ordinarie höstsam,manträde å Sjöofficersmässeii
i Karlskrona den 14 november under ordförandeskap
av marindirektör T. Herlin. Sedan diverse
föreningsangelägenheter avhandlats företogs val av styrelse och
funktionärer för år 1933. Till ordförande valdes efter
marindirektör T. Herlin, som enligt stadgarna var i tur
att avgå, marindirektör A. Grimberg. Styrelsen erhöll
i övrigt följande sammansättning: v. ordförande

mariningenjör G. Zethelius, sekreterare, mariningenjör H.
Qvistgaard, skattmästare, torpedingenjör B. Strömberg.
Till klubbmästare valdes mariningenjör S. Herlitz och
mariningenjör P. Stenberg. Till medlemmar i
föreningen invaldes e. mariningenjör R. A. Lindén,
elektroingenjör E. Linde samt verkstadsingenjör E,
Kinnander. Föredrag hölls av e. mariningenjör R. Linden
om "Intryck från en studieresa i Tyskland, Holland och
Italien" belyst med skioptikonbilder. Föredragshållaren
framhöll, att vid besök vid de stora tyska varven i
Hamburg, Bremen och Kiel hade det visat sig att
Skeppsbyggeriet på grund av depressionen lidit stort
avbräck och att en del varv lågo alldeles nere. -- Vid
de holländska varven hade situationen varit något
bättre. -- Vid de italienska varven hade Skeppsbyggeriet
varit relativt livaktigt, de senaste åren speciellt
beträffande byggandet av örlogsfartyg och linjefartyg.
En viss överproduktion torde dock föreligga i fråga om
den senare kategorien, och framtiden synes tämligen oviss.

Efter föredraget intogs gemensam supé. <tab><tab><i>H. Q.</i>

<b>Tekniska föreningen i Uppsala</b>
sammanträdde onsdagen den 16 november. Kvällens
föredrag behandlade frågan "Likström eller växelström"
och föredragshållare voro distriktsingenjören vid
Älvkarleby kraftverk Gustav Hörsta samt chefen för
Uppsala stads elektricitetsverk Orvar Sturzenbecker. Då
frågan på grund av pågående omläggning från likström
till växelström är av stort aktuellt intresse i Uppsala
hade till sammanträdet inbjudits medlemmarna av
Uppsala fabriks- och hantverksförening och Uppsala
fastighetsägareförening. Ett sextiotal medlemmar och gäster
bevistade sammanträdet.

Ingenjör Hörsta lämnade först en orienterande
framställning av de allmänna synpunkter, som kunde
läggas på frågan. Talaren började med att erinra om de
förhållanden, som voro rådande på 1880- och 1890-talen,
då de första svenska elektricitetsverken anlades. Då
hade likströmmen endast 1-fasväxelströmmen att
konkurrera med, och denna var, särskilt då det gällde
motordrift, helt överlägsen, varför det var fullt naturligt,
att de första elektricitetsverken kommo att utföras för
likström. Drivkraften var värmemotorer av olika slag
och ackumulatorbatterier användes som reserv.
Sedermera övergick man i flertalet fall till att alstra den
elektriska energien medelst vattenkraftverk belägna på
större eller mindre avstånd från städerna. På de
platser, där man tidigare haft lokala elektricitetsverk
omformades då 3-fasväxelströmmen från kraftverket till
likström, som distribuerades inom staden. Ett
3-ledare-system om 2 X 220 volts spänning har blivit standard
och användes i ett 40-tal städer. I ett 50-tal städer, som
nu äro elektrifierade med växelström, har man aldrig
haft likström.

Växelströmmens nackdelar äro att reserv ej lika lätt
kan anordnas som vid likström samt att den medför
större fara. Momentanreservens betydelse minskas
emellertid starkt på grund av att avbrotten i det
primära nätet blir allt sällsyntare. Avbrott i
strömtillförseln till Uppsala av mer än 3 minuters varaktighet
ha på senare tid ej förekommit mer än i medeltal en
gång om året och tendera att bli alltmera sällan
förekommande. Växelströmmens farlighet kan begränsas
genom att spänningen till jord hålles relativt låg.
Kopplingen utföres så, att vid en förbrukningsspänning av
220 volt fasspänningen till jord blir 127 volt.

Vid övergång från likström till växelström
föreligger ingen juridisk skyldighet för elektricitetsverken
att lämna någon ersättning för maskiner, motorer och
apparater, som ej kunna användas för växelström, men
av billighetsskäl ha elektricitetsverken dock i allmänhet
bidragit med en större eller mindre del av omkostnaden för
nyanskaffningen. Ett undantag gäller dock -- radioapparater.

Vid nyanläggningar har man beräknat, att växelström
kan levereras 5--8 öre billigare per kWh än
likström, vid ombyggnad av äldre anläggningar ställer sig
saken mycket olika i olika fall. Övergången är där i
huvudsak betingad av den allt större förbrukningen,
vilken framtvingar utvidgningar, som med fasthållande
vid likströmmen skulle bli mycket dyrbara och svåra
att utföra. På många håll bibehåller man de gamla
likströmsnäten och utför nyanläggningarna för
växelström, på andra håll slopar men helt likströmsnäten.

Ingenjör Sturzenbecker ville i sitt föredrag besvara
frågan, varför man i Uppsala gått in för växelström.
Då elektricitetsverket byggdes för 26 år sedan, var
verket av synnerligen blygsamma dimensioner. Först i
och med att kraft erhölls från Älvkarleby kraftverk år
1916 kunde en större utveckling äga rum. Denna har
alltsedan dess fortgått i raskt tempo. Så förbrukades
år 1916 3,6 mill. kWh inom en maximibelastning av
1 050 kW och år 1931 15,3 mill. kWh inom 4 078 kW.
Angivna ökning av kraftförbrukningen fordrar
extraordinära åtgärder. Vid bibehållande av likström vore
det nödvändigt att bygga ny stor understation, vid
införande av växelström kan man nöja sig med små
transformatorstationer på olika platser i staden. Man
beräknade först att bibehålla likströmsnätet i centrum
och endast införa växelström i de perifera delarna, men
på grund av att belastningen även i centrum ökat så
betydligt, har man blivit tvungen att även där införa
växelström. Man får nog anse det önskvärt att endast
ett system användes inom varje samhälle. Den reserv,
som nu finnes för likströmsanläggningen, är långt ifrån
tillfredsställande. Vid de nya anläggningarnas
utförande har man först och främst tänkt på
driftsäkerheten, och avbrotten ha därför även på den sekundära
sidan av nätet kunnat nedbringas till ett minimum.
Särskilt reservmaskineri vore därför en stor lyx, som
ej kunde ekonomiskt försvaras. Den bästa reserven för
belysningen är att vara försedd med tillräckligt antal
stearinljus att användas vid behov.

Båda föredragen, som på ett utmärkt sätt belyste de
olika synpunkter, som för närvarande kunna läggas på
frågan likström eller växelström, illustrerades med
diagram och skioptikonbilder. Sedan ordföranden
avtackat föredragshållarna, följde supé och samkväm.
<tab><tab><tab><tab><tab><tab><tab><tab><tab><i>E. K.</i>

<b>Skånska ingenjörsklubben</b>
höll den 18 november under presidium av vice
ordföranden överingenjör Ch. Birch-Iensen ett talrikt besökt
sammanträde på Kungsparkens restaurang i Malmö.
Förhandlingarna inleddes med ett kort minnestal över
avlidne disponenten Jöns Persson, som tillhört klubben
i 41 år. Till nya medlemmar hade styrelsen invalt
lektor G. Arvidsson, fil. lic. A. Bäckman, direktör Th.
Nilsson samt civilingenjörerna E. Dalin, E. Personne och
C. H. Wallér. Kapten G. Traneus lämnade en
orienterande överblick över 1929 års vägsakkunniges förslag
till ny väglag. Talaren nämnde, att vägväsendet legat
under debatt sedan 1911, att det första
kommittéförslaget, som framlades 1916, icke föranledde
riksdagsproposition, och att nästa förslag, vilket kom 1921,
visserligen föranledde proposition till riksdagen, men där föll
på skattefrågan, samt att man sedan gått fram med
partiella reformer. För närvarande äro tre
kommissioner i arbete: en för vägnätet i landet, en för
vägväsendets centrala ledning och en för de tekniska frågorna.
Det nya förslaget innebär sammanslagning av de
mindre vägdistrikten till större, så att varje vägdistrikt
skulle handhava 30--70 mil vägar. En reservant vill gå
längre och föreslår, att varje län skall bilda ett

vägdistrikt med en särskild chef. Enligt förslaget skall
staten dessutom bygga särskilda s. k. riksvägar, vilkas
underhåll emellertid därefter skulle övertagas av
distrikten. Vägskatten, som ansetts hava hittills belastat
jordbruket i allt för hög grad, skulle utgå efter inkomst,
varvid dock jordbrukets skatteprocent skulle vara 1,5
gånger övrigas. Talaren upplyste, att remisstiden
utsatts till den 1 mars 1933, varför det finge anses troligt,
att riksdagen icke finge ärendet till avgörande tidigare
än 1934.

Ingenjör A. Hanson från Göteborg höll ett med
ljusbilder illustrerat föredrag om "Den elektriska
ljusbågsvetsningen och dess användning vid konstruktions- och
reparationsarbeten". Vid denna svetsningsmetod utgör
arbetsstycket ena polen, medan den andra är en elektrod
av det järn, som skall lämna materialet till svetsen.
Genom beröring uppstår en strömstöt och efter
avlägsnande av en ljusbåge, så att elektroden smälter och
droppar ner i fogen. Då likström användes, blir
värmeutvecklingen 30 % större vid den positiva polen än vid
den negativa. Arbetsstycket bör då, såvida det ej är
fråga om mycket tunt gods, vara positiv pol. Användes
växelström, varvid värmeutvecklingen är lika fördelad
på båda polerna, får man ett mindre smältbad.
Inbränningen, dvs. djupet hos det smälta badet, beror dels
på sättet för elektrodens förande, dels på
karakteristikan hos den använda strömkällan, dels på materialet
hos smältelektroden och dels slutligen på om denna är
försedd med skyddsbeklädnad eller icke. Gaserna från
beklädnaden bilda ett skyddande rör kring järnstrålen.
Korsformiga svetsskarvar böra undvikas, T-formiga
kunna medgivas. Farliga spänningar i fogen motverkas
genom upphettning eller uthamring. Enhetliga
föreskrifter utom beträffande fartyg saknas i vårt land men
finnas i Amerika och Tyskland.

Därefter höll direktör W. Edström från Göteborg ett
med ljusbilder illustrerat föredrag, betitlat "Några
exempel på praktisk användning av elektrisk svetsning".
I början hade den elektriska svetsningen endast avsett
reparationer, men från 1925 hade man i verkstäderna
börjat att även tillverka nya aggregat genom svetsning.
Talaren ansåg emellertid, att metoden vunnit för litet
beaktande på ritkontoren, i det att konstruktören icke
tänkte sig in i, var och hur svetsfogarna lämpligast
borde anbringas. Såväl nitning som gjutning borde
enligt talarens uppfattning i största utsträckning ersättas
med svetsning. Som exempel anfördes svetsade
järnvägsvagnar, broar och fartyg, däribland det tyska
krigsskeppet Emden. Medelst film, tagen genom
rapidförfarandet, visades på ett synnerligen tydligt sätt det smälta
järnets rörelse från elektroden till arbetsstycket m. m.

Vid det efter supén följande samkvämet avtackades
kvällens föredragshållare och hälsades de nyinvalda
medlemmarna välkomna. <tab><tab><tab><tab><i>F. M.</i>

<b>Östergötlands tekniska förening</b>
i Linköping höll sammanträde å Frimurarehotellet i
Linköping den 26 nov.

Från valnämnden meddelades att tre nya medlemmar
invalts i föreningen.

Byggnadschefen i Linköping, civilingenjör Ivar
Petersson och förste ingenjören vid stadens
byggnadskontor, civilingenjör Herbert Blide, höllo var sitt
föredrag, den förre över ämnet "Linköpings kommunala
utveckling" och den senare över "Linköpings
vattenledningsverk". Båda föredragen, som belystes med
talrika balloptikonbilder, åhördes med stort intresse och
belönades med livliga applåder. En kortare diskussion
följde på föredragen.

Till sammanträdet hade efter inbjudan infunnit sig
representanter för länsstyrelsen, magistraten,
stadsfullmäktige, drätselkammaren och stadens olika verk.

Efter sammanträdet följde gemensam supé med
samkväm, varvid förekom tal, sång, musik och deklamation.
<tab><tab><tab><tab><tab><tab><tab><tab><tab><i>H. N.</i>

<b>Svenska ingenjörssällskapet i London</b>
avhöll tisdagen den 29 november sitt höstsammanträde
å Svenska handelskammaren. Ett stort antal
medlemmar hade kommit tillträdes, bl. a. märktes
representanter för den danska ingenjörssammanslutningen i
Storbritannien.

Sammanträdet öppnades av ordföranden, baron Ove
Thott, som meddelade, att styrelsen beslutat kalla till
hedersledamot i sällskapet verkst. direktören i
Jernkontoret, doktor Axel F. Wahlberg. Detta meddelande
mottogs med acklamation, och sammanträdet beslöt
enhälligt att uttala sin anslutning till styrelsens beslut.
Vidare förekom inval av nya medlemmar, bl. a. verkst.
dir. vid Svenska diamantbergborrnings a.-b., Carl M.
Matton.

Sedan föreningens ärenden undanstökats, intogs
gemensam middag, vid vilken hedersordföranden,
generalkonsul E. G. Sahlin, presiderade. Efter middagen
höll ingenjören vid the British Thomson-Houston Co.,
Ltd., Mr. G. O. Watson, föredrag över ämnet:
"Electrically propelled ships." Föredraget, som åtföljdes av
en mängd intressanta ljusbilder, kommer att refereras
i annat sammanhang. <tab><tab><tab><tab><tab><tab><i>L. A.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.</b>

<b>Svenska elektroingenjörsföreningen</b>, avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 20
januari 1933 kl. 19,30 precis. <sp>Ärenden</sp>: 1)
Protokolljustering. -- 2) Inval. -- 3) <i>Järnverkens elektrotermiska
problem</i>, diskussion med inledningsföredrag av: 1)
Kraftverksdirektör S. <sp>Malmfors</sp>: "Järnverken som
kraftförbrukare". 2) överingenjör O. <sp>Stålhane</sp>: "Elektriska
ugnar för järnindustrien". 3) Professor B. <sp>Kalling</sp>:
"De direkta järnframställningsmetoderna och deras
energibehov". -- Supé och samkväm. -- Medlemmarna av
Avdelningen för kemi och bergsvetenskap inbjudas att närvara.

<b>Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 24
januari 1933 kl. 19.30 enligt följande <sp>program</sp>:
1) Val av justeringsmän. -- 2) Inträdesanmälningar och
inval. -- 3) Inkomna skrivelser. -- 4) <i>"Behandling av
förslag till teknisk ordlista för hiss-, omlastnings- och
transportanordningar"</i> med inledningsanförande av
civilingenjör <sp>Wilhelm Davidsson</sp>. -- 5) Diplomingenjör
<sp>Loewen</sp>, Jena : <i>"Zeiss-Feinmesswerkzeuge"</i>. -- <i>Supé,</i>
bestående av smörgåsbord, varmrätt, snaps, pilsner, kaffe
och servisavgift kr. 4:50. -- Samkväm. -- <i>Medlemmarna
av Verkstadschefernas förbund inbjudas.</i>

<b>Skånska ingenjörsklubben</b> anordnar klubbafton med
damer fredagen den 20 januari kl. 7 e. m. på Kungsparkens
restaurang i Malmö. Föredrag hålles av civilingenjör
N. W. <sp>Hörstadius</sp> från Borås om <i>"Konstsilke och
dess tillverkning"</i>. Ämnet belyses även med film, som
visas mellan supén och dansen.

<b>Tekniska föreningen i Uppsala</b> kallas till årssammanträde
på Gillet lördagen den 21 januari kl. 7 e. m. Ärenden:
1) Protokollsjustering. -- 2) Styrelse- och
revisionsberättelser. -- 3) Val av funktionärer. -- 4) Bestämmande
av årsavgiften. -- 5) <i>"Mot eld och brand och tjuvars
hand"</i>, föredrag med skioptikonbilder och demonstration
av kombinationslås av ingenjör <sp>Nils Lindberg</sp>,
Stockholm. -- Supé och samkväm.

</chapter>
<chapter name="TEKNISK TIDSKRIFT
HÄFT. 3 ÅRG. 63 21 JAN. 1933">
<h1>TEKNISK TIDSKRIFT</h1>
<h2>HÄFT. 3 ÅRG. 63 <tab>21 JAN. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Teknik och vetenskap i krisens smältdegel. -- Kolmarknaden vid  årsskiftet. -- Johan Erik
Skog †. -- Notiser. -- Tekniska föreningar. -- Sammanträden.

</chapter>
<chapter name="TEKNIK OCH VETENSKAP I KRISENS SMÄLTDEGEL.">
<h2>TEKNIK OCH VETENSKAP I KRISENS SMÄLTDEGEL.</h2>
Det är av utomordentligt stort intresse att bevittna
den idékamp, som depressionen utlöst med
avseende på teknikens och ingenjörens ställning i
händelsernas sammanhang. Från många håll hävdas den
desperata ståndpunkten, att ingenjörens rastlösa
utnyttjande av vetenskapens och teknikens framsteg
är att anse såsom roten och upphovet till allt eländet,
i första hand naturligtvis till arbetslösheten i
världen. Den sistnämnda förebråelsen kan man ju
förstå, men att den teknisk-vetenskapliga utvecklingen
skulle vara skuld till den ekonomiska stagnationen
överhuvudtaget och inte bara det, utan också till den
moderna västerländska människans sociala och
etiska olyckstillstånd, det tycker man går bra långt.
Följden har blivit en kraftig reaktion inom de
läger, som i olika delar av världen representera ren
och tillämpad vetenskap. Man kan säga, att
problemet om krisen och dess orsaker intagit en
dominerande plats såväl vid British Associations stora
höstmöte som vid American Society of Mechanical
Engi-neers' årsmöte i början av december. Det kom även
till behandling vid Verein deutscher Ingenieure's
möte i oktober. Slutligen har en temperamentfull
polemik utbrutit på bred pressfront i U. S. A., vilken
är av synnerligen stort intresse.

Representanterna för teknik och vetenskap ha
gripit till en kraftig motoffensiv och förklara i olika
formuleringar ungefär följande. Vetenskapens
tillämpning och teknikens framsteg ha givit
människorna i handen de värdefullaste verktyg till
tillvarons underlättande, men de sociala, ekonomiska,
politiska och etiska faktorerna ha ej kunnat följa
med. De ha stått stilla, och man har ej förstått att
tillgodogöra sig de erbjudna välgärningarna. Det
blir ingen ordning på det hela med mindre än att
vetenskapsmän och ingenjörer ta hand om de sociala
och ekonomiska problemen och även på dem anlägga
verkligt vetenskapliga synpunkter Ledarna på det
sociala och det ekonomiska området ha visat sig
samt och synnerligen vara klåpare, som icke förstått
att metodiskt analysera sina problem och därför
också famla i mörkret då det gäller att finna en lösning.
Vid British Associations möte rörde sig som sagt
åtskilliga inlägg om depressionen och dess innersta
väsen. Det alltid med spänning motsedda stora
presidenttalet hölls av den gamle fysikern och
ingenjören, Sir Alfred Ewing, som med blitt vemod
kommenterade de till synes ledsamma följderna av en
storartad vetenskaplig utveckling. Ingenjören har
skänkt människan ett överflöd av välgärningar, men
mottagaren var icke i etiskt avseende mogen att ta
hand om skänkerna. Människan har begåvats med
herravälde över naturen, innan hon lärt sig herravälde
över sig själv. Framstegen ha missbrukats. En
renässans på det rent andliga området måste komma.
Kraftigare toner klingade från presidentstolen i
sektionen för "engineering", där professor Miles
Walker dundrade mot de ledande inom samhället, vilka
såsom klass sakna både förmåga och kunskaper och
inte förstå att draga den enklaste logiska slutsats av
givna premisser. Vetenskapen måste få en betydligt
större andel i världens styrande (management), ja,
den nuvarande krisen ropar på ingenjören till att
styra världen. Människorna hade endast intresse
för att köpa och sälja med förtjänst och göra för
övrigt en konst i realiteterna, själva nyttigheterna.
Det saknas plan. Den gode professorn gör en hel del
tvärsäkra påståenden i samma stil, men när han till
slut kommer till frågan vad som skall göras, är han
inte så säker längre, men påyrkar att det nya
vetenskapliga styret skall studera samhällsproblemen med
hjälp av den experimentella metoden. Han
rekommenderar på allvar till regeringen att söka
åstadkomma en isolerad försökskoloni på exempelvis
100 000 invånare, där experter skulle utexperimentera
de bästa metoderna för produktion och distribution,
oberörda av den moderna civilisationens skrankor!

Såväl sektionen för geografi som sektionen för
ekonomi sysslade ingående med den nuvarande krisens
problem. Härvid -- liksom allt oftare i den engelska
ekonomiska litteraturen på sistone -- framkommo en
hel del nya och djärva tankegångar, anknytande till
idéer, sådana som en Douglas och en Soddy givit
uttryck åt i sina bekanta ekonomiska essayer. Även
här underströks kravet på att vetenskapen - det är
uttytt naturvetenskaperna -- måste tas till hjälp vid
reformering av världens nu föråldrade monetära och
finansiella system.

Vid den stora amerikanska ingenjörsföreningens
-- A. S. M. E. -- årsmöte rörde sig ett av de stora
presidenttalen (av Conrad N. Lauer) om tanken på
"a world which will be more and more shaped by
engineering trought". I det sammanhanget framkom
den intressanta upplysningen att de stora tongivande
amerikanska ingenjörsföreningarna gemensamt
startat en "The Engineers Council for professional
development" med syfte att driva fram ingenjören och
hans tankesätt på det allmänt samhälleliga planet.

Kravet på vetenskapens övertagande av ansvaret
för den ekonomiska utvecklingen har särskilt
lanserats av en grupp lärda herrar vid Columbiauniversitetet.
(New York.) Det har plötsligt uppstått en ny
skola, en ny lära, s. k. "technocracy", som skall taga
arvet efter "deniocracy". Teknokraterna säga sig

sitta inne med bevis för att världens nuvarande
ekonomiska system är i och för sig en matematisk
omöjlighet. Det närmare innehållet i den reformatoriska
läran är emellertid ännu höljt i dunkel. Där
skymtar något om energien såsom värdemätare, och
synbarligen ingå däri avskaffande av priser och kapital
bland andra antikverade begrepp. Trots det
fantastiska i gruppens uppträdande, har det uppstått en
häftig och allvarlig polemik både i tidskrifter och
dagspress med inslag av personlig smutskastning och
alla traditionella tillbehör till. argumenteringen för
och emot. Det torde vara anledning framdeles
återkomma till fenomenet.

Bakom alla de konvulsiviska idérörelser, som den
ekonomiska krisen frammanat, och på vilka det ovan
anförda är exempel, skymtar strängt taget, mer eller
mindre medvetet, ett krav på ''planhushållning".
Dessa yttringar må té sig virriga. De äro dock så
pass allmänt uppträdande och så pass accentuerade,
att man icke kan värja sig för det intrycket, att ett
frö till något nytt möjligtvis håller på att gro.
<tab><tab><tab><tab><tab><tab><i>Axel F. Enström.</i>

</chapter>
<chapter name="KOLMARKNADEN VID ÅRSSKIFTET.">
<h2>KOLMARKNADEN VID ÅRSSKIFTET.</h2>
Det mest karakteristiska för de europeiska
kolexportmarknadernas utveckling under 1982 har
varit den alltjämt fortsatta dragkampen mellan de
trenne huvudkonkurrenterna England, Tyskland och
Polen. I översikten för ett år sedan uttalades tvivel
beträffande isynnerhet Polens förmåga att kunna hävda
ställningen i den framtida konkurrensen. Att både
Tyskland och Polen emellertid alltjämt bjuda
England hård konkurrens, vet varje kolköpare. Även om
prisnivån under andra halvåret stigit i pundvaluta
räknat, har denna stegring så gott som utjämnats
genom pundets ytterligare värdeförsämring under
senhösten, och de priser, som ifrågavarande exportländer,
vilka fortfarande hava guldvaluta, erhålla, måste
<table>
<td c>1928 <td c>1929 <td c>1930 <td c>1931 <td c>1932
<td c>England . . . 240 000 000 <td c>260 000 000 <td c>250 000 000 <td c>228 000 000 <td c>217 000 000
<td c>Tyskland . . . 151 000 000 <td c>163 000 000 <td c>142 000 000 <td c>118 000 000 <td c>104 000 000
</table>
i det inhemska myntet vara abnormt låga och
förlustbringande. I Polen har man under året
ytterligare beskattat den inhemska förbrukningen till
förmån för exporten. De därigenom influtna medlen ha
emellertid varit otillräckliga för att kunna
subventionera en export i samma omfattning som under
1931, och då Polens, liksom för övrigt de flesta andra
staters, kreditvärdighet icke har vidare högt
anseende på den internationella lånemarknaden, ha några
lånemedel icke stått att uppbringa, utan exporten har
istället måst reduceras. Visserligen lia arbetslönerna
gått ned men dock icke i proportion till de försämrade priserna.

Vid en blick på produktionssiffrorna i de olika
länderna finner man, att den fortsatta allmänna
depressionen under 1932 medfört en ytterligare kraftig
minskning i brytningen. Med undantag för Polen
har produktionsminskningen under 1932 dock icke
varit så stor som under 1931. Om vi först se på
England framgår det, att produktionen, som 1931
uppgick till ca 228 000 000 ton, sjunkit med omkring
5 % eller 11 000 000 ton till ca 217 000 000 ton. Av
denna kvantitet exporterades omkring 40 000 000 ton
under det att motsvarande siffra 1931 utgjorde ca
43 000 000 ton. Hemmamarknad och bunkers tog
under 1931 ca 185 000 000 ton men under 1932 endast
177 000 000 ton. Den minskade avsättningen inom
det egna landet har alltså varit den huvudsakliga
anledningen till brytningens tillbakagång.

Liksom 1931 har Tysklands kolproduktion även
under 1932 drabbats betydligt hårdare än Englands.
Den tyska totalproduktionen, som under 1931 utgjorde
ca 118 000 000 ton sjönk alltså under 1932
med ytterligare 14 000 000 ton eller 12 % till ca
104 000 000 ton. Koksproduktionen gick under
samma tid tillbaka med ca 3 700 000 ton eller 16 %
till ca 19 000 000 ton. Huvudparten av
produktionsminskningen för kol beror även här på tillbakagång i
hemmamarknadens förbrukning, i det att reduktionen
i exporten stannat vid omkring 5 000 000 ton. I
betraktande av den försämring i prishänseende, som för
Tysklands del inträtt genom pundets depreciering,
måste exportminskningen anses vara måttlig. För
överskådlighetens skull lämnas här en uppställning
över produktionssiffrorna i England och Tyskland
under de senaste fem åren.

Polen var som bekant jämte Holland det enda
land, som 1931 kunde hävda kolproduktionen jämfört
med 1930. Jämsides med minskad avsättning inom
landet på grund av depressionen har den reducerade
exporten föranlett en kraftig produktionsminskning
under 1932. Sålunda har brytningen under de första
tio månaderna 1932 nedgått från ca 31 300 000 ton
till ca 23 500 000 ton motsvarande tidsperiod 1931
eller med 25 %. Exporten har samtidigt gått
tillbaka med omkring 3 500 000 ton eller i det
närmaste 30 %. I Frankrike däremot har
minskningen i produktionen varit relativt lindrig från ca
51 000 000 ton 1931 till ca 47 000 000 1932 eller
omkring 8 %. Även i övriga länder har brytningen
minskats i större eller mindre utsträckning. I de
länder, som både producera och importera kol såsom
Tyskland, Frankrike och Belgien, ha under året
restriktioner beträffande importen utfärdats, för att
understödja den egna produktionen. I Frankrike
och Belgien voro restriktionerna till att börja med
så pass rigorösa, att sådan brist uppstod på vissa för
hushållsändamål avsedda kolsorter, att den fastställda
importkvoten åter måste ökas. De vid föregående
årsskifte i de flesta produktionsländerna förefintliga
stora kollagerna kvarligga till största delen. Någon
minskning har visserligen inträtt i Tyskland och
Belgien, men en ökning har i stället ägt rum i Polen.
De ojämförligt största kvantiteterna finnas alltjämt
i Ruhrdistriktet, där vid årsskiftet lågo upplagrade
1 800 000 ton kol och icke mindre än 5 500 000 ton
koks.

Arbetsfred har under året rått i samtliga

produktionsländer med undantag för Belgien, där partiell
strejk pågick under sommarmånaderna.
Lönesänkningar ha vidtagits i Tyskland tvångsvis från den 1
januari 1932 med 10 %, i Polen från den 1 februari
med 8--10 %, i Frankrike ävenledes från 1 februari
i tvenne etapper med sammanlagt 10 % samt i
Holland med 10 %. I England utgick avtalet i början
av juli, efter vilken tidpunkt arbetstiden automatiskt
skulle återgå till den före strejken 1926 lagstadgade,
eller 7 timmar. Underhandlingar om nytt avtal
upptogos redan tidigt på året mellan gruvägare och
gruvarbetare, men då något resultat av dessa icke
erhölls, måste regeringen ingripa och framlägga ett
eget förslag, som lagfästes av parlamentet. Enligt
detta beslöts, att arbetstiden även i fortsättningen
skall utgöra 7 1/2 timme, tills dess den i Geneve
träffade överenskommelsen om en arbetstid av 7 1/4 timme
blivit ratificerad av övriga i överenskommelsen
deltagande 6 stater. Bestämmelsen om minimilön
bortföll men handelsministern hade av gruvägarna
utverkat en garanti för, att lönerna t. o. m. juni 1933 icke
skulle underskrida förut gällande. Gruvarbetarnas
krav på nationell löneuppgörelse avvisades, vadan
avtalsimderhandlmgar alltså även i fortsättningen
måste ske distriktsvis, vilket givetvis är en stor
fördel för gruvägarna. Halvårsskiftet 1933 kan
följaktligen bliva kritiskt for den engelska
gruvindustrien, ehuru öppen konflikt med ganska stor säkerhet
torde kunna undvikas. I Ruhrindustrien utgår det
nuvarande avtalet den 28 februari, men icke heller
här föreligger anledning antaga annat än att det
gamla avtalet kommer att prolongeras.

Som vanligt följer här nedan en översikt
beträffande prisutvecklingen under det förflutna året:

<table>
<td c><tab><i>1932</i><tab> <td c>Lambton South Hetton Screened <td c>Wear Special Gas <td c>Second Class Durham Gas <td c>Prime Durham Coking Unscreened <td c>D.C.B. Screened <td c>D.C.B. Smalls<td c>B.S.Y. Association Hards <td c>Cowdenbeath/ Lochgelly Screened <td c>Scotch Pearls <td c>Prima Oberschlesiska Stückkohle <td c>Prima Oberschlesiska Erbskohle <td c>Dombrowa Stückkohle <td c>Dombrowa Erbskohle <td c>Durham Patent Coke <td c>Westfalisk Grosskoks

<td>börj. av jan. <td c>15/3 <td c>15/-- <td c>13/6 <td c>13/3 <td c>13/9 <td c>8/6 <td c>16/9 <td c>13/3 <td c>9/9 <td c>14/6 <td c>10/6 <td c>13/-- <td c>9/6 <td c>16/6 <td c>RM 15:--
<td>medio av jan. <td c>15/6 <td c>15/3 <td c>13/6 <td c>13/6 <td c>14/-- <td c>8/6 <td c>16/6 <td c>13/-- <td c>9/3 <td c>14/6 <td c>10/9 <td c>13/-- <td c>9/6 <td c>16/9 <td c>RM 14:50
<td>börj. av febr. <td c>15/-- <td c>15/-- <td c>13/6 <td c>13/6 <td c>13/9 <td c>8/6 <td c>16/-- <td c>13/-- <td c>9/3 <td c>14/3 <td c>10/6 <td c>13/6 <td c>9/6 <td c>16/3 <td c>RM 14:--
<td>medio av febr. <td c>15/-- <td c>15/-- <td c>13/6 <td c>13/3 <td c>13/6 <td c>8/6 <td c>15/6 <td c>12/6 <td c>8/9 <td c>13/9 <td c>10/3 <td c>13/-- <td c>9/-- <td c>15/9 <td c>RM 13:50
<td>börj. av mars <td c>15/-- <td c>15/-- <td c>13/6 <td c>13/3 <td c>13/4 ½ <td c>8/6 <td c>15/6 <td c>12/6 <td c>8/9 <td c>13/9 <td c>10/3 <td c>12/9 <td c>9/-- <td c>15/6 <td c>RM 13:50
<td>medio av mars <td c>15/-- <td c>15/-- <td c>13/6 <td c>13/-- <td c>13/6 <td c>8/6 <td c>15/6 <td c>12/3 <td c>8/-- <td c>13/-- <td c>10/-- <td c>12/3 <td c>8/9 <td c>15/3 <td c>RM 13:50
<td>börj. av april <td c>15/-- <td c>15/-- <td c>13/4 ½ <td c>13/-- <td c>13/6 <td c>8/6 <td c>15/6 <td c>11/10 ½ <td c>8/-- <td c>12/9 <td c>9/9 <td c>12/-- <td c>8/6 <td c>15/3 <td c>RM 13:--
<td>medio av april <td c>15/-- <td c>15/-- <td c>13/4 ½ <td c>13/-- <td c>13/6 <td c>8/6 <td c>15/9 <td c>11/9 <td c>8/-- <td c>12/6 <td c>9/6 <td c>11/6 <td c>8/6 <td c>14/6 <td c>RM 13:--
<td>börj. av maj <td c>15/-- <td c>15/-- <td c>13/4 ½  <td c>13/-- <td c>13/6 <td c>8/6 <td c>16/-- <td c>11/10 ½ <td c>8/-- <td c>12/3 <td c>9/3 <td c>11/6 <td c>8/6 <td c>14/6 <td c>RM 13:--
<td>medio av maj <td c>15/-- <td c>15/-- <td c>13/3 <td c>13/-- <td c>13/6 <td c>8/6 <td c>16/3 <td c>12/-- <td c>8/3 <td c>12/-- <td c>9/-- <td c>11/-- <td c>8/6 <td c>14/6 <td c>RM 13:--
<td>börj. av juni <td c>15/-- <td c>15/-- <td c>13/3 <td c>13/-- <td c>13/4 ½ <td c>8/6 <td c>16/-- <td c>12/6 <td c>8/-- <td c>12/-- <td c>8/9 <td c>11/-- <td c>8/3 <td c>14/--  <td c>15/1 ½
<td>medio av juni <td c>15/-- <td c>15/-- <td c>13/3 <td c>13/-- <td c>13/4 ½ <td c>8/6 <td c>16/-- <td c>13/3 <td c>8/-- <td c>12/-- <td c>8/6 <td c>11/3 <td c>7/6 <td c>14/--  <td c>15/1 ½
<td>börj. av juli <td c>15/-- <td c>15/-- <td c>13/3 <td c>13/-- <td c>13/3 <td c>8/6 <td c>16/-- <td c>12/9 <td c>8/-- <td c>12/--  <td c>8/6 <td c>11/3 <td c>7/6 <td c>14/-- <td c>15/1 ½
<td>medio av juli <td c>15/-- <td c>15/-- <td c>13/3 <td c>13/-- <td c>13/3 <td c>8/6 <td c>16/3 <td c>12/6 <td c>8/-- <td c>12/-- <td c>8/6 <td c>11/3 <td c>7/6 <td c>14/-- <td c>15/--
<td>börj. av aug. <td c>15/-- <td c>15/-- <td c>13/6 <td c>13/-- <td c>13/3 <td c>8/6 <td c>16/3 <td c>12/3 <td c>8/-- <td c>12/-- <td c>8/6 <td c>11/6 <td c>7/6 <td c>14/-- <td c>15/--
<td>medio av aug. <td c>15/-- <td c>15/-- <td c>13/6 <td c>13/-- <td c>13/3 <td c>8/6 <td c>16/3 <td c>12/3 <td c>8/-- <td c>12/9 <td c>9/9 <td c>11/9 <td c>8/-- <td c>14/-- <td c>15/--

<td>börj. av sept. <td c>15/-- <td c>15/-- <td c>13/4 ½ <td c>12/9 <td c>13/3 <td c>8/6 <td c>17/3 <td c>12/6 <td c>8/-- <td c>13/6 <td c>10/-- <td c>12/-- <td c>8/9 <td c>15/-- <td c>15/--
<td>medio av sept. <td c>15/-- <td c>15/- <td c>13/4 ½ <td c>12/9 <td c>13/3 <td c>8/6 <td c>17/6 <td c>12/6 <td c>8/-- <td c>13/9 <td c>10/6 <td c>12/6 <td c>9/-- <td c>15/6 <td c>15/--
<td>börj. av okt. <td c>15/-- <td c>15/-- <td c>13/4 ½ <td c>12/9 <td c>13/6 <td c>8/6 <td c>17/6 <td c>12/9 <td c>9/-- <td c>13/9 <td c>10/6 <td c>12/6 <td c>9/6 <td c>15/3 <td c>15/--
<td>medio av okt. <td c>15/-- <td c>15/-- <td c>13/4 ½ <td c>12/9 <td c>13/9 <td c>8/6 <td c>17/6 <td c>13/-- <td c>10/-- <td c>13/9 <td c>10/6 <td c>13/-- <td c>9/6 <td c>15/6 <td c>15/--
<td>börj. av nov. <td c>15/-- <td c>15/-- <td c>13/4 ½ <td c>12/9 <td c>13/9 <td c>8/6 <td c>17/-- <td c>13/6 <td c>10/-- <td c>14/-- <td c>11/-- <td c>13/3 <td c>9/6 <td c>15/6 <td c>15/--
<td>medio av nov. <td c>15/6 <td c>15/-- <td c>13/4 ½ <td c>13/-- <td c>14/-- <td c>8/6 <td c>17/3 <td c>14/-- <td c>11/-- <td c>14/-- <td c>11/-- <td c>13/3 <td c>9/6 <td c>15/-- <td c>15/--
<td>börj. av dec. <td c>15/6 <td c>15/-- <td c>13/6 <td c>13/-- <td c>14/-- <td c>8/6 <td c>17/3 <td c>14/-- <td c>11/6 <td c>13/9 <td c>10/6 <td c>13/3 <td c>9/6 <td c>15/6 <td c>15/--
<td>medio av dec. <td c>15/9 <td c>15/-- <td c>13/7 ½ <td c>13/-- <td c>14/6 <td c>8/6 <td c>17/-- <td c>15/-- <td c>12/- <td c>13/9 <td c>10/3 <td c>13/-- <td c>9/6 <td c>15/6 <td c>15/--
</table>

Prisläget var vid årets början rätt högt men
försvagades under vår- och sommarmånaderna för att
under hösten och i synnerhet efter pundets
värdeförsämring i oktober avsevärt förbättras.

Huru te sig då utsikterna för 1933? Några säkra
hållpunkter för ett bedömande finnas tyvärr icke, så
länge penningväsendet är underkastat de mest
oberäkneliga fluktuationer och handelsutbytet länderna
emellan föremål för vittgående restriktioner. För
närvarande är läget på alla Englands
kolexportmarknader så fast, att någon motsvarighet därtill
icke funnits sedan 1929. I olika distrikt har
brytningskvoten måst ökas tvenne gånger, utan att den
därigenom uppkomna produktionsökningen förmått
tillgodose den stegrade efterfrågan. Följden har
därför blivit en fortgående åtstramning i prisnivån.
En dylik förbättring är naturligtvis ur den enskilde
gruvägarens synpunkt synnerligen önskvärd, då den
genomsnittliga förräntningsprocenten under senare
år varit dålig i synnerhet för de omodernt skötta
företagen. Man tycker ju annars, att det mest
naturliga hade varit, att England dragit fördel av
pundvalutans depreciering och ökat produktionen, så att
den tidigare låga prisnivån bibehållits oförändrad.
Hade så skett skulle med säkerhet den tid kommit,
då Polen icke längre kunnat uthärda den
övermäktiga konkurrensen utan tvingats att inställa
kolexporten över östersjöhamnarna, vilken utan tvivel
är den, som vållat den engelska kolindustrien det
största avbräcket. Även under nuvarande
förhållanden fordras det oerhörda uppoffringar från Polens
sida för att hålla kolexporten över östersjöhamnarna
vid makt, men den inträdda prisförbättringen
bidrager dock till att i någon mån lindra
verkningarna av punddeprecieringen. De svenska kolköparna
ha naturligtvis all anledning att vara tacksamma, så
länge konkurrensen fortsätter, då denna garanterar
oss billiga kol och därmed bidrager till att stärka
våra industriers konkurrenskraft. I föregående
årsöversikt uttalades den förmodan, att England av
Sverige komme att begära preferensbehandling vid
kolköpen. Under 1932 ha också många röster på

engelsk sida, såväl inom kolindustrien som i
parlamentet och pressen, höjts till förmån för dylika krav,
och vid de kommande förhandlingarna beträffande
nytt handelsavtal kommer säkerligen denna fråga i
förgrunden. Om lika stora fordringar komma att
ställas på Sverige som på Danmark återstår att se.
England har enligt uppgift yrkat på att till detta
land få leverera kol i samma utsträckning som 1924,
dvs. i verkligheten hela kolbehovet, då vid denna
tid någon export icke förekom från vare sig
Tyskland eller Polen. Ur förhandlingssynpunkt är
Sveriges ställning naturligtvis avsevärt starkare än
Danmarks, då den svenska exporten icke på långt när
är så ensidigt inriktad på England. Att många
stora svenska kolkonsumerande industrier vid lika
eller t. o. m. något högre pris gärna skulle giva
engelska kol en preferens, med hänsyn till att den
färdiga produkten i stor utsträckning avsattes i
England, är säkert, men den största svårigheten för att
åstadkomma ett dylikt handelsutbyte torde ligga
däri, att lämpliga organ för ordnandet av detsamma
f. n. saknas. Från svensk sida borde ett samgående
mellan olika industrier i kolfrågan med god vilja
kunna ordnas, men från engelsk torde
svårigheterna bliva större. Engelsmännen ha som bekant
en deciderad motvilja mot allt, som stöter på
sammanslutningar, vilket bäst bevisas av förhållandena
inom kolindustrien. Det är för en utomstående
synnerligen intressant att se, huru olika den nu
gällande kollagen, som otvivelaktigt räddat stora
värden åt landet genom att förhindra en ruinerande
konkurrens de olika distrikten emellan, bedömes.
De mest extrema individualisterna anse, att den fria
konkurrensen med resultatet "survival of the fittest"
är det enda riktiga, och att lagen gjort enbart skada
genom att den möjliggjort fortsatt brytning vid un
del gamla, omoderna gruvföretag, som i händelse av
fri konkurrens skulle hava eliminerats. Sistnämnda
resonemang är naturligtvis i och för sig riktigt, men
det kan väl sättas ifråga, om icke samma resultat så
småningom vinnes den andra vägen också, och då utan
den utarmning, som en hänsyslös konkurrens måste
medföra. Att denna uppfattning mer och mer
vinner terräng är uppenbart, men ännu återstår
ofantligt mycket innan den engelska kolindustriens
rationalisering blivit genomförd. Koncentrationssträvandena
liksom moderniseringarna i tekniskt avseende
bedrivas f. n. med stor intensitet på många håll och
ha redan avsatt vackra resultat i form av förbättrad
kvalitet och tillkomsten av nya sortiment, men inom
ett icke mindre viktigt område, nämligen ordnandet
av kolens försäljning, har hittills icke något gjorts.
Det måste betecknas som högst anmärkningsvärt, att
icke det gamla systemet med en mängd sinsemellan
konkurrerande exportörer ännu befunnits moget för
avskrivning. Antalet exportörer har visserligen på
grund av depressionen kraftigt gått tillbaka under
senare år, men en export, som bedrives genom en
mångfald kanaler, kan aldrig få något enhetligt över
sig, och så länge denna fråga icke lösts på ett
rationellt sätt, vinnes aldrig någon verklig kontroll över
kolindustrien. En förändring kommer emellertid
säkerligen så småningom till stånd, i den mån det går
upp för vederbörande, vilka fördelar och besparingar,
som därigenom stå att ernå. Likaså måste
betryggande åtgärder vidtagas till förhindrandet av ett
kringgående av de fastställda minimipriserna. Detta
har nämligen ägt rum i viss utsträckning i Durham,
varvid i synnerhet gas- och kokskol befunnits
lämpliga för dylika manipulationer. Då gruvorna äro
underkastade offentlig kontroll, ha försäljningarna
givetvis formellt skett till de fastställda
minimipriserna, men samtidigt har exempelvis en viss
kvantitet koks, vilket varuslag icke är underkastat några
bestämmelser, sålts till motsvarande lägre pris. För
att förhindra dylika överträdelser äro nu planer uppe,
att vid export till vissa länder eller t. o. m. för vissa
affärer lämna frihet att reglera minimipriset efter
konkurrentländernas noteringar. Den i det ursprungliga
lagförslaget intagna bestämmelsen, vilken ströks
vid parlameritsbehandlingen, om påläggandet av en
viss avgift på för inländsk konsumtion brutet kol,
för att därmed vid behov kunna subventionera
exporten, har ånyo varit föremål för diskussion. En viss
form av subvention existerar för övrigt redan, i det
att exempelvis gas- och elektricitetsverk m. fl. betala
ett högre pris för sina kol, än vad motsvarande
kvaliteter säljas till för export.

I Tyskland har ett högst anmärkningsvärt
konjunkturomslag inträffat för järn- och kolindustrien
under senaste kvartalet. Efter en lång följd av så
gott som ständigt sjunkande produktionssiffror har
icke blott en stagnation utan en ökning i
produktionen av kol och koks inträtt. Sålunda var
produk-tionsstegringen under november månad 3 %
jämfört med oktober, under det att november 1931
istället uppvisade eri minskning med ca 7 %. Den totala
brytningen i november var omkring 9 750 000 ton
eller bortåt 150 000 ton mera än i november 1931.
För första gången på nära tre år har det således
inträffat, att den under en månad brutna kolkvantiteten
varit högre än motsvarande månad tidigare år.
Någon ändring i prisnivån har den ökade efterfrågan
hittills icke medfört, utan denna har i motsats till i
England mötts med ökad produktion, varigenom
arbetslösheten inom kolindustrien i icke obetydlig
utsträckning kunnat lindras.

Summerar man intrycken vid årsskiftet finner man
alltså, att kol alltjämt är den bäst betalda av de stora
stapelvarorna med ett marknadsläge, som i fasthet
bjärt avsticker från prisläget å de flesta övriga
varumarknader. Med hänsyn till den starkt inskränkta
produktionen, som bäst framgår av de tidigare
nämnda fem årens produktionssiffror för England
och Tyskland, borde en ökad efterfrågan med
lätthet kunna tillgodoses genom ökad produktion utan
prisförhöjning. Så skulle naturligtvis även bliva
fallet, om icke den engelska produktionen vore
reglerad, men tack vare den begränsade engelska
brytningen kan prisnivån säkerligen skruvas upp
åtskilligt ännu, då såväl den tyska som polska
kolindustrien säkerligen med glädje motser varje möjlig
förbättring i exportpriserna. I varje händelse får man
hoppas, att om de skandinaviska länderna i
framtiden måste täcka kolbehovet från England, vilket i
så fall torde betyda en ökning i kolexporten från
detta land med 5- à 6 000 000 ton per år eller ca
15 %, garantier fordras och lämnas för att denna
ökade avsättning mötes med en motsvarande
produktionsökning och icke utnyttjas för en ytterligare
höjning av prisnivån för engelska kol. <tab><tab><i>Bn.</i>

</chapter>
<chapter name="JOHAN ERIK SKOG †.">
<h2>JOHAN ERIK SKOG †.</h2>
<img 1></img>
Bland de kamrater, som tillhörde tekniska
högskolans första avgångsexamen, år 1879, börjar döden
med allt kortare mellanrum åstadkomma den ena
hickan efter den andra. Senast har nu Johan Skog
efter endast en kort sjukdom lämnat kamratkretsen,
där han, på grund av sina gedigna egenskaper, sitt
glada väsen, sitt godmodiga sätt och sin aldrig
sviktande, trofasta vänskap, lämnar ett stort och
beklagansvärt tomrum.

Han tillhörde ej den grupp, som genom yttre
framträdande, gjorde sig gällande, men han besatt den,
genom ett tekniskt rikt begåvat förstånd och genom
gedigna kunskaper förvärvade förmågan, att gå till.
grunden med de problem, som han under sin långa
livsgärning ställdes inför.

Ingen torde heller kunna eller vilja jäva det
omdömet, att han på ett berömvärt sätt fullföljt de
uppdrag, som blivit honom givna och därmed hedrat den
kår han tillhörde, och som nu beklagar den stora
förlusten av en kunnig och driftig ingenjörskamrat
och en högt värderad vän.

Johan Skog var född i Köping den 10 april 1858.
Han blev elev vid d. v. teknologiska institutet 1876
och utexaminerades från den då nybildade tekniska
högskolan våren 1879. Redan 1880 fick han
anställning vid Motala mek. verkstad, där han avancerade
till chef för valsverksavdelningen 1892. År 1908
övergick han till Surahammars bruks aktiebolag
och innehade ännu vid sin bortgång den 2 jan. 1933
befattning som dess ombud i Stockholm. <tab><i>T. T.</i>

</chapter>
<chapter name="NOTISER">
<h3><i>NOTISER</i></h3>
<b>Enskilda järnvägarna under år 1932.</b> Väg- och
vattenbyggnadsstyrelsen meddelar i årets riksdagsberättelse
följande uppgifter om de enskilda järnvägarna år 1932.

Under året ha Mellersta Södermanlands järnväg och
Härnösand--Sollefteå järnväg inköpts av staten.

Koncession har förverkats för järnväg
Hallanda--Kättilsbyn. Koncessionen har upphört att gälla för
järnvägen Voxna--Lobonäs i Gävleborgs län, varefter
järnvägen trafikeras som enskilt bruksspår. Vissa
trafikinskränkningar ha under året företagits på järnvägarna
Johannesberg--Ljungaverk, Gruvgården--Fors och Skara
--Timmersdala. På järnvägarna Jularbo--Månsbo och
Gammelstad--Karlsvik har trafiken varit nedlagd.

Under året har ökning av tåghastigheten medgivits å
följande järnvägar: delarna Öxnered--Vänersborg och
Vara--Vedum av Uddevalla--Vänersborg--Herrljunga
järnvägar, delen Henriksdal--Igelboda av Stockholm--
Saltsjöns järnväg samt Norrköping--Söderköping--Vikbolandets
järnväg.

Under året ha följande fusioner ägt rum: Varberg--
Ätran och Kinnared--Ätran trafikeras tillsammans av
Varberg--Kinnareds trafikaktiebolag, som äges av
Halmstad--Nässjö järnvägsaktiebolag; Karlshamn--Vislanda
järnvägsaktiebolag har förvärvat Hönshylte (Norraryd)
--Kvarnamåla järnväg; Oskarshamn--Ruda och Ruda--
Älghults järnvägar hava sammanslagits till Östra
Smålands järnväg, som trafikeras tillsammans med de
smalspåriga Kalmarbanorna.

Under arbete är endast järnvägen Ulricehamn--Jönköping.

<b>Nya elektrotekniska normer.</b> I serien "Svenska
elektrotekniska normer" har i dagarna utgivits en ny
publikation, SEN 10, innehållande normer för blank och
hård koppartråd och kopparlina för
starkströmsluftledningar. Häftet distribueras av Svenska
teknologföreningen och Sveriges elektroindustriförening och
betingar ett pris av 80 öre.

<b>Ordlista för hiss-, omlastnings- och transportanordningar.</b>
Inom teknologföreningens avdelning för
mekanik ha särskilt tillsatta kommitterade nyligen utarbetat
ett förslag till ordlista rörande tekniska termer i fråga
om hiss-, omlastnings- och transportanordningar, vilket
numera föreligger i tryck (Meddelanden från Svenska
teknologföreningen, årg. XVII, nr 5). Kommitterade
hava varit civilingenjör Wilhelm Davidsson, ingenjör
Hjalmar Janson, ingenjör Edward Larsson och direktör
Ragnar Wahrgren, varjämte civilingenjör Hjalmar
Nilsson tjänstgjort som sekreterare.

Vid förslagets uppställande hava de kommitterade
övervägt, huruvida ordlistan borde förses med
förtydligande bilder eller ock eventuellt utgöra en
översättning av och anslutas till Schlomann--Oldenbourgs
Illustrierte technische Wörterbücher, vilka båda alternativ
dock måste överges dels med hänsyn till kostnaderna,
dels av aktualitetsskäl. Likaså ha de kommitterade
måst överge planen på att införa definitioner, särskilt å
alla begrepp, varför listan i förslaget ter sig som en
ren ordförteckning, i huvudsak utan några som helst
kommentarer, ehuru en del förtydliganden samt motiv
för val av vissa synonymer förekomma i listan.

Ordlistan avser endast lokala transportanordningar,
sålunda ej anordningar för transport med järnväg,
fartyg, automobil eller flygfarkost. Maskiner och
anordningar, £om ej uteslutande eller till huvudsaklig del
användas för transport, t. e. grävmaskiner, mudderverk
o. d., hava utelämnats, liksom även maskinelement och
andra till ifrågavarande område hörande delar och
uttryck, som allmänt användas inom maskintekniken. På
grund av att den inom bergshanteringen använda
terminologien för gruvhissar med tillhörande detaljer
väsentligt avviker från den som användes beträffande
person- och varuhissar inom husbyggnader, äro gruvhissar
ej medtagna.

Uppställningen bygger på ett blandat systematiskt
och alfabetiskt system, i det att orden indelats i
grupper, avseende dels för olika anordningar gemensamma
termer, dels specialgrupper för de olika

transportsystemen. Inom dessa grupper ha orden upptagits i
bokstavsordning.

Glädjande nog har kommittén tagit avstånd från
åtskilliga främmande benämningar, såsom caterpillarband,
escalator och monobarkätting, där adekvata och lättare
begripliga svenska uttryck finnas att tillgå.

<b>Elektrifieringen i Norge.</b> Norges Vassdrags- og
Elektrisitetsvesen har i dagarna utgivit den
teknisk-ekonomiska redogörelsen för Norges
elektricitetsförsörjning för borgerliga behov under driftåret 1930--1931,
resp. året 1931, ur vilken följande uppgifter återges.

Vid utgången av år 1931 hade i Norge ca 1 959 000
personer, dvs. ca 69 % av befolkningen, tillgång till
elektrisk energi. Motsvarande andel av landsbygdens
befolkning utgjorde ca 57 %. I kraftverk, inkl.
dammar, regleringsföretag, distributionsnät,
transformatorstationer etc., som tagits i drift vid utgången av år 1931,
var ett kapital av ca 1 041 mill. kr. investerat.
Anläggningarnas bokförda värde utgjorde ca 793 mill. kr.,
därav ca 406 mill. kr. på kraftverken och ca 387 mill. kr.
å distributionsanläggningarna. Sammanlagda
generatoreffekten uppgick till 532 000 kW;
transformatorkapaciteten hos distributionsanläggningarna utgjorde ca
784 000 kVA. Genomsnittliga anläggningskostnaden pr
generator-kW utgjorde ca 763 kr. Pr kVA
transformatorkapacitet är motsvarande kostnad för
distributionsanläggningarna ca 494 kr. Under året förhyrdes från
storindustriens kraftverk ca 21 000 kW, varför ett
effektbelopp av ca 553 000 kW stod till förfogande till
den borgerliga elektricitetsförsörjningen.

Vid utgången av juni 1931 var summan av
maximalbelastningarna hos de verk som levererade energi för
borgerliga behov 478 000 kW. Maximalbelastningen pr
invånare ökades under år 1931 beträffande städerna från
0,320 till 0,330 kW, landsbygden från 0,161 till 0,104 kW
och i genomsnitt för hela landet från 0,240 till 0,245
kW. Årsinkomsten av energiförsäljning utgjorde å
landsbygden 30,0 mill. kr. och i städerna 52,8 mill. kr.
'Sammanlagda inkomsterna utgjorde 83,5 mill. kr.,
medan utgifterna uppgingo till 88,25 mill. kr. Bristen
är att hänföra till underskott i landsbygdsföretagens
drift. Den genomsnittliga inkomsten pr levererad kWh
utgjorde 0,0327 kr., medan motsvarande utgift utgjorde
0,0346 kr.

<b>Desulfurering av gjutjärn med soda.</b> "Engineering"
(13 januari 1933) refererar ett föredrag, hållet vid möte
med Council of the British .Cast-Iron Research
Association och Londonavdelningen av Institute of British
Foundrymen, enligt vilket man funnit, att soda vid
gjutning utövar ett gott inflytande på järnet såväl i
form av desulfurerings- och tätgörningsmedel som ock
med avseende på godsets struktur. Sodan, i vattenfri
form, användes antingen i form av pulver, som hälles i
kokiller, skopor eller skänk före järnets itappning, eller
också i form av block om ca 1,8 kg vikt, vilka uppsättas
på kupolugnen samtidigt med kalken. Sodan bildar en
mycket lättflytande slagg, vilken man gör tjockare med
kalkstensmjöl, varefter den avdrages på vanligt sätt.
Reaktionen mellan svavlet och sodan är exotermisk,
varför järnet blir mera lättflutet vid behandlingen.
Följande analyser anföras som exempel på raffineringen:
<table>
<td r>Före <td>behandlingen <td r>Efter <td>behandlingen
<td c>Svavel % <td c>Mangan % <td c>Svavel % <td c>Mangan %
<td c>0,092 <td c>0,36                   <td c>0,047            <td c>0,47
<td c>0,111            <td c>1,02                   <td c>0,065            <td c>0,96
<td c>0,086            <td c>0,40                   <td c>0,044            <td c>0,45
<td c>0,190            <td c>0,24                   <td c>0,070            <td c>0,27
<td c>0,048            <td c>0,31                    <td c>0,028            <td c>0,32
</table>
Mängden tillsatt soda utgjorde 0,5 à 1 % av järnmängden.

Det framhålles, att man med sodametoden kan erhålla
ett tätt gods även med användande av rätt stor
skrotmängd i chargen ända till 70 %, Sodan bildar ett
lättflytande slaggtäcke, som metallstrålen måste passera,
varunder en livlig gasutveckling och kraftig omrörning
i metallen äger rum. Det har även konstaterats, att
sodabehandlat gjutgods får ett finare brott och att
såväl grafitens som perlitens kristallstorlek minskas
genom behandlingen.

<b>En ny svensk utombordsmotor.</b> I dagarna har bildats
ett bolag, motoraktiebolaget Trim, för försäljning av en
utombordsmotor av ny konstruktion. Uppfinnare är
ingenjör C. A. Skärlund, och tillverkningen handhaves av
Bolinders fabriks-a.b. Enligt föreliggande meddelanden
skall motorn tillverkas i fyra typer, tre standardmodeller

<img 1></img>

om resp. 150, 250 och 500 cm<sup>3</sup> samt en racermodell
om 500 cm<sup>3</sup> cylindervolym. Effektbeloppen för de olika
storlekarna uppges vara resp. 3--4, 6--8 och 30 hkr.

Motorn är tvåcylindrig med undantag för den minsta
modellen, som är encylindrig. Cylindrarna ligga över
varandra och äro gjutna i ett block. Enligt uppgift skall
motorn ha en anmärkningsvärt låg bränsleåtgång och en
likaledes låg vikt. Mellanmodellen på 250 cm<sup>3</sup> väger
30 kg. Den här meddelade bilden torde ge en
föreställning om motorns utseende.

<b>Originell torrläggningsmetod.</b> Enligt meddelande i
"Engineer" har man nyligen torrlagt en 4 km lång och 2
km bred sjö, Arsasjön, mellan Pola och Fiume genom
vattnets avtappning i en 4,8 km lång stoll, som
utmynnade i en 1,6 km lång öppen kanal till Quarnerobukten
i Adriatiska havet. Stollen, som drevs tvärs genom
Chersanoberget, blev färdig efter fyra års arbete. Genom
sjösänkningen vunnos 1 200 ha odlingsbar mark.

<b>Kvicksilverlampa utan tändinrättning.</b> En
amerikanare, H. S. Spänner, har uppfunnit en kvicksilverlampa
med bariumoxidelektroder, vilken efter seriekoppling
med en glödlampa för 55 V kan omedelbart inkopplas
på ett 110 V nät. Vid inkopplingen tändas glödlampan
och kvicksilverlampan samtidigt, ehuru glödlampan får
en betydande överspänning under de 3 à 4 första
minuterna. Efter urkoppling kan lampan tändas, först sedan
urladdningsröret svalnat, vilket tar ungefär 4 minuter.
Tillsammans med glödlampan ger kvicksilverlampan ett
dagsljusliknande sken. En kvicksilverlampa i
kombination med en glödlampa för 500 W gav vid 700 W
effektförbrukning samma ljusström som en 1 000 W
glödlampa. Urladdningsrörets livslängd anges (Electrical
World, 29 oktober 1932) till ca 2 000 timmar.

<b>Standardbestämmelser för motorfordon i Amerika.</b>
En kommitté av amerikanska vägtjänstemän har nyligen
utarbetat förslag till standardbestämmelser för
motorfordon, avsedda att utjämna de skillnader som existera
mellan de för de enskilda staterna gällande bestämmelserna.
Som maximidimensioner anger förslaget 2,438
m bredd, 3,058 m höjd och 10,668 m längd, varvid största
längden å ett tågsätt med motorvagn och släpvagnar
får uppgå till 19,812 m.

Som högsta fart för lastbilar eller bussar föreslås 72
km/tim. Ett överskridande av denna fart med
personvagnar anses som bevis för hänsynslös körning.
Axeltrycket får ej överstiga 7,8 ton vid högtrycksringar och
8,2 ton vid lågtrycksringar. Vid beräkning av
axeltrycket räknas endast sådana axlar som befinna sig på
minst 1 016 mm avstånd från varandra. Tillåtna
maximalvikten för fordon jämte last bestämmes enligt
formeln Q = a (L + 12,102), där <i>L</i> är avståndet mellan
första och sista axeln, uttryckt i m, och <i>a</i> en konstant =
1,189. Fordonsvikten erhålles uttryckt i ton.

<b>Hantverksinstitutet.</b> Å hantverksinstitutet i
Stockholm komma inom den närmaste framtiden följande
kurser att hållas.

En <i>mästarekurs för bleck- och plåtslagare</i> avhålles i
samarbete med 'Sveriges bleck- och plåtslagareniästareförbund
under tiden 1--11 februari 1933. Kursen
omfattar ca 60 timmars orientering i aktuell yrkesteknik,
såsom användning av rostbeständig tunnplåt för
fasadbeklädnads- och inredningsarbeten av olika slag,
taktäckning med kopparplåt, utförande av ventilations- och
spåntransportanläggningar, galvaniska metallöverdrag
och metallfärgning, bilkylarearbeten och lödningsarbeten
i allmänhet, yrkesritning etc. Härtill kommer
orientering i yrkesekonomiska frågor samt studiebesök
med demonstrationer av utförda arbeten av mera aktuell
art.

Kursen är avsedd för självständiga koppar-,
bleck- och plåtslageriidkare eller -- på dessas begäran och
rekommendation samt i mån av utrymme -- hos dem
anställda verkmästare, förmän eller väl meriterade
arbetare. Kursavgiften är 75 kr., för medlem i
hantverksförening 60 kr. Närmare upplysningar erhållas från
Hantverksinstitutet, Nytorgsgatan 17, Stockholm.

En <i>specialkurs för rörledningsentreprenörer</i> och, i
inan av utrymme, deras verkmästare och förmän
anordnas av hantverksinstitutet i samarbete med Svenska
värme- och sanitetstekniska föreningen samt Sveriges
rörledningsfirmors förening under tiden 13--23 mars.
Kursen omfattar ca 75 timmars undervisning i
beräkning, planläggning och yrkestekniskt utförande av
rörledningsanläggningar för vatten, värme, gas och avlopp
under ledning av tillkallade experter från Stockholms
vattenledningsverk och gasverk, ingenjörsbyråer och
större rörledningsfirmor. Närmare uppgifter rörande
arbetsprogram, kursavgift samt villkor för tillträde till
kursen tillhandahållas av hantverksinstitutet.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska förbundet i Borås</b>
hade lördagen den 26 nov. i samarbete med Svenska
vattenkraftföreningen anordnat en vattenkraftteknisk
föreläsningsserie i Borås.

Liksom vid tidigare anordnade "dagar" kunde
arrangörerna även denna gång glädja sig åt en livlig
tillslutning, i det att närmare ett 100-tal personer bevistade
föreläsningarna.

Föreläsningarna inleddes med ett hälsningsanförande
av Tekniska förbundets ordförande överingenjör Alex.
Engblom, som bl. a. framhöll de betydelsefulla
spörsmål som föreläsningarna komme att belysa. Icke minst
voro dessa av intresse för Borås och Boråsorten, som
redan tidigt gjort kraftiga ansträngningar att få sin
kraftförsörjning ordnad på ett rationellt sätt.

Härefter höll civilingenjör A. Frey Samsioe ett med
skioptikonbilder illustrerat föredrag om "Utvecklingstendenser
vid utbyggandet av medelstora och mindre
kraftverk". Talaren framhöll, att de tendenser som det
här vore fråga om, bottna utom i den allmänna
tekniska utvecklingen dels i en bättre kännedom om
egenskaperna hos det viktigaste hithörande
byggnadsmaterialet, nämligen betongen, dels i
turbinbyggnadsteknikens utveckling, dels slutligen i kraftverkens
samköming i större nät. Konsekvenserna av denna
utveckling har blivit, att man i allt större utsträckning
gått över till enaggregatsanläggningar, varvid man dock
haft vissa rent psykologiska svårigheter att övervinna.
Vederbörande har nämligen i viss mån ansett det
obehagligt att lita på ett enda maskinsystem, varvid man
dock glömt att många driftstörningar äro av den
natur, att de beröra hela kraftanläggningen, och att
flertalet andra driftstörningar hava sitt upphov just i de
elektriska sammankopplingsanordningarna mellan
maskinsystemen. De förra kunna inte undvikas och de
senare bortfalla, om man utrustar kraftverket med
endast ett enda maskinsystem.

Talaren övergick härefter att närmare redogöra för
vissa detaljer, som äro av vikt för att säkerställa en
obehindrad drift. Hit hör exempelvis anordningar för
uppvärmning av kraftverkets grindar vid inträffande
issörja samt avstängningsluckornas lämpliga
konstruktion och manövrering.

Slutligen lämnade talaren en del uppgifter om hur
den utbyggda vattenkraften i vårt land fördelar sig på
olika storleksgrupper, ävensom en jämförelse mellan
dessa gruppers anläggningskostnad, driftkostnad och
utnyttningstid.

Om man till små anläggningar räknar sådana med
mindre än 1 000 kW, till medelstora 1 000--10 000 kW
och till stora 10 000--50 000 kW, framgick av de
lämnade uppgifterna att medan 1922 över hälften av vårt
lands, vattenkraftbestånd föll inom de båda mindre
storleksgrupperna har nu fördelningen ändrats därhän,
att den större storleksgruppen dominerar.

Såväl anläggningskostnad som driftkostnad sjunker
vid ökad storlek, i början snabbt, sedan allt
långsammare. Sålunda kan nämnas, att genomsnittligt sett
anläggningskostnaden per kW och driftkostnaden exkl.
kapitalkostnader per kW och år uppgå för ett
kraftverk om 100 kW till 600 kr. resp. 38 kr., vid ett
kraftverk om 1 000 kW äro motsvarande siffror 485 kr. och
19 kr., vid 5 000 kW 405 kr. och 11 kr., vid 10 000 kW
370 kr. och 10 kr. samt vid kraftverk av större omfattning
310 kr. resp. 10 kr.

Talaren hade även sammanställt vissa uppgifter
angående naturkraftens inköpspris per kW. Detta angavs
för kraftverk om 100 kW till 200 kr., 1 000 kW 150 kr.,
5 000 kW 115 kr., 10 000 kW 100 kr. och över 10 000 kW

80 kr. Det högre priset vid de små enheterna gör, att
man med fog frågar sig, om inte ägarna till de små
kraftkällorna i vårt land gjorde klokare att försöka få
ett mindre naturkraftvärde förräntat, än att genom
överdrivna försäljningspriser för naturkraften förhindra
dess utnyttjande.

Efter ingenjör Samsioes föredrag gjordes en utflykt
till Borås stads helautomatiserade kraftstation vid
Häggårda, som demonstrerades under ledning av
överingenjör Ph. Spade.

Stationen, som är belägen fågelvägen 13 km från
Borås, kontrolleras helt och hållet från manöverbordet
i elektricitetsverket i staden. Vid besöket gavs sålunda
order till Borås att stoppa. Avlastningen skedde
successivt, och sedan lasten helt frånkopplats och
aggregatets hastighet sjunkit till ett visst värde, drogos
bromsarna till och full stopp nåddes på ett par minuter.
Härefter redogjorde överingenjör Spade för en del
detaljer, varefter order gavs om igångkörning. Även
denna försiggick utan mankemang, aggregatet
igångsattes, fasades in och belastades, allt kontrollerat från
manöverbordet i staden.

Efter återkomsten till staden intogs gemensam
lunch, varefter en del av deltagarna passade på att
bese Borås wäfveri aktiebolags ångcentral.

Förhandlingarna fortsattes kl. 18, då professor Sten
Velander föreläste om "Sydsveriges framtida
kraftförsörjning".

Inledningsvis framhöll talaren, att kraftförsörjningen
liksom varje annan verksamhetsgren måste anpassa
sin produktion efter behoven, vilka ändras och växla
med utvecklingen, samt att oavbrutet söka förbättra
och förbilliga energiframställningen och
energidistributionen. Även om kraftförsörjningen i vissa
avseenden har det lättare än mången annan verksamhet
härvidlag, saknar den dock icke vissa egenartade
produktions- och distributionsförhållanden, som skapa
problem vid försäljning och prissättning, från vilka
annan produktion är förskonad.

Den stegrade kraftförbrukningen tvingar att taga
ställning till frågorna, hur det kommande kraftbehovet
skall täckas, vilka kraftresurser som ytterligare finnas
att tillgripa, huru länge den lokala vattenkraften räcker
samt huruvida den skall kompletteras med värmekraft
eller med fjärröverförd vattenkraft. Det senare är av
speciell betydelse för Sydsverige.

Enligt elektrifieringskommitténs år 1923 framlagda
slutresultat skulle redan år 1940 en energibrist å 125
millioner kWh komma att föreligga för Sydsverige.
Om man ser detta i belysning av det faktum att av
naturenergien i de som utbyggnadsvärdiga beräknade
vattenfallen närmare 500 millioner kWh i genomsnitt
per år rinna förbi outnyttjade, så är det tydligt, att det
vore högeligen önskligt om något kunde göras för
magasineringen härav. Den närmast till hands liggande
utvägen -- Vänernmagasinet om 700 millioner kWh --
skulle i normala fall vara tillräckligt att rymma de i
Sydsveriges åar överflödande energimängderna. Under
våtår fylles emellertid magasinet enbart av egna
tillflöden; någon extra lagringsplats finnes sålunda icke.

Enligt undersökningar som talaren tidigare
verkställt, låg emellertid förhållandena så till, att
Norrlandsvattendragen i stort sett hava torrår, när
Sydsverige har våtår och tvärtom. Det funnes sålunda
stora möjligheter för arrangerande av en samköming
mellan Sydsverige och Norrland i och för bättre
utnyttjande av naturvattenkraften.

Talaren redogjorde därefter för en del drifttekniska
data beträffande den föreslagna samkörningen, och
slutade med en önskan att kraftutbytet skulle ordnas
i samförståndets tecken och utan trångsynta lokalsynpunkter,
då stora värden kunde utvinnas till allas gagn.

Överingenjör Engblom framförde härefter åhörarnas
tack till de båda föredragshållarna och framhöll, att
för lite var, som i den dagliga gärningen, en eller annan
gång hade anledning syssla med dessa problem,
föredragen säkerligen skulle bliva rikt flödande kraftkälla
att ösa ur.

Ordet förklarades därpå fritt, och en kort diskussion
uppstod, i vilken deltogo civilingenjör Oscar Lindén,
lektor Sven Möller, civilingenjör Samsioe, professor
Velander och överingenjör Ekwall.

Vattenkraftdagen avslutades med gemensam supé,
vari deltogo ett 80-tal personer.

Under samkvämet efter supén framförde överingenjör
Engblom Tekniska förbundets tack till Svenska
vattenkraftföreningen för dess medverkan, till
föredragshållarna för deras osparda möda och slutligen till alla
gäster från när och fjärran, som glatt arrangörerna
genom att hörsamma kallelsen. <tab><tab><tab><tab><i>O. W.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 24
januari 1933 kl. 19,30 enligt följande <sp>program:</sp>
1) Val av justeringsmän. -- 2) Inträdesanmälningar och
inval. -- 3) Inkomna skrivelser. -- 4) <i>Behandling av
förslag till teknisk ordlista för hiss-, omlastnings- och
transportanordningar</i> med inledningsanförande av
civilingenjör <sp>Wilhelm Davidsson.</sp> -- 5) Diplomingenjör
<sp>Loewen,</sp> Jena: <i>"Definition des Begriffes der
messgenauigkeit und seine Erläuterung anhand von mechanischen und
optisclien Messinstrumenten."</i> -- Supé, bestående av
smörgåsbord, varmrätt, snaps, pilsner, kaffe och servisavgift
kr. 4:50. -- Samkväm. -- <i>Medlemmarna av Verkstadschefernas
förbund inbjudas.</i>

<b>Avdelningen för Väg- och vattenbyggnadskonst</b> avhåller
extra sammanträde å föreningens lokaler, Brunkebergstorg
20, lördagen den 4 februari 1933 kl. 15,00 (precis) för
fortsatt behandling av frågan angående yttrande över
<i>1929 års sakkunnigas förslag till lag om allmänna vägar
och lag om vägdistrikt m. m.</i>

<b>Ordinarie allmänt sammanträde</b> hålles å föreningens
lokal onsdagen den 8 februari kl. 16 (obs.! ändrad dag),
varvid kommer att upptagas diskussion om åtgärder för
förbättring av exporten av svenska industriprodukter med
inledningsföredrag av envoyé <sp>Gustaf Wallenberg.</sp>

<b>Tekniska föreningen i Gefle</b> sammanträder lördagen den
21 jan. 1933 kl. 7,30 e. m. å Grand hotell. <i>Ärenden:</i>
1) Protokolljustering. -- 2) Styrelse- och revisionsberättelse
för det gångna året. -- 3) Val av funktionärer intill
årsmötet 1934. -- 4) <i>"Rationalisering och varudistribution",</i>
föredrag av direktör <sp>Ivar Barthen,</sp>
Eskilstuna. Hrr ledamöter av Handelskammaren och
Köpmannaföreningen inbjudas närvara. -- Efter sammanträdet
gemensam supé. -- Styrelsen sammanträder kl. 7 och
valnämnden kl. 7,15 e. m.

<b>Tekniska föreningen i Hälsingborg</b> sammanträder å
Grand hotell i Hälsingborg lördagen den 21 jan. 1933 kl.
7 e. m. 1) Allmänna ärenden. -- 2) Inval. -- 3)
Föredrag av docenten, lektor <sp>Gustaf Troedsson,</sp>
Hälsingborg, över ämnet: <i>"Finnes bergolja i Skåne?"</i> -- 4)
Gemensam supé och samkväm. Pris för supén (stort
smörgåsbord, småvarmt, öl, kaffe och servis): kr. 5:50. --
Inträdes- och medlemsavgifter kunna, om så önskas,
erläggas efter hänvändelse till sekreteraren.

</chapter>
<chapter name="TEKNISK TIDSKRIFT
HÄFT. 4 ÅRG. 63 28 JAN. 1933">
<h1>TEKNISK TIDSKRIFT</h1>
<h2>HÄFT. 4 ÅRG. 63 <tab>28 JAN. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Svenska teknologföreningen under år 1932. -- Falsk lystringssignal. -- "Behöver en svets vara
tänjbar?", av kapten Nils Dyrssen. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="SVENSKA TEKNOLOGFÖRENINGEN UNDER ÅR 1932.">
<h2>SVENSKA TEKNOLOGFÖRENINGEN UNDER ÅR 1932.</h2>
Det nyss gångna året började icke särskilt
glädjande för Svenska teknologföreningen, i det att
genom en serie motigheter föreningens lokaler ej ännu
hunnit iordningställas efter eldsvådan 1931, varför
man hela "vårterminen" fick ambulera med
sammanträden i föga hemtrevliga restaurangsalar.

Så mycket större blev tillfredsställelsen, när man
slutligen fick flytta in på nytt i hemmet vid
Brunkebergstorg, som ostridligen vunnit i hög grad
genom omdaningen under professor Bergstens ledning.
Den nya takterassen togs i anspråk redan 1 maj och
blev genast mycket populär liksom hela
restaurangrörelsen påtagligt fått nytt liv under fru S. Wårds
spira. Nämnas må att föreningen genom senaste
avtal om restaurangen även får del i vinsten.
Viktigast är dock, att man nu fått till stånd en
ingenjörernas egen klubbrestaurang, som är både
hemtrevlig och värdig.

Stora sammanträdessalen har vunnit i hög grad
genom borttagande av det låga taket i entréen.

I samband med lokalutvidgningen har plats också
beretts för två biljarder, vilka visat sig ganska
eftersökta.

Ett nyligen anskaffat s. k. filmbandskioptikon av
arkitekt Bellmans modell ger ökade möjligheter till
att på ett mycket billigt och enkelt sätt illustrera
föredrag.

Depressionen har dess bättre ej i större grad
framträtt i fråga om anslutningen till föreningen. Även
om avfallet, särskilt av i utlandet bosatta ledamöter,
varit något större än tidigare, har dock ersättning
vunnits genom nytillträdande, så att totalinkomsten
av årsavgifter till och med något ökat. En särskild
ekonomikommitté har varit verksam inom styrelsen
och väntas i dagarna avsluta sitt arbete. För att få
alla avdelningars synpunkter beaktade i fråga om
biblioteket har en kommitté under året arbetat, och
på dess förslag har en permanent biblioteksnämnd
med representanter från alla avdelningar inrättats
och trätt i verksamhet.

Praktikkommittén avgav i oktober sitt utlåtande,
vilket utmynnade i förslag om organiserande av en
den Svenska industriens praktiknämnd (S. I. P.),
med ledamöter utsedda av Sveriges industriförbund,
jernkontoret, tekniska högskolans lärarkollegium,
skolöverstyrelsen och Svenska teknologföreningen,
att intimt samarbeta med praktikbyråer, anordnade
vid respektive tekniska läroanstalter. De olika
institutioner, vilkas medverkan krävts för genomförande
av denna plan, hava genomgående anslutit sig
till förslaget, och praktiknämnden torde i dagarna
bliva konstituerad för att kunna i god tid före
stundande sommar förbereda sommarpraktikens
ordnande. Man har all anledning hoppas på att denna
nämnd genom sin nära anknytning till industrien skall
verksamt gagna ingenjörsutbildningen genom ett
rationellt tillrättaläggande av elevpraktikproblemet,
till gagn ej blott för de blivande ingenjörerna, utan
lika mycket för deras arbetsgivare.

Årsmötet var denna gång till huvudsaklig del
ägnat åt kraft- och bränslefrågor och diskussion om
distributionens rationalisering. Då aktuella
händelser föranledde till ett inställande av årsbanketten.

Ehuru årsmötet hölls i Stockholm, var det som
vanligt besökt även av många icke-stockholmare.
Kontakten med de utom huvudstaden bosatta
ledamöterna har också uppehållits på andra sätt. En
höstutflykt till Västerås med besök vid A. S. E. A.
och statens ångkraftverk m. m. vann livlig
anslutning. Föreningen har vidare varit representerad vid
Tekniska samfundets 50-årsjubileum och
Trollhättans ingenjörsklubbs 25-årsjubileum samt vid
Norrköpings Polytekniska förenings textildag och
Eskilstuna tekniska förenings årsmöte. Genom sin
avdelning Svenska arkitektföreningen har
teknologföreningen medverkat vid Nordisk byggnadsdag i
Helsingfors. Även vid första internationella kongressen
för "Brücken- und Hochbau" i Paris har föreningen
varit företrädd liksom vid ett högtidssammanträde i
Dansk Ingeniørforening och vid invigningen av
ingenjörshuset i Oslo.

Samarbetet med grannländerna har tagit sig
uttryck även genom föredrag, i det att diplomingenjör
Harald Frilund vid årsmötet redogjorde för nyare
rön i Finland på ångkraftområdet och ingenjör Per
Kampmann i februari skildrade skandinaviska
insatser vid järnvägsbyggandet i Turkiet. Från svensk
sida hava i stället hållits föredrag i Köpenhamn av
byrådirektör Törjeson och i Helsingfors av
överingenjör Erik Aug. Forsberg.

Å standardiseringsområdet hava tidigare påbörjade
arbeten inom avdelningen för Mekanik och Svenska
elektroingenjörsföreningen fortgått med understöd
från S. L S.

Vidare hava yttranden lämnats i en serie av från
Sveriges maskinindustriförenings
standardiseringskommission remitterade frågor.

Utlåtanden hava under året avgivits rörande
ändrad lagstiftning om mått och vikt, i två
omgångar, anvisningar och råd angående skydd mot
yrkesfara vid uppfordringsanordningar för
personbefordran i gruvor och stenbrott, ändrad

organisation av väg- och vattenbyggnadsstyrelsen samt övre
och undre sträckgräns för stål.

Till besvarande ligga nya remisser om väglagstiftningen
och om väg- och vattenbyggnadsstyrelsens omorganisation.

Föreningen har haft glädjen mottaga talrika
gåvor till biblioteket, särskilt välkomna, då därigenom
erhållits kompletteringar av genom branden
förlorade tidskriftsserier.

För föredrag och diskussioner inom föreningen och
dess avdelningar, utöver vad ovan anförts, hänvisas
till sammanställningar i styrelseberättelserna.

Till Ahlsellstipendiat har utsetts civilingenjören
kapten Folke Brundin.

Kamrathjälpsfonden har erhållit tillskott under
året med sammanlagt 9 133 kronor. <tab><i>Fmn.</i>

</chapter>
<chapter name="FALSK LYSTRINGSSIGNAL.">
<h2>FALSK LYSTRINGSSIGNAL.</h2>
Framför oss ligger ett klipp av Göteborgstidningen
för den 11 dec. f. å. Däri förmäles att ingenjör
Gustaf Meijer dagen förut vid Chalmersska
ingenjörsföreningens sammanträde refererade den p. m.
som 1930 års sakkunniga för omorganisation av den
högre tekniska undervisningen efterlämnade, när de
sistlidne höst med hänsyn till den statsfinansiella
utvecklingen befriades från sitt uppdrag.

Herr Meijer har synbarligen ansett det opportunt
att blåsa i trumpet en smula för att få andarna i
sin förening att vakna upp. Vad skulle då lämpa sig
bättre än att klämma till med den gamla
lystringssignalen: Teknis motarbetar Chalmers. Det vore
något till pampigt att ha blåst larm för en
förtrampad högre teknisk läroanstalt. Alla förutvarande
alumner skulle skynda till och fylka sig bakom
trumpetaren. Friskt till verket!

Chalmersska institutets rektor göres i en
handvändning till en lydig adept av den illasinnade
tekniska högskolan för att trygga högskolans majoritet
bland de sakkunniga. Det är emellertid så, att
vederbörande ecklesiastikminister ansåg sig hava väl
tryggat västra Sveriges intressen genom att i
kommittén insätta tvenne riksdagsmän representerande
Göteborgs och Bohus samt Älvsborgs län och
dessutom Chalmers egen rektor. Tekniska högskolans
f. rektor och denna tidnings redaktör äro självfallet
särskilt misstänkta. Som förmildrande omständighet
må dock nämnas att den senare var liksom
ytterligare en av kommitténs ledamöter göteborgare
under uppväxtåren och är detta jämväl till börden.

I juni 1931 erhöllo de sakkunniga av k. m:t i
uppdrag att utreda lantmäteriundervisningens
anordnande vid tekniska högskolan. Herr Meijer synes
förmena att detta arbete skulle legat utanför de
sakkunnigas egentliga verksamhetsområde, "men arbetet
tillförde i alla fall högskolan en ny avdelning". Det
bör tillfogas att riksdagens direktiv inneburo, att
lantmäteriundervisningen -- vilken dittills sorterat
under lantmäteristyrelsen -- skulle förläggas till
tekniska högskolan. De sakkunniga hade i detta
avseende intet val, vilket tydligen förbigått herr Meijer.

Lika illa underrättad är herr Meijer, när han gör
gällande, att de sakkunniga icke utförde något arbete
förrän i juni 1931 -- (de tillsattes i dec. 1929).
Det kan tagas för avgjort, att man i Göteborg med
god vilja lätt kan uppbringa den kommittéberättelse
som ingår i riksdagstrycket och där varje
kommittéarbete under föregående år relateras inkl.
sammanträdesdagar. Dessa senare voro för ifrågavarande
sakkunniga 47 st. under 1930. Icke heller har herr
Meijer härutinnan läst de sakkunnigas skrivelse
ordentligt. Han har i stället föredragit att diskret
antyda 1 1/2 års lättja hos de sakkunniga.

Anmärkningen, att det ekonomiska bedömandet
av möjligheten att relativt snart fullfölja Chalmers
omorganisation till teknisk högskola vore riksdagens
sak och låge utanför de sakkunnigas uppdrag, är
orimlig. Förhållandet är ju som var och en vet, att
<i>om</i> ett förslag -- som ej är partipolitiskt belastat --
skall ha utsikt att gå i detta land, så måste
kostnaderna för närvarande vara låga. Liksom den
förutvarande k. m:t har även den nuvarande
anslutit sig till de sakkunnigas uppfattning, att
utredningsarbetet av ekonomiska skäl borde nedläggas,
vilket även kommit till uttryck i årets statsverksproposition.

Herr Meijers slutsatser, att de sakkunniga avsett
det ifrågasatta kanslersämbetet enbart för tekniska
högskolan, äro felaktiga. De sakkunnigas flertal
har i överensstämmelse med svensk akademisk praxis
velat införa självstyrelse genom lärarkollegiet för
såväl högskolan som Chalmers men med en
överordnad kansler som förmedlande länk mellan
högskolorna inbördes och gentemot k. m:t.

Herr Meijers påstående, att de sakkunniga gått
utanför sitt uppdrag, när de dryftat frågan om
jämställandet av professorslönerna vid tekniska
högskolan med de vid universiteten och Karolinska
institutet, är likaså felaktigt. Uppdraget avsåg även
högskolan, vilket framgår av direktiven för de
sakkunnigas arbete, och det är påtagligt, att om dessa
ansett sig kunna komma med något förslag
härutinnan, så skulle detta även ha innefattat en fullt
jämbördig reglering av Chalmersprofessorernas löner.

De olika preliminära förslag och uppslag som
framkommit beträffande själva undervisningen skola
icke här beröras, meningarna därom kunna naturligt
nog bryta sig starkt -- erinras må dock att såsom
alltid det bästa kan vara det godas fiende --. Man
avvaktar emellertid med spänning det förslag som
eventuellt framkommer genom Chalmersska
ingenjörsföreningens försorg och kostnaderna för dess
realiserande.

Det har tyvärr varit nödvändigt för att förhindra
en eventuell legendbildning att så pass utförligt som
skett belysa det lindrigt sagt lättvindiga och
tendentiösa sätt, varpå herr Meijer enligt
Göteborgstidningens referat kommenterat de sakkunnigas
promemoria. Det kan icke gagna något reellt intresse att
söka skapa motsättningar mellan tekniska högskolan
och Chalmers. Det har självfallet icke bland de
sakkunniga förefunnits någon som helst önskan eller
vilja att ur ovidkommande synpunkter handlägga det
anförtrodda utredningsuppdraget. Andra
kommentarer som beståtts de sakkunnigas p. m. avvika
genom sin objektivitet fördelaktigt från herr Meijers,
om än kritiken helt naturligt på särskilda punkter
varit besk. Herr Meijer står däremot med äran att
ha velat bedriva institutionspolitik.

</chapter>
<chapter name=""BEHÖVER EN SVETS VARA TÄNJBAR?"">
<h2>"BEHÖVER EN SVETS VARA TÄNJBAR?"</h2><footnote>Föredrag vid Svenska studiekommissionens för
svetsningsfrågor årsmöte den 13 december 1932.</footnote>
<h3>Av kapten <sc>Nils Dyrssen.</sc></h3>
Frågan om tänjbarheten i en svetsfog har under
de senaste två åren under olika formuleringar stått
i diskussionens brännpunkt. Den största
sammanslutningen på svetsningsområdet, American Welding
Society, avhöll i New York i slutet av april månad
1932 en kongress, där denna fråga utgjorde
huvudtemat.<footnote>Journal of the American Welding Society, New York,
april och maj 1932.
</footnote> Facklitteraturen lämnar talrika vittnesbörd
om, i huru hög grad intresset är inriktat på denna
fråga. Utklarandet av detta spörsmål är för
närvarande ett av de mest aktuella inom det
svetsnings-tekniska forskningsarbetet, ty lösningen av ett stort
antal andra problem är till sist beroende av, på vilket
sätt frågan om tänjbarheten i en svetsfog besvaras.

Om man ställer frågan: "Vilka egenskaper bör
man söka giva åt svetsfogen?", så är svaret
självklart: Den fulländade svetsfogen skall i alla
avseenden överensstämma med grundmaterialet.

Fig 1 återgiver schematiskt en svetsfog.

Inhomogeniteter förefinnas beträffande såväl
analys och struktur, och först när dessa utjämnats, har
den fulländade svetsfogen skapats. Men detta är
sannolikt en utopi. I varje fall hava vi så långt kvar
till målet, att vi för dagen och morgondagen måste
anpassa oss efter verkligheten, och denna innebär,
att i och med att svetsförbindningen införes i
konstruktionen, tillkomma, utom grundmaterialet, tvenne
nya konstruktionsmaterial, nämligen svetsfogen och
övergångszonerna.

Anpassningen till de faktiska förhållandena skall
börja redan på ritkontoret.

Om konstruktören känner de påkänningar, för vilka
hans konstruktion blir utsatt, och om han vet, vad
de konstruktionsmaterial, som han har till sitt
förfogande kunna tåla, så har han att på dessa
grunder dimensionera sin konstruktion på ett
ändamålsenligt sätt. Kvalitativt sämre material kräver
förstärkta dimensioner.

Antag, att de nytillkomna konstruktionsmaterialen
äro av lägre kvalitet än grundmaterialet. Då finnas
blott två utvägar:

antingen måste de kvalitativt underlägsna
områdena i konstruktionen i motsvarande grad
undandragas påkänningar genom att flyttas till delar av
konstruktionen, som äro mindre ansträngda,

eller också måste dessa områden dimensioneras
kraftigare, dvs. överdimensioneras.

Ett tredje gives icke, ty att nedsätta fordringarna
på konstruktionen i dess helhet vore liktydigt med
kapitulation.

Den förra utvägen faller utom ramen för denna
uppsats.

Den andra utvägen är endast till en viss grad
framkomlig.

Själva svetsfogen kan i regel överdimensioneras,
vilket återgives schematiskt å fig. 1. Ifråga om
övergångszonen dvs. gränsskiktet och det
överhettade området, är emellertid denna utväg stängd,
ty den teoretiska möjligheten att här starkare
dimensionera grundmaterialet, som schematiskt
antydes å fig. 1, måste av praktiska skäl anses
utesluten. I gränsskiktet anhopas dessutom
påkänningarna (se fig. 1). I en svetsfog äro därför
övergångszonerna de farligaste områdena.

Vi antaga nu, att den svetsade konstruktionen
utsättes för en belastning <i>P</i> (se fig. 1). Så länge
påkänningarna icke överstiga sträckgränsen eller
rättare sagt, någon av sträckgränserna i de
förhandenvarande konstruktionsmaterialen, så länge har nian
endast att göra med elastiska töjningar. Frågan
om materialens större eller mindre tänjbarhet är
ännu icke aktuell.

Det vill synas, som om man på goda grunder borde
undvika att tala om brottgränsen och istället tala
om sträckgränsen.<footnote>Detta torde gälla icke blott om svetsfogar vitan även
konstruktionsmaterial i allmänhet. Finnes såväl en övre
som en nedre sträckgräns för handen, bör den undre väljas.
</footnote> <i>Under</i> denna gräns har man att
göra med elastiska formförändringar, och dylika
formförändringar äro de normala, ty
arbetspåkänningar äro som regel normala, över denna gräns
kommer materialets deformationsförmåga med i
spelet, och man kommer in på ett annat område.

Om den elastiska töjningen blir större eller
mindre i de olika delarna av en konstruktion, saknar
betydelse. Då det är konstruktörens skyldighet att
med mer eller mindre bred marginal så dimensionera
sin konstruktion, att den specifika påkänningen vid
normal arbetsbelastning icke överstiger
sträckgränsen, så blir den logiska slutsatsen den, att för
normala påkänningar spelar tänjbarheten i
svetsfogen ingen roll.

Genom prov på nedsmält tillsatsmaterial kan
sträckgränsen för detta bestämmas. Finner man, att

<img 1>
Fig. 1.
</img>

denna är lägre än grundmaterialets, så har man
emellertid möjlighet, åtminstone i regel, att så
överdimensionera svetsfogen, att vid konstruktionens
belastning den specifika påkänningen i svetsfogen
icke uppnår sträckgränsen i detta konstruktionsmaterial
tidigare, än sträckgränsen i grundmaterialet uppnås.

I detta sammanhang bör framhållas, att prov för
undersökning av det <i>nedsmälta</i> materialets
egenskaper alltid torde böra utföras å provstycken helt
uppbyggda av dylikt material. Åtskilliga forskare
hava nedlagt mycket arbete på att finna en form å
dragprov med inbyggd svetsfog, som vid
avdragning lämnar brott i svetsfogen, och där den kring
brottstället uppmätta tänjbarheten överensstämmer
med de värden, som erhållas å av svetsmaterial helt
uppbyggda provstänger. Det är svårt att se
fördelen av att undersöka det <i>nedsmälta</i> materialets
egenskaper på dylika provstycken med inbyggda
svetsfogar.

Uppbyggandet av ett provstycke, bestående helt
av nedsmält material, bör med hänsyn till
normaliseringen av undre svetslager ske på sådant sätt,
att man kommer verkligheten närmast.

Om emellertid sträckgränsen i svetsfogen uppnås
och överskrides på ett tidigare stadium än i andra
delar av konstruktionen, så inträder i svetsfogen en
permanent deformation, som fortskrider alltmera,
utan att belastningen på konstruktionen behöver
ökas. Den elastiska töjningen i andra delar av
konstruktionen ökas icke, och ännu mindre komma dessa
delar att deltaga i konstruktionens allmänna
deformering. Dessa delar arbeta icke, och svetsfogen
kan icke tvinga dem att giva ifrån sig något av
sina möjligen inneboende deformationsmöjligheter.

Följden härav blir, att även om materialet i
svetsfogen besitter den allra utomordentligaste
tänjbarhet, så inträffar mycket snart ett brott i svetsfogen,
ty antag, att denna är 4 mm bred och kan förlängas
50 %, så inträffar i alla fall brott efter blott 2 mm
deformation av konstruktionen i dess helhet.

Den logiska slutsatsen härav blir, <i>att en
tillräckligt hög sträckgräns i svetsfogen i jämförelse med
grundmaterialets (ev. upphjälpt medelst
överdimensionering) är ett oeftergivligt villkor, och att brister
häruti icke kunna ersättas av en aldrig så
utomordentlig tänjbarhet.</i>

Med hänsyn till normala <i>arbetspåkänningar
kommer därför sträckgränsen i första rummet.</i> Frågan
om svetsfogens större eller mindre tänjbarhet blir
under dessa förhållanden icke aktuell.

Ovan kallades övergångszonen för det farligaste
området. Detta är motiverat icke blott därav, att
brister i kvaliteten här icke kunna kompenseras
genom överdimensionering utan även därav, att
materialets sammansättning i gränsskiktet bestämmes
av en slumpvis blandning av grundmaterialet och
det nedsmälta materialet. I övergångszonen är
vidare materialets struktur påverkad av
överhettningen. Konstruktören måste emellertid ha svar på
sin berättigade fråga: Vilken sträckgräns och övriga
fysiska egenskaper kan man räkna med i
övergångszonen. Det torde därför kunna betecknas som en
angelägenhet av stor vikt, att genom lämpliga
provin irigsmetoder fastställa materialets fysiska
egenskaper i denna zon.

Till normala arbetspåkänningar höra också
utmattningspåkänningar. Även ifråga om detta slag
av påkänningar torde man kunna påstå, att
svetsfogens tänjbarhet är av underordnad betydelse och
att fordran på hög sträckgräns kommer i första
rummet. Eller med andra ord: sträckgränsen bör
höjas, även om det skulle hehöva ske på
tänjbarhetens bekostnad.

I detta sammanhang bör kanske påpekas, att
hamring, dvs. kallbearbetning av en fog, erbjuder ett
artificiellt sätt att höja sträckgränsen. Detta
hjälpmedel bör därför icke underskattas, ehuru man
måste noga akta sig för att överanstränga
materialet, så att lokala bristningar uppkomma.
Hamring bidrager även till att utjämna kvarstående
värmespänningar.

Men i en konstruktion har man icke blott att räkna
med normala arbetspåkänningar. Olyckliga
tillfälligheter kunna medföra, att konstruktionen
överbelastas genom yttre krafter. Verkan härav blir i
regel en deformation av konstruktionen. Ju större
denna kan bli, innan brott uppkommer, desto bättre
är det. De i konstruktionen ingående materialens
fysiska egenskaper (en riktig dimensionering på alla
punkter förutsattes) böra vara lämpligt avvägda i
förhållande till varandra, så att hela konstruktionens
deformeringsförmåga tages i anspråk. Härvid bör
dock anmärkas, att om en jämförelsevis liten del av
konstruktionen, t. e. en svetsfog, icke deltager i
deformationen, så inverkar detta jämförelsevis
obetydligt på konstruktionens totala deformation. Även
ur denna synpunkt synes det alltså, som om
sträckgränsen kommer i första rummet.

I många fall måste emellertid en deformation av
själva svetsfogen förutsättas bliva nödvändig. Om
t. e. en fartygssida, som består av sammansvetsade
plåtar, vid en grundstötning buktas in, så
anstränges ju materialet över sträckgränsen, och allt
vad materialet har att ge ifråga om tänjbarhet, tages
ut. Det är svårt att tänka sig, hur svetsfogen skulle
kunna smita undan i en dylik situation.

Ifråga om överbelastning genom stöt är det av
intresse att taga del av en serie slag-dragprovsförsök
å svetsade provstavar, som utförts i Tyskland
av "Das Fachausschuss für Schweisstechnik im
Ver em Deutscher Ingenieure", bildat 1925 och till
vilken organisation "Svenska studiekommissionen
för svetsfrågor" är en motsvarighet.<footnote>Detaljerad redogörelse för försöken återfinnes i utskottets
publikation, "Zwanglose Mitteilungen", nr 20, mars 1932.</footnote>

Utskottet börjar med att framhålla, att den frågan
icke ännu är utredd, huruvida svetsfogen för att
giva en fast förbindning kan hava lägre hållfasthet
än grundmaterialet men i stället en högre
tänjbarhet, eller om den bör hava minst samma hållfasthet
som grundmaterialet men utan särskilt stor tänjbarhet.

Man hade observerat, att en mindre tänjbar
svetsfog kunde vid böjprov giva en större
böjningsvinkel<footnote>Böjprovet är olämpligt som prov å ett så inhomogent
provstycke som ett dylikt, uppbyggt av tvenne med en
svetsförbindning förenade delar och bör därför slopas. Skall det
bibehållas, bör det utföras som det amerikanska "free bend test".</footnote> än en mera tänjbar fog, genom att i förra fallet
grundmaterialet tvingades till formförändring, dvs.

tvingades att hjälpa till att höja slutresultatet
genom att skjuta till av sin tänjbarhet. Man invände
då: Om detta kan vara riktigt vid överbelastningar
av statisk natur, så håller det icke streck vid
överbelastning genom stöt, ty då hinner nyss skildrade
händelseförlopp icke att utspelas. Någon deformation
av grundmaterialet får så att säga icke tid att äga rum.

Det var för att söka utröna detta, som
ifrågavarande slagdragprovserier utfördes.

<img 1>
Fig. 2. Slagdragprov.
</img>

Provstycket (fig. 2) utgjordes av tvenne medelst
en tvärgående svetsfog på mitten sammansvetsade
delar. "Rågen" å svetsfogen hade avplanats.
Slaget verkade i provstångens längdriktning.
Slagarbetet i ett slag var 84,3 mkg, och hammarens
anslagshastighet var cirka 5 m/sek. Vid försöken
behövdes i regel endast ett slag för att framkalla brott.
Om ett andra slag erfordrades, så ökades värdet av
slagarbetet i första slaget, 84,3 mkg, med det i det
andra slaget upptagna slagarbetet.

Vid försöken mättes provstångens förlängning,
dels i själva svetsfogen, oavsett om brottet
inträffade i eller utanför fogen, dels i provstången i dess
helhet. Försöken, som utfördes med tre provserier
å vardera av materialen St 37 och St 52 och med
användande av olika slag av elektroder
(tillsatsmaterial), visade, att om det nedsmälta materialets
sträckgräns låg under grundmaterialets, så erhölls
såväl ett lågt slagarbete som en låg förlängning,
mätt på <i>hela</i> provstångens längd, även om en
tillfredsställande förlängning i <i>svetsfogen</i> i och för sig
erhölls. Om däremot det nedsmälta materialets
sträckgräns var likvärdig med eller högre än
grundmaterialets, så erhölls ett högt slagarbete, varjämte
<i>grundmaterialets deformationsförmåga togs i
anspråk fullt ut,</i> vilket visade sig genom en hög
förlängning på provstången i dess helhet, under det att
<i>förlängningen i själva svetsfogen blev mycket låg.</i>

Försöken visa, att även vid <i>överbelastning genom
slag ger en svetsfog, vars sträckgräns är likvärdig
med eller överlägsen grundmaterialets sträckgräns,
ett tillfredsställande slagarbete och en god
förlängning i stången i dess helhet, och att en låg
sträckgräns i svetsfogen icke kan kompenseras av en
aldrig så god tänjbarhet.</i>

Utskottet uttalar, att det återstår att undersöka,
huruvida detta även gäller ifråga om
utmattningspåkännmgar (schwingende Dauerbelastungen).

Det vill synas, som om svenskt forskningsarbete
borde taga vid här. Man torde utan större risk våga
förutsäga, att ifråga om förmågan att motstå
utmattningspåkänningar är sträckgränsen av ännu
mera avgörande betydelse, varvid särskilt
förhållandena i övergångszonen äro av betydelse. I detta
sammanhang bortses helt från betydelsen av
inhomogeniteter i svetsfogen, såsom porositeter,
slagginneslutningar och dylikt.

Överbelastningar kunna emellertid åstadkommas
icke blott av yttre utan även av inre krafter, och
härmed är man inne på den viktiga frågan om
värmespänningarna i en svetsfog.

Vid avsvalningen efter en svetsning komma
värmespänningarna att drabba svetsfogen mycket
hårdare än delarna på sidan om svetsfogen och
detta av tre orsaker:

krympningen är störst i svetslogen, ty
avsvalningsintervallet är här störst och allra störst i
mitten av svetsfogen, som får antagas stelna sist;
i svetsfogen finnas många fler inhomogeniteter än
på andra ställen, såsom porositeter, slagg och dylikt;

materialet är i svetsfogen under hela
avsvalningsförloppet varmare än det omkringliggande
materialet, varav följer, att hållfasthetsegenskaperna äro
nedsatta.

Av detta följer som en logisk slutsats, att under
det tidsskede, som ligger mellan svetsfogens
bildande och till dess att den antagit omgivningens
temperatur, har svetsfogen bruk för allt vad den
äger av tänjbarhet, deformations- och anpassningsförmåga.

För att se vilka svårigheter som möter, kunna vi
ju tänka oss, hur en idealisk svetsfog skulle
uppföra sig. Under avsvalningen känner den sin
underlägsenhet, svårt handicapad som den är. Den ger
därför förståndigt nog efter, ja sänker till och med
sin sträckgräns till 0, så att den, när avsvalningen
är avslutad, är spänningsfri. Då lägger sig den
idealiska svetsfogen till med en sträckgräns, som är
minst lika hög som grundmaterialets och är sedan
väl rustad för att upptaga kampen för tillvaron.

Men en sådan fog finnes icke och kommer aldrig
heller att finnas.

Av svetsfogens tänjbarhet tages i varje ögonblick
under avsvalningsperioden icke mera i anspråk än
som erfordras, för att påkänningen som sjunker
genom materialets deformering, går ned till ungefär
materialets sträckgräns, sådan denna är vid den i
varje särskilt ögonblick rådande temperaturen. Om
krympspänningarna icke utjämnas, så skulle
teoretiskt, i det ögonblick avsvalningen är fullbordad,
dessa uppgå till sträckgränsen, under förutsättning,
att de vid avsvalningens avslutande stigit till eller
över denna gräns. Om nu härtill komma arbetspåkänningar,
så skulle alltså en deformering inträffa,
som skulle leda till brott, desto förr ju mindre
svetsfogen är tänjbar.

Om krympspänningarnas skadliga verkningar
skola neutraliseras, så kräves av svetsfogen en viss
tänjbarhet. Av det sagda framgår också den
utomordentliga betydelsen av, att värmespänningar
undvikas eller borttagas (spänningsglögdning, hamring).
De prov å svetsfogar, som nu äro brukliga,
utföras alltid å provstycken, som äro fria från
värmespänningar. Hur förhållandena te sig i en svetsfog
under inverkan av spänningarna under
avsvalningen, har teoretiskt diskuterats (bl. a. av
Rosenthal<footnote>Journal of the American Welding Society, New York,
maj 1932, sid. 5.</footnote>, men författaren känner icke till några

redogörelse för systematiska prov i detta hänseende. Ett
dylikt prov skulle man kunna tänka sig utfört så,
som schematiskt visas i fig. 3. Anordningen kan
varieras, så att krymp spänningarna, beroende
antingen på hela provstyckets avsvalning efter
uppvärmningen eller blott på svetsfogens sammandragning,
mätas. Möjligen skulle dylika prov kunna ge
upplysningar om, hur skilda svetsningsmetoder och
elektroder förhålla sig ifråga om krympspänningarna.

<img 1>
Fig. 3. Schematisk framställning av krympprov.
</img>

En svetsfog innehåller, man kan väl säga som
regel, inhomogeniteter, såsom slagginneslutningar,
oxider, porositeter och dylikt. Det har vid skilda
tillfällen gjorts gällande, att dylika fel icke vore så
särskilt farliga, då reduktionen av den bärande
arean i svetsfogen vore ganska obetydlig. Men
månne icke detta är att taga litet för lätt på dessa
företeelser. Deras betydelse torde icke i första hand
böra hänföras till reduktionen av arean utan
fastmer till det mycket mera betänkliga förhållandet,
att då spänningar uppträda i svetsfogen, dessa
koncentreras till felställena, och att därför på dessa
punkter materialet kan överbelastas med åtföljande
risk för lokala bristningar. Här kommer
tänjbarhetens betydelse fram. Ty om materialet är tänjbart,
så utjämnas dylika lokala överbelastningar, som
genom formförändringen sjunka till sträckgränsen.
Spänhingsfördelningen blir jämnare. Spänningen
stiger så småningom i hela den belastade sektionen
till sträckgränsen, och först därefter börja
deformeringar uppträda, vilka, då de nu icke längre kunna
avlastas, till slut kunna leda till brott.

Detta gäller vid överbelastning såväl genom
krympspänningar som genom arbetspåkänningar,
och slutsatsen härav blir den, att tänjbarheten är av
särskild betydelse i orena svetsfogar.

Om inhomogeniteter förekomma i gränsskiktet äro
de särskilt farliga för svetsförbindnmgens hållfasthet.

<i>Sammanfattning.</i>

1. I och med att svetsningsförbindningen införes
i konstruktionen tillkomma tvenne nya konstruktionselement
(svetsfogen och övergångszonen), vilkas
fysiska egenskaper det är av vikt för konstruktören
att känna, och vilkas beskaffenhet därför måste
utforskas och kontrolleras.

2. Underlägsenhet i kvalitet kan i regel
beträffande själva svetsfogen kompenseras genom
överdimensionering. Denna möjlighet förefinnes icke
beträffande övergångszonen. Denna omständighet i
förening med förändringar i analys och struktur gör
denna zon till den farligaste, och uppmärksamhet bör
därför ägnas åt undersökningar av denna zon.

3. Vid normala arbetspåkänningar spelar
svetsfogens tänjbarhet en underordnad roll. Förloppet
utspelas (eller bör utspelas) i området under sträckgränsen,
där endast elastiska töjningar ifråga komma.

4. Vid normala arbetspåkänningar är därför svetsfogens
sträckgräns av avgörande betydelse, och ett
oeftergivligt villkor är, att sträckgränsen på intet
område i svetsfogen och övergångszonerna
understiger grundmaterialets sträckgräns. En för låg
sträckgräns kan icke kompenseras genom ökad
tänjbarhet, men väl genom lämplig överdimensionering,
där sådan är möjlig.

5. Vid överbelastningar till följd av yttre krafter
bör för att  hela konstruktionens deformeringsmöjligheter
skola kunna utnyttjas, svetsfogens
sträckgräns vara likvärdig med eller överlägsen
grundmaterialets. Tänjbarheten spelar en underordnad
roll. Detta gäller såväl för statiska
överbelastningar som vid överbelastningar genom slag.
Huruvida det även gäller vid utmattningspåkänningar, är
icke konstaterat.

6. Inhomogeniteter i svetsfogen äro farliga för
dennas hållfasthet, icke blott på grund av att den
bärande arean förminskas, utan framförallt därför,
att vid fogens belastning spänningarna koncentreras
kring felställen, varvid risken för lokala överbelastningar
med åtföljande lokala bristningar, vilka lätt
kunna utvidgas till helt brott, ökas. God
tänjbarhet i svetsfogen är  därför av betydelse för
utjämningen av lokala överbelastningar på grund av
krympspänningar eller arbetspåkänningar.
Tänjbarheten är av särskild betydelse i orena svetsfogar.

7. Inhomogeniteter i svetsfogen äro särskilt
farliga för svetsförbindnmgens hållfasthet, då de
förekomma i gränsskiktet.

8. Kan svetsfogen vid en konstruktions
deformering icke undgå att deformeras, bör tänjbarheten
i svetsförbmdnmgen icke understiga grundmaterialets.
Men fordran på <i>likvärdig sträckgräns</i> kvarstår oförminskad.

</chapter>
<chapter name="NOTISER">
<h3><i>NOTISER</i></h3>
<b>Värmeisolering med spunnet glas.</b> Stegringen av
ångtryck och ångtemperatur i moderna industrianläggningar
har tvingat driftsledarna att ägna större
uppmärksamhet åt isoleringen av rörledningar och pannor
i ändamål att nedbringa värmeförlusterna. Bland de i
marknaden befintliga isoleringsmaterialen har på senare
tid spunnet glas börjat erhålla ökad användning, varför
en översikt av detta materials egenskaper och
metoderna för dess handhavande torde kunna påräkna
intresse.

Utmärkande för glasullen är dess ringa rymdvikt och
låga värmeledningstal, ringa specifika värme, dess
temperaturbeständighet, varaktighet, volymbeständighet och
eldsäkerhet, motståndsförmåga mot atmosfäriska och

<img 1>
Fig. 1. Isolering av rörledning med täcken av glasull.
</img>

mekaniska angrepp samt oskadlighet för det isolerade
föremålet.

Glasullen består av en massa av silkesliknande
trådar med en diameter av 0,01--0,02 mm. Dessa trådar
läggas i slöjliknande skikt över varandra och bearbetas
på olika sätt allt efter användningen. De för glasullen
kännetecknande låga värmeledningstalen ha sin orsak
däri, att massan av glastrådar innesluter en utomordentligt
stor mängd små luftporer. Isoleringsverkan gynnas
även därav, att de mot värmeströmmen vinkelrätt
liggande, vitglänsande trådarna utgöra ett effektivt
hinder för värmestrålningen. Båda dessa egenskaper bero
i sin tur av volymvikten. De lägsta värmeledningstalen
erhållas vid en volymvikt av 200 à 220 kg/m<sup>3</sup>.

Specifika värmet hos spunnet glas är 0,16. Denna
egenskap är av vikt att känna vid anläggningar med
intermittent drift, enär isoleringsmassan ackumulerar
en viss mängd värme vid varje pådrag, till dess
jämviktstillstånd uppnåtts. Ju mindre rymdvikten och
specifika värmet är hos isoleringen, dess mindre
upplagsvärme går förlorat vid driftavbrotten. Till följd av de
låga värmeledningstalen kan vid isolering med glasull
det isolerande skiktets tjocklek göras relativt liten,
vilket i förening med den låga volymvikten och det
låga specifika värmet nedbringar upplagsförlusterna.

Glasullen uthärdar temperaturer upp
till 600° utan skyddande mellanlägg. Vid
högre temperaturer måste en luftmantel
anordnas närmast det varma föremålet
eller ock ett mellanlägg av 10 à 15 mm
asbestpapp anbringas mellan föremålet
och glasullen.

Glastrådarna besitta en stor elasticitet,
varför de ej sönderbrytas eller
sönderpressas vid de isolerade rörens
värmeutvidgning. Då glaset är obrännbart, kan
det särskilt rekommenderas för isolering
av värmeledningsrör i byggnader och av
pannor och rörledningar i fartyg.

I förbigående kan nämnas, att glasull
kommit till användning även för
ljudisolering, exempelvis i rum för upptagning
av ljudfilm, i radiostudios osv.

Alltefter användningsändamålet
tillverkas glasullisoleringen i olika former. För
värmeledningar i byggnader användas
mantlar med fastsytt impregnerat papper
på ena sidan. För isolering av ledningar
för överhettad ånga användas täcken med
impregnerad yta och avpassade i längder
alltefter rördiametern. För isolering av
behållare och pannor användes lös
glasull, instoppad mellan två väggar. För
rörledningar användas dessutom sydda
bindor, som viras spiralformigt kring rören.
Madrasser med höljen av olika material,
såsom asbestväv, järn- eller
mässingstrådnät, användas till isolering av
komplicerade formstycken, ventilgrupper,
lokotiv- eller fartygsångpannor.
Madrassisoleringen har den fördelen, att den kan
avtagas vid reparation eller besiktning.

För ett i marknaden befintligt svenskt
fabrikat har den levererande firman
garanterat följade värmeledningstal (Cal/m<sup>3</sup>/
tim/°C) vid anförda medeltemperaturer i
isoleringen
<table>
<td>Temperatur      <td c>50°        <td c>100°       <td c>150°       <td c>200°
<td>Värmeledningstal       <td c>0,0343     <td c>0,0417     <td c>0,0498     <td c>0,0589
</table>
Uppmätning av dessa värden vid en
färdig anläggning är möjlig med
användande av hjälpväggsmetoder. Den av professor Schmidt
i Danzig konstruerade värmeflödemätaren tillåter en
registrering av inre temperaturen, dvs. temperaturen
vid isoleringens insida, yttertemperaturen, dvs.
temperaturen vid isoleringens utsida, såväl som den pr timme
och m<sup>2</sup> yta genom isoleringen strömmande
värmemängden i Cal (kilogramkalorier). Ur dessa 3 uppmätta
värden kan medeltemperaturen i isoleringen samt
värmeledningstalet beräknas enligt följande för praktiskt bruk
avsedda formel:

<i>[lambda] = Q . Dy</i>ln <i>Dy / Di /</i> 2 (<i>ti -- ty</i>)
<table>
<td>där <td><i>Q</i>  är värmeförlusten pr tim. i Cal/m<sup>2</sup>,
<td><td><i>Dy</i> diametern hos röret plus isoleringen,
<td><td><i>Di</i> yttre diametern hos det oisolerade röret,
<td><td><i>ty</i> temperaturen vid utsidan av isoleringen och
<td><td><i>ti</i> temperaturen på insidan av denna.
</table>Som exempel på den för glasull erforderliga
isoleringstjockleken i jämförelse med andra
isoleringsmaterial kunna följande uppgifter lämnas. Förhåller sig
värmeledningstalen hos glasull och magnesia som 1 till

<img 1>
Fig. 2. Grupp av formstycken, isolerad med glasull i avtagbara madrasser.
</img>

1,6, äro de värmetekniskt likvärdiga isoleringstjocklekarna,
om man utgår från 30 mm magnesia, följande:
<table>
<td>Rördiameter mm . . . <td>30 <td>50 <td>80 <td>125 <td r>200
<td>Magnesia mm . . . <td>30 <td>30 <td>30 <td>30 <td r>30
<td>Glasull mm . . . <td>14 <td>16 <td>17 <td>17,5 <td r>18
</table>
Vid materialier med ännu ogynnsammare
värmeledningstal förskjuter sig bilden givetvis mera till
förmån för glasullsisoleringen. Så t. e. förhålla sig
värmeledningstalen för glasull och kiselgur (volymvikt 625
kg/m<sup>3</sup>) vid 100° medeltemperatur som 1 till 2,4, vilket
ger

vid 20 mm rördiameter 30 mm kiselgur eller 5 mm glasull
vid 100 mm rördiameter 30 mm kiselgur eller 10 mm glasull
vid 300 mm rördiameter 60 mm kiselgur eller 20 mm glasull

Dessa exempel visa, vilken inverkan värmeledningstalen
äga på isoleringens massa och därmed på dess
pris. Vid planläggning av större isoleringsarbeten är
det av stor vikt att välja den ekonomiska isoleringstjockleken,
dvs. den tjocklek, vid vilken summan av
kapitalkostnader och värmeförlusterna blir minst.

<b>Kurs i svetsningsteknik.</b> Svenska studiekommissionen
för svetsningsfrågor anordnar den 2--4 februari
en kurs i svetsningsteknik för konstruktörer och
verkstadsingenjörer i ingenjörsvetenskapsakademiens lokal,
Grevturegatan 14. Kursavgiften utgör 20 kr.; för
personer, anställda hos aktiv medlem av kommissionen är
avgiften endast 10 kr. Anmälan om deltagande
mottages senast den l februari.

De i kursen ingående föredragen äro följande: "Om
utrustning för bågsvetsning jämte tillämpningar" av
ingenjör A. Hansson, Göteborg, "Svetsade
maskinkonstruktioner" av ingenjör A. Hansson, Västerås,
"Svetsade järnkonstruktioner" av professor Carl Forssell,
Stockholm, "Om smältsvetsning med acetylen-syrgas
till vägledning för konstruktörer och verkstadsingenjörer"
av ingenjör H. Spiegelberg, Lidingö, "Materialfrågor
vid svetsning" av diplomingenjör O. Hallström,
Stockholm, "Några exempel på elektriskt svetsade
fartygsdetaljer" av överingenjör E. Th. Christiansson,
Göteborg, samt "Om ritningsbeteckningar inom
svetsningstekniken" av ingenjör N. Smith, Stockholm.

<b>Personalpensioneringen under år 1932.</b> Trots de
våldsamma skakningar, vilka under år 1932 drabbade
vårt lands ekonomiska liv, kunde personalpensioneringen
även under detta år uppvisa en gynnsam
utveckling, vilket framgår av den preliminära redogörelse,
som Svenska Personal-Pensionskassan (SPP) i
dagarna utsänt. Enligt denna steg antalet till kassan
anslutna passiva medlemmar (arbetsgivare) under år
1932 från 656 till 751, antalet aktiva medlemmar
(anställda) från 15 219 till 16 600, den fortlöpande årliga
avgiftssumman från 10 544 000 till 11 320 000 kr. och
fondernas storlek från 65 527 000 till 80 000 000 kr.

Bland de under året anslutna företagen kunna
nämnas Nordiska maskinfilt a.-b., a.-b. Arvikaverken, a.-b.
Förenade yllefabrikerna, Stockholms superfosfatfabriks
a.-b. Malmö yllefabriks a.-b., Lidköpings mek. verkstads
a.-b., Graningeverkens a.-b. och J. H. Munktells
pappersfabriks a.-b.

Största delen av omslutningens ökning härflyter från
företag, som under året anslutit sig till kassan eller
vilka utvidgat pensioneringen till tidigare ej medtagna
personalgrupper o. d. Genom dylika anslutningar har
antalet aktiva medlemmar stigit med 800 personer och
den fortlöpande avgiftsinkomsten med 660 000 kr. På
grund av nyanställningar hos redan anslutna passiva
medlemmar och på grund av att anställda uppfyllt
betingelserna för inträde hava under året 800 aktiva
medlemmar inträtt i kassan och den årliga avgiftssumman
vuxit med 420 000 kr. Löneförhöjningar o. d. hava
medfört höjda pensionsförmåner och därmed en ökning
i den årliga avgiftsinkomsten med 140 000 kr.
Slutligen hava direktbetalningar, dvs. avgiftsinbetalningar
från aktiva medlemmar, som lämnat passiv medlems
tjänst, och individuella påbyggnader, dvs. av de aktiva
medlemmarna själva tecknade ökningar i
pensioneringen utanför den för resp. företag gällande
pensioneringsplanen, medfört en nettostegring av den årliga
avgiftsinkomsten med 50 000 kr.

Minskningar i antalet aktiva medlemmar och i
avgiftsinkomsten ha uppstått på grund av avgång ur
resp. företags tjänst (med 160 aktiva medlemmar och
230 000 kr. i årlig avgiftsinkomst), på grund av
inträffade försäkringsfall (med 80 aktiva medlemmar
och 210 000 kr. i årlig avgiftsinkomst) och på grund av
löneminskningar o. d. (med 60 000 kr. i årlig avgiftsinkomst).

Antalet utgående pensioner har stigit från 419 till
570 och det årliga beloppet av dessa pensioner från
616 000 kr. till 830 000 kr.

Slutligen kan nämnas, att för den av SPP förvaltade
Sveriges kommunalanställdas pensionskassa under år
1932 antalet passiva medlemmar vuxit från 79 till 90
(därav 44 städer), antalet aktiva medlemmar från 2 014
till 2 135, den fortlöpande avgiftsinkomsten från 874 000
kr. till 933 000 kr. och fonderna från 5 100 000 kr. till
6 200 000 kr.

<b>Elektriska ledningar av natrium.</b> Enligt vad
Electrical World (band 100, nr 26, 1932) meddelar, har Dow
Chemical Co., Midland, Michigan, sedan 1 1/2 år
tillbaka gjort försök med elektriska ledningar, bestående
av järnrör, fyllda med natrium. Denna metall har ett
elektriskt ledningsmotstånd, som är 3 gånger större än
kopparens, medan specifika vikten endast är 1/9 av
kopparens. Metallåtgången natrium: koppar förhåller sig
alltså som 1:3.

Den provade ledningen är ca 250 m lång och avsedd
för en strömstyrka av 4 000 A. Den består av ett
järnrör med ca 100 mm diameter, helt fyllt med natrium.
För nämnda strömstyrka skulle ha behövts 4
kopparledningar med vardera 500 mm<sup>2</sup> yta.
Kopparledningarna draga, inkl. upphängningsanordningar, en kostnad
av ca 84 kr. pr m, medan natriumledningarna kosta ca
125 kr. pr m. I sistnämnda summa ingå dock
kostnader för experimentarbete, rörens fyllande med natrium
osv. Kunna ledningarna erhållas för ett pris,
motsvarande priset för rören jämte priset för natrium, blir den
slutliga kostnaden för den monterade ledningen ca 59
kr. pr m. Skarvningen av rören har ej vållat
svårigheter, och ledarnas motstånd har ej skilt sig från det
beräknade med mer än 7 %. Det anses, att
natriumledningar med fördel skola kunna användas i
lågspänningsanläggningar med hög strömstyrka, t. e. i
elektrokemiska industrien.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Die Gründung von masten für Freileitungen und für
Bahnfahrleitungen und Bahnspeiseleitungen,</b> av <sc>Max
Süberkrüb.</sc> Berlin 1932. Julius Springer förlag. Pris Rm 7.

<b>Bokanmälan.

Die Klinker,</b> av Felix Niebling, für teehnische
Verwendungszwecke inre Herstellung und Verwendung.
Förlag Wilh. Knapp, Halle a. ,S. 1930, 46 sidor.

Efter kriget slog sig den tyska tegelindustrien i stor
utsträckning på att göra klinker, ty murtegelkonsumtionen
gick högst avsevärt tillbaka -- däremot ökades

efterfrågan på klinker. Då åtskilliga bakslag, beroende
på teknisk okunnighet, misskrediterade den tyska
klinker industrien, utgavs ifrågavarande häfte för att
inpränta vikten av att använda rätta råmaterial och
tillverkningsmetoder.

Då möjligheterna för en liknande tendens även kan
tänkas bland svenska tegelbruksägare, nämligen att slå
sig på tillverkning av klinker, torde ett något utförligare
omnämnande av den lilla skriften vara på sin plats.

Klinker är till sintring bränt tegel med synnerligen
tätt gods, och tillverkas i Tyskland mestadels i 9"
tegelformat.

De egenskaper, som krävas hos klinker äro olika allt
efter användningsområdena:

För <i>fasadbeklädnadsändamål</i> är sålunda färgen och
ytan de viktigaste. En viss porositet underlättar
murningen. -- Säkerligen skulle vi här i landet genom
rätt behandling på åtskilliga orter kunna åstadkomma
god fasadklinker, som kunde finna avsättning då den
nuvarande "putsvågen" gått över. Den mörka, varma,
varierande färgen tillsammans med goda mekaniska
egenskaper borde göra detta material lämpligt för
modernt husbyggande.

För <i>kemisk-tekniska ändamål</i> krävas framför allt
motståndsförmåga mot kemiska agentier, som
exempelvis angripa betong. Jag hänvisar för övrigt till ingenjör
Palms uppsats i Teknisk tidskrift Kemi, häfte 10, 11 och
12, 132. De syrafasta klinkerna hava i regel ca 1 %
vattenabsorption och 0,3--0,4 % förlust vid
syrakokningsprovet. På det syrafasta området ha under de
senare åren nya material framkommit, t. e. de syrafasta
stålen - vilka nog komma att göra det syrafasta
klinkergodset avbräck.

För <i>vattenbyggnadsändamål</i> kräves ett starkt och
frostbeständigt material. Här är ett stort fält för
klinkeranvändning, särskilt för beklädnad av betong, som
utsättes för angrepp av sura vätskor. Man plägar
kräva en vattenabsorption av maximum 2,5 %. I vårt
land torde nog granitskoningar i vanliga fall kunna
konkurrera.

Till <i>trottoarklinker</i> är en ej alltför långt driven
sintring önskvärd, enär eljest ytan blir för glatt i vått
väder. Viktsförlust vid syrakokningsprovet håller sig vid
2--4 %. Man har i regel i Tyskland gått över från
mönstrade plattor till tegelformat -- maskinformat --
trådskuret eller efterpressat. I regel äro de tyska
trottoarklinkerna mörka, varför på sin tid en avsevärd
import från Sverige och Danmark försiggick, då det
gällde att erhålla ljusa klinker-gångbanor -- lämpliga
både ur prydlighetssynpimkt och trafiksäkerhetsavseende,
i det att det är önskvärt, särskilt efter mörkrets
inbrott, att lätt med hjälp av billyktorna särskilja
körbanan och trottoaren.

Den klinker, på vilken det högsta kravet ställes, är
den <i>för körbanor.</i> Här gäller det att få fram en
kvalitet, som motstår körtrafikens enorma påfrestning.
Under det att trottoarklinkern är användbar vid 700--1 200
kg per cm<sup>2</sup> tryckhållfasthet, kräves av
körbaneklinker -- vanligen kallad gatklinker -- minst 2 000 kg
per cm<sup>2</sup>. Godset skall dessutom vara segt och klinkerna
besitta hög kantstyrka. Dessa klinker prövas med det
amerikanska provet "Rattler-test", där klinkerna
inläggas tillsamman med viss vikt stålkulor i en trumma
(50 cm lång, 70 cm i diameter), som får rotera 1 800
varv. De starkaste klinkerna förlora därvid ca 10 %
i vikt.

Publikationen belyser vikten av minutiös behandling
av leran före formningen och innehåller beskrivning
över de olika maskintyper, som kommit till användning.
Kornens lämpliga form och storlek för att ernå högsta
täthet belyses även, varjämte redogöres för olika
torksystem och ugnar.

Avhandlingen slutar med en uppsats om den franska
ingenjörens Monniers förfaringssätt att framställa
gatklinker. Leran finmales, blandas med pulveriserad krita
och 8 % vatten, torrpressas vid högt tryck, förtorkas till
150°, införes vid denna temperatur i en 96 m lång
kanalugn och brännes där med kolpulvereldning friliggande
utan belastning. Resultatet uppgives vara det hittills
bästa i avseende på täthet och styrka. Anmälaren
ställer sig dock skeptisk mot metodens införande i större
skala i ett land, där god granit finnes på de flesta
platser, och där även tillgången på yrkeskunniga
stenhuggare är god. <tab><tab><tab><tab><tab><i>Cqt.</i>

<b>Verfrachtung und Frachtkostenberechnung im
technischen Überseehandel,</b> av <sc>Karl Bernhard Osburg.</sc>
Berlin 1932. VDI-Verlag. Pris inb. RM 6:90.

De utgifter industrien har för transport av gods
spela som bekant en stor roll vid fastställandet av
produkternas försäljningspris. Särskilt gäller detta
beträffande exportgods till avlägsna länder. I
ovannämnda arbete har författaren sökt sammanställa de
olika faktorer, som inverka på sjöfrakternas storlek i
syfte att fästa uppmärksamheten på de möjligheter till
fraktkostnadernas nedbringande, som kunna ernås, dels
genom att tungt eller skrymmande gods göres
söndertagbart i såväl för transport som montering lämpliga
delar, dels genom att icke tyngre och dyrbarare
förpackning än nödvändigt kommer till användning. För
gods vägande mer än 2 000 kg per stycke eller mätande
mer än 10 m i längd uttages nämligen vid transporter
sjöledes ett med storleken stigande frakttillägg.
Författaren belyser sin framställning med ett flertal
exempel hämtade från den tyska maskinindustrien och
lämnar även en del anvisningar rörande organisationen
av samarbetet mellan ett företags försäljnings-,
konstruktions-, tillverknings- och förpackningsavdelningar.
<tab><tab><tab><tab><tab><tab><tab><tab><tab><i>Hf.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Södra Dalarnas tekniska förening</b>
höll lördagen den 29 oktober<footnote>Referatet Tekn. tidskr. tillhanda den 16 dec. 1932.</footnote> årsmöte i Avesta bruks
klubb under ordförandeskap av disponent V. Eriksson.
Före årsmötet hade deltagarna, tillsammans ett 40-tal,
avlagt besök i Avesta järnverks och Månsbo
kloratfabriks nya kraftverk.

Följande funktionärer utsagos: styrelseledamöter
disponenten V. Eriksson, ordf., direktör E. Lustig, v.
ordf., ingenjör Gustav Carlsson, sekr., bruksförvaltare
W. Syl vänder, skattm., ingenjör C. von Delwig, klubbm.,
ingenjör Bo Hermelin v. klubbm., samt överingenjör E.
Berg och ingenjör T. Durling. Styrelsesuppleanter
direktör Wilh. Johansson och ingenjör R. Lundgren.
Revisorer kamrer S. Brinck-Erikson och kamrer A.
Wallin. Revisorssuppleant kamrer H. Schram.

Ingenjör A. Laurin, Göteborg, höll därefter ett
intressant föredrag, illustrerat med ett mycket stort
antal skioptikonbilder över ämnet "Utdrag ur ryska
5-årsplanen för metallindustrien". Talaren lämnade en
ingående redogörelse för Rysslands geografiska
omfattning, naturtillgångar, kommunikationer m. m. De
storartade försök, som göras att genom 5-årsplanen
exploatera landets rika naturtillgångar, nyskapa och
modernisera industrien och Samfärdsmedlen omnämndes
utförligt av talaren, som genom mångårig vistelse i
Ryssland (delvis under kejsartiden) mycket väl behärskade
sitt ämne och återgav en del värdefulla, jämförande
iakttagelser. Femårsplanens hittills mycket växlande
resultat gav ej, enligt talarens uppfattning, anledning antaga,
att Ryssland inom närliggande decennier skulle kunna

utveckla någon större konkurrenskraft. För det sakrika
anförandet, som hälsades med livligt bifall, framförde
ordföranden föreningens tack. Efteråt intogs
gemensam supé, under vilken flera anföranden höllos och den
avgående sekreteraren ingenjör T. Durling avtackades
för de tjänster han gjort föreningen. <tab><tab><tab><i>G. C--n.</i>

<b>Vid Tekniska klubbens i Motala</b>
sammanträden under år 1932 ha hållits följande
föredrag: "Asfalt", av civilingenjör Sten Ekelund.
"Distributionens rationalisering", av direktör Assar
Gabrielsson. "De höga tryckens fysik", av dr J. Tandberg.
"Bärgningen av Egypts millioner", av civilingenjör B.
Domeij samt "Resor i Ryssland", av disponent I.
Svensson. Dessutom har avhållits en diskussionsafton,
varvid "Rationalisering, arbetstid och arbetslöshet"
diskuterades med ingenjörerna R. Gårding och Fr. Morath
som inledare.

För år 1933 har klubben valt följande funktionärer:
styrelse ingenjörerna R. Gårding, ordförande, C. E.
Söderbaum, sekreterare, J. Dufwenberg, M. Björklund
och kamrer B. Bäckman. Styrelsesuppleanter
ingenjörerna F. Stranden och T. Christiansen. Revisorer
kamrerarna I. Schagerström och E. Eriksson.
Revisorssuppleant kontrollör A. Åberg. Klubbmästare
och v. klubbmästare ingenjör Fr. Morath resp. herr
David Högdahl. Valnämnd kraftverksdirektör A.
Nordell samt ingenjörerna G. Hultbom och E. Wenander.

<b>Ingenjörsklubbens i Falun</b>
årsmöte ägde rum lördagen den 3 dec. 1932 under
ordförandeskap av disponent Emil Lundqvist. Mötet som
försiggick i Bergslagets festvåning hade som vanligt
rönt livlig tillslutning från när och fjärran.

Först behandlades en del föreningsangelägenheter,
varvid även valdes såsom <i>styrelseledamöter</i> disponent
Emil Lundqvist, ordf., disponent William Nisser, v. ordf.,
bergsingenjör Thorsten Quennerstedt, sekr.,
bergmästare Th. Dahlblom, v. sekr., ingenjör Fritz Parke,
skattm., bergmästare Björn Tiberg, red. och
bibliotekarie samt bergsingenjör Emil Öhrn och vägingenjör
P. Tore Norlin, såsom <i>styrelsesuppleanter</i> ingenjör A.
Eiritz och disponent H. Arfwedson, såsom <i>1:sta</i> resp.
<i>2:dra klubbmästare</i> civilingenjörerna Ragnar Lundquist
och Sten Ohlson, såsom <i>revisorer</i> ingenjörerna Carl
Hammar och Carl Liljestrand samt såsom <i>revisors
suppleanter</i> ingenjörerna Götrik Ehrling och Arvid
Munktell.

Efter en paus i förhandlingarna varunder
förfriskningar intogos fortsattes mötet med tvenne
diskussioner. Till dessa hade infunnit sig bl. a. följande gäster:
generaldirektör K. A. Fryxell, direktörerna G. Frisell,
G. Söderlund och S. Nauckhoff, bankdirektör O. Herdin,
borgmästare G. Geete, bergmästare B. Tiberg,
yrkesinspektör N. Melander, redaktörerna Thorsten Odhe
och L. Akselsson, fil. dr P. Envall samt en fulltalig
skara medlemmar.

Det första diskussionsämnet <i>"Bör yrkesinspektionen
vid järnverken överlämnas till bergsstaten?"</i> inleddes av
bergmästare <sc>Tiberg</sc> med en kort överblick över
arbetarskydd och yrkesinspektion från äldre tid fram till
våra dagar.

Den äldsta form av statlig yrkesinspektion i vårt
land torde härröra från 1630-talet och bergmästarnas
tillsyn över bergshanteringen. Den 20 aug. 1645
stadgade bergmästaren vid Stora Kopparberget, Hans Filip
Lybecker, förbud mot att gå drucken ned i gruvan, och
från år 1661 härrör för första gången samme
bergmästares förbud mot att "ränna lina", dvs. åka på linan
ned i gruvan.

Så komma efter hand de olika säkerhetsföreskrifterna,
vilka alla vittna om äldre tiders skydd mot
yrkesfara samt om bergmästarnas inspektionsplikt, ej
blott vid gruvorna utan också vid hyttor och smedjor.
Än i dag åligger det bergmästarna en hel del
uppgifter för bergsverks- och brukshanteringen, dock
huvudsakligen av statistisk natur. Det är anmärkningsvärt,
att yrkesinspektionen vid järnverken år 1889
övergick från bergmästarna till yrkesinspektionen.

Sedan år 1930 föreligger riksdagens uppdrag åt
socialstyrelsen att åstadkomma en betydligt effektivare
yrkesinspektion. I anledning härav hade bergmästarna
på föredragandens initiativ föreslagit, att inspektionen
av järnverken skulle överlämnas åt bergsstaten, vilket
förslag emellertid av socialstyrelsen avstyrkts.

Efter att i vissa detaljer hava granskat yrkesinspektionens
nuvarande omfattning och behov vid
järnverken och motsvarande industrigrupp metallverk samt
efter omorganisation uppdragit ramen för erforderliga
kostnader, resp. möjliga besparingar motiverade talaren
sitt svar på den uppställda frågan, att bergmästarna
under nuvarande förhållanden på grund av utbildning,
verksamhet och gammal tradition samt av ekonomiska
grunder lämpligen borde övertaga yrkesinspektionen
vid järnverken och övriga metallverk.

Yrkesinspektör <sc>Melander</sc> kritiserade de ömtåliga
punkterna i rådande byråkratiska system i allmänhet
och inledarens uppfattning i synnerhet. Han erkände
samtidigt öppet bristerna hos den nuvarande
yrkesinspektionen, som dock vore överbelastad med
uppgifter och i sitt arbete beroende av mindre praktiska
eller oklara detaljbestämmelser och ville för sin del
yrka på en rationalisering istället för en effektivisering
av säkerhetsinspektionen. Med en del exempel
påvisades åtskilliga gränsområden, i vilka
sprängningsarbeten ingingo, som låge bergmästarnas
erfarenhetsområde betydligt närmare än bruksindustrien, t. e.
stubbrytning, vägbyggnader, bro- och kraftverksbyggnader o. d.

Järnbrukens önskemål att få ett effektivt skydd för
billigaste pris hävdades kraftigt av disponent
<sc>A. Fornander,</sc> och gruvindustriens stora tillfredsställelse med
bergmästarnas fullgörande av sin inspektionsplikt jämte
en bestämd tilltro till deras förmåga betygades av
Grängesbergschefen, direktör <sc>N. Hedberg.</sc>

Professor <sc>Arv. Johansson</sc> påvisade den avgörande
betydelse för frågans utveckling, som undervisningens
vid Bergshögskolan omläggning innebure, i det att den
rådande anhopningen av läsämnen framtvungit en
differentiering i undervisningen, en specialisering, som icke
kunde bli ett stöd för bergmästarnas ståndpunkt i frågan.

Diskussionen avslutades med klubbens uttalande, att
frågan krävde ytterligare undersökning och belysning
innan något avgörande borde fattas.

Det andra diskussionsämnet: <i>"Vad menas med
planhushållning?"</i> inleddes av Svenska
arbetsgivareföreningens chef, direktör <sc>G. Söderlund,</sc> som först belyste
bristen på bärande innehåll i det nutida ropet på
planhushållning. Så länge mänskligt liv funnits på jorden
måste människornas strävan ovillkorligen ha varit
inriktad på att på enklaste sätt förskaffa de varor, som
man behövde för främjandet av livets uppehälle och
utveckling, och att därvid följa en mer eller mindre
klart uttänkt plan.

Allt eftersom den ekonomiska verksamheten
utvecklades och övergick till förfärdigande av verktyg och
byte av varor med andra, blev hushållningen mer
komplicerad. Man måste söka bedöma behovsläget och
planera produktion liksom konsumtion. I äldre ordnade
samhällen var det ledarna, furstarna, som i större eller
mindre omfattning sörjde för den planmässiga
anskaffningen, var och en inom sitt område, av erforderliga
nyttigheter och deras hushållsmässiga fördelning och
förbrukning, det må gälla allmänna byggnadsverk,

allmän hygien eller livsmedel och övriga
förbrukningsartiklar. Numera har samhället betydande
gemensamma uppgifter, jord- och skogsbruk, kommunikationsväsen,
monopoliserad handel med vissa varor osv.

Principiellt vill man i Västerlandet arbeta med ett
så fritt näringsliv som möjligt så att varje individ får
utveckla sin inneboende kraft, men till korrigering av
den fria verksamheten har samhället måst övertaga en
viss verksamhet i olika hög grad i olika länder.

Vad kan nu menas med en planhushållning, då
såsom framhållits varje art av hushållning måste
förutsätta en viss plan? Härom har man knappast någon
klar uppfattning. I Ryssland har man försökt
genomföra en av staten ledd tvångshushållning, där såväl
produktion som konsumtion helt ledes av staten.
Under kriget tvingades man även i Tyskland till en
dylik hushållning av betydande omfattning, av vilken
ännu en hel del återstår, även för synnerligen viktiga
näringsgrenar. I Italien upprätthåller man alltjämt
formellt den fria privata företagsamheten, men det
ekonomiska livet ledes av staten genom den fascistiska
diktaturen. Avser man med planhushållning att staten
övertager eller dirigerar produktionen, så följer
ovillkorligen därav, att den enskilde blir löntagare hos
staten och att även konsumtionen av staten dirigeras
samt att all handel monopoliseras. Det lider intet
tvivel därom, att ett sådant system ovillkorligen måste
leda till en sänkt levnadsstandard.

Varför ropar man då på en "planhushållning". Utan
att fatta innehållet tror man att genom statens ingrepp
i eller övertagande av produktionen konjunkturernas
ojämnheter och skiftningar skola kunna undvikas. När
kriser komma såsom den nuvarande och
produktionsapparaten genom sjunkande priser men ej i samma
mån sjunkande produktionskostnader rubbas och
resulterar i alltjämt stegrad arbetslöshet, kräver man
statens ingripande för svårigheternas övervinnande.

Nu förefinnes redan i Västerlandet en blandning av
fritt ekonomiskt liv och statlig verksamhet. Och
staten måste ju söka ingripa reglerande. Därom råder
knappast någon meningsskillnad. Det är snarare på
lönefrågan som meningarna gå isär, och det är här som
de största svårigheterna möta, liksom det är denna
fråga som är avgörande för huruvida ett sådant
ingripande skall lyckas. Avser man däremot med
planhushållning i vårt land statens totala övertagande av
samhällets ekonomiska uppgifter, bli vi i detta land
sannolikt eniga därom huru vi skola ställa oss till denna
uppfattning.

Redaktör <sc>Thorsten Odhe</sc> förklarade sig i stort sett
vara enig med inledaren i hans uppfattning om
begreppet planhushållning och framhöll den s. k.
planhushållningens olyckliga följder, då den får form av ett långt
drivet statsförmyndarskap såsom i Italien eller i ännu
högre grad i Ryssland. Å andra sidan vore Adam Smitts
teori om det fria näringslivets självreglerande och
självläkande kraft om ock ej helt dödsdömd, dock
synnerligen svag. Även under det fria näringslivets form
hade uppväxt en ekonomisk verksamhet, som utsträckts
över stora områden, en hel flora av olika slags
massasammanslutningar, som avsiktligt begränsade
produktionen och hölle uppe priserna, vilket lett till grova
missbruk av kartellernas maktställning. Mot dessa
ville talaren framhålla konsument-kooperationens högst
samhällsnyttiga verksamhet för återställande av
konkurrensen, för ökad effektivitet, för rationaliserad drift
och därav härledande sänkta pris och en höjd levnadsstandard.

Talaren åberopade exempel från margarintillverkningen
och skofabrikationen. En sådan "planhushållning"
ansåg han vara av största värde, men emot en
"planhushållning", som avsåge varje form av statliga
tvångsåtgärder, ville han som kooperatör ställa sig ej
blott tveksam utan också fientlig.

Den enskilda företagsformen kompletterad av
kommunal, halvstatlig eller statlig kooperation har redan
nått stor omfattning. Den tyska hushållningen av
allmän karaktär, ej vinstkaraktär, omfattade 30 till 40 %
av hela omsättningen. Då den gamla hushållningen är
föråldrad, kommer ett nytt system, frihet till
organisation, till kooperativ planhushållning.

Redaktör <sc>Lars Akselsson</sc> invände häremot att
kooperationen endast är en annan form för vanlig
ekonomisk sammanslutning, som lyder i stort samma lag,
att den ej heller lär kunna "växa upp till himmelen".
Skulle den bli alltför kraftig, kommer den givetvis att
snart begränsas genom det ekonomiska livets spel.

Vi borde ej högljutt klaga över bristande välstånd.
Trots den nuvarande ekonomiska rubbningen vore vårt
välstånd nu avsevärt högre än det varit i äldre tid, det
har dock "den gamla, dåliga hushållningen"
åstadkommit. Statlig drift saknar möjlighet till samma smidiga
anpassning som enskild; på den enskilda driften vilade
det ofrånkomliga kravet av räntabilitet, så ej å
statsdrift, åtminstone ej på långt när lika effektivt. Till en
planhushållning i detalj är det mänskliga intellektet för
begränsat, men ändock finns alltjämt folk, som blint
tro på en planhushållning. Det är därför av vikt att
begreppet dryftas och klarlägges.

Sedan ordföranden avtackat inledare och övriga
deltagare i diskussionen, avslutades sammanträdet, och
man samlades till gemensam middag med angenämt
samkväm i Grand Hotels vackra festvåning. <tab><i>T. Q.</i>

<b>Örebro ingenjörsklubb hösten 1932.</b>
Ingenjörsklubben hade liksom tidigare utbytt sitt
septembersammanträde mot en höstutflykt. Denna ägde
rum den 10 sept. med Hellefors som mål. Vid
framkomsten till bruket mottogos de till ett 50-tal uppgående
klubbmedlemmarna av överingenjör Erik W. Forsberg,
som i ett kort anförande redogjorde för Hellefors bruks
a.-b. inklusive dotterföretags nuvarande omfattning.
Jordarealen uppgår till omkring 115 000 har med 1 100
torpställen. Vattenkraftstationerna lämna 13 000 kW
och ångkraftstationen närmare 3 000 kW. Under 1931
voro 4 525 arbetare, 143 förmän och 160 tjänstemän eller
sammanlagt över 4 800 personer anställda hos
koncernen och till dem utbetalades i löner 7,75 mill. kr.

Under ledning av överingenjör Forsberg jämte
medhjälpare besågs det moderna järnverket, sågverket,
lådfabriken och träsliperiet. Efter rundturen, som även
omfattade kontorsbyggnaderna och samhället, intogs
lunch under brukets värdskap.

Den 15 okt. höll klubben ordinarie sammanträde
under ordförandeskap av rektor W. Hallström.
Bankdirektör G. Thermænius höll därvid ett kåserande
föredrag under rubrik "Några minnen från m/s Gripsholms
kryssning till Västindien våren 1932". Inledningsvis
beskrev talaren båten och dess utrustning. I detta
avseende hänvisas till Teknisk tidskrift avd.
Skeppsbyggnadskonst h. 3, 1925. Efter intagandet av
traditionsenlig supé kompletterade herr T. föredraget med ett
stort antal skioptikonbilder från livet ombord och
besök på de olika platserna, varefter ordföranden
framförde auditoriets tack till föredragshållaren.

Klubbens årsmöte hölls lördagen den 12 nov. under
ordförandeskap av rektor W. Hallström. Först
behandlades en del föreningsangelägenheter, varvid även val
för 1933 förrättades. Därvid utsagos såsom <i>styrelseledamöter</i>
rektor W. Hallström, ordf., disponent Fr. A.
Cassel, v. ordf. för landsorten, civilingenjör Oskar Stage,
sekr. (kapten John M. Cederblad v. ordf. för Örebro
och maskininspektör R. Malm, kassaförv., kvarstå ännu
ett år); såsom <i>klubbm.</i> och <i>v. klubbm.</i> ingenjörerna E.

Wagnström. resp. Håkan Malmrot, såsom <i>revisorer</i> disp.
H. Ruhlin och ingenjör G. Lindström och såsom
<i>revisorsuppleant</i> disp. Rudolf Johnson. Till <i>referenter</i>
valdes i <sp>arkitektur</sp> arkitekterna K. Albert
Johnson och Georg Arn, i <sp>väg- och
vattenbyggnadskonst</sp> kaptenerna Einar G. Almquist och John
M. Cederblad, i <sp>mekanik</sp> lektor G. Nordlind och
ingenjör G. Nordberg, i <sp>elektroteknik</sp> disponent
Tore Hedin och lektor Konstantin Dahr samt i <sp>kemi
och bergvetenskap</sp> lektor R. Ahlberg och
överingenjör Sven v. Hoffsten.

Fyra referentföredrag höllos därefter. "Elektrisk
gasrening" behandlades av lektor R. Ahlberg, som beskrev
firman Lurgis i Frankfurt a. Main metod. Ifråga om
gasrening hänvisas till Teknisk tidskrift 1924 Kemi,
häfte 5.

Stadsarkitekten G. Arn gav några intryck från
"Nordisk byggnadsdag i Helsingfors 1932".

"Vägbyggandet under Gustaf II Adolfs tid" skildrades
av kapten J. M. Cederblad. Gustaf II Adolf var den
förste egentlige vägbyggaren i vårt land. Vid
1600-talets ingång började åkdon komma till användning i
Sverige och nödvändiggjorde bättre vägar. Förut hade
man endast färdats gående eller ridande. Gustaf II Adolf
insåg också vägarnas stora strategiska betydelse. Han
ingrep personligen med kraft vid planerandet av
vägbyggandet. Ett vägnät omspännande hela landet
planerades och ett flertal viktiga vägar byggdes, varpå
talaren gav exempel. Det var också under denna tid
som broar av sten började byggas och vissa av dessa
är ännu i bruk.

Lektor G. Nordberg talade över ämnet "Nyare
strävanden på förbättrandet av ånggenerering". En
fullständig ångmaskinsanläggning kräver många gånger så
stort utrymme och golvarea som en förbränningsmotor
för lika stor effekt. Detta beror till största delen på
det stora utrymme som ånggeneratorn -- ångpannan --
kräver. För att minska fordringarna på utrymme
arbetar man på att göra pannans eldyta mera effektiv,
och man har också vid särskilda försök lyckats driva
upp ångbildningen pr kvadratmeter till den 10-dubbla i
jämförelse med den vid de bästa konstruktionerna
hittills uppnådda. Härvid har man gått fram på två
vägar, dels ökat hastigheten, dels trycket hos
förbränningsgaserna. Med stöd av ett flertal ljusbilder beskrev
talaren ett par konstruktioner. Den ena av Vorkauf,
som visserligen ännu icke lämnat experimentstadiet,
utgöres av en roterande ånggenerator för att uppnå stor
hastighet. Vid den andra är ånggeneratorn fast, och
förbränningsgaserna pressas igenom den under högt
tryck och med stor hastighet. Denna konstruktion
benämnd Veloxaggregat, av firman Brown-Boveri & Co.
konstruktion, har framlagts vid utarbetande av
förslag till såväl fartygs- som stationära anläggningar. En
sådan anläggning skulle kräva knappt en tredjedel så
stor golvyta som ett för lika stor effekt byggt
dieselmotoraggregat.

De olika anförandena, som åhörts med stort intresse,
mottogos med kraftiga applåder, och ordföranden
framförde i ett kort anförande åhörarnas tack till de olika
talarna.

Efter sammanträdet följde som vanligt supé och
samkväm under angenäm stämning.

<b>Tekniska samfundets i Göteborg,</b>
avdelning för Kemi höll onsdagen den 14 december 1932
ordinarie sammanträde på Henriksbergs restaurang
under ordförandeskap av professor J. Arvid Hedvall.

Som gäster hade inbjudits innehavare av och tjänstgörande
på stadens apotek samt representanter för inom
läkemedelsbranschen arbetande större affärsföretag i
Göteborg.

Bland löpande ärenden förekom val  av styrelse för
1933, varvid omvaldes till ordförande professor J. Arvid
Hedvall, till v. ordförande disponent Sigvard
Reuterskiöld, till sekreterare ingenjör Sven G. Hansson och
till representant i valkommittén ingenjör Sigurd Samzelius.

"Hur en modern svensk läkemedelsindustri arbetar",
var titeln på aftonens föredrag, vilket hölls av ingenjör
E. Askelöf, a.-b. Pharmacia. Föredragshållaren påvisade,
hur den moderna läkemedelsindustrien både i Sverige
och utomlands vuxit fram ur de gamla apotekslaboratorierna.
Vid den rundvandring genom a.-b. Pharmacias
anläggningar, som föredragshållaren framställde, fick
man en klar uppfattning om teknikens framsteg inom
denna uråldriga industri. Tillverkning av en del
preparat följdes, varvid särskilt framställandet av piller
och tabletter av olika slag samt tillverkning av
injektionslösningar i maskinellt påfyllda och igensmälta
ampuller rent tekniskt tilldrog sig intresse. Ett stort
antal skioptikonbilder samt en film över företagets mera
kända tillverkningar visades.

Efter föredraget följde supé och  samkväm. <tab><i>S. G. H.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b> avhåller
extra sammanträde å föreningens lokaler, Brunkebergstorg
20, lördagen den 4 februari 1933 kl. 15,00 (precis) för
fortsatt behandling av frågan angående yttrande över
<i>1929 års sakkunnigas förslag till lag om allmänna vägar
och lag om vägdistrikt m. m.</i>

<b>Ordinarie allmänt sammanträde</b> hälles å föreningens
lokal onsdagen den 8 februari 1933 kl. 16,00. (Obs. tiden.)
<sp>Ärenden:</sp> 1) Inval. -- 2) Diskussion med
inledningsföredrag av f. v. envoyé <sp>Gustaf Wallenberg:</sp>
<i>"Om betydelsen av ökad export av vår industris produktion
för arbetslöshetens bekämpande samt om behovet av ökad
effektivitet beträffande vår utrikeshandel."</i> -- Efter
diskussionen gemensam, enkel middag.

<b>Avdelningen för Kemi och bergsvetenskap</b>
sammanträder fredagen den 10 februari 1933 kl. 19,30 å föreningens
lokal, Brunkebergstorg 20. Ärenden: 1) Val av
justeringsmän för aftonens protokoll. -- 2) Inval. -- 3) Inkomna
skrivelser. -- 4) <i>"Nya metoder ovan och under jord i
Sulitelma,</i> föredrag av ingenjör Kjell Lund. -- 5)
Förevisning av film rörande kisrostning samt elektrisk
gasrening, upptagen av Lurgi. -- Supé och samkväm.

<b>Tekniska föreningen i Karlskrona</b> kallas till
sammanträde i Stadshotellets i Karlskrona lilla sal måndagen den
30 januari 1933 kl. 7 e. m. (precis). <sp>Ärenden:</sp> 1) Val
av ordförande. -- 2) Val av justeringsmän. -- 3)
Protokoll från föregående sammanträde. -- 4) Inkomna
handlingar och skrivelser. -- 5) Val av styrelseledamöter och
tjänstemän för år 1933. -- 6) Styrelseberättelse för år
1932. -- 7) Revisionsberättelse för år 1932. -- 8) Avfärd
med buss till länslasarettet kl. 7,45 e. m. a) Med. dr
<sp>A. F. Lindblom</sp> talar över ämnet: <i>"Kort redogörelse för
röntgenteknikens nuvarande ståndpunkt samt röntgenologiens
användning inom medicinen."</i> b) Demonstration av
röntgenavdelningen, c) Civilingenjör <sp>K. Schröder</sp> talar
över ämnet: <i>"Kort redogörelse för röntgens användande
vid materialprovning."</i> Demonstration. -- 9) Återfärd till
hotellet. -- Supé m. m.

<b>Tekniska föreningen i Västerås</b> håller ordinarie
sammanträde på Stadshotellet i Västerås onsdagen den 1 febr.
1933 kl. 7,30 e, m., varvid förekomma följande ärenden:
1) Protokolljustering. -- 2) Föredrag med skioptikonbilder
av ing. <sp>Oskar Hellman</sp> över ämnet:
<i>''Fabrikationsgäng och maskin gruppering inom
verkstadsindustrien".</i> -- Efter sammanträdet supé med
samkväm. Pris för supé inkl. pilsner, kaffe och betjäning kr. 3:50.

</chapter>
<chapter name="TEKNISK TIDSKRIFT
HÄFT. 5 ÅRG. 63 4 FEBR. 1933">
<h1>TEKNISK TIDSKRIFT</h1>
<h2>HÄFT. 5 ÅRG. 63 <tab>4 FEBR. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Tekniska frågor vid årets riksdag. -- Reklamanslaget, av Gunnar H. Rune. -- Ekonomisk översikt.
-- Notiser. -- Tekniska föreningar. -- Sammanträden.

</chapter>
<chapter name="TEKNISKA FRÅGOR VID ÅRETS RIKSDAG.">
<h2>TEKNISKA FRÅGOR VID ÅRETS RIKSDAG.</h2>
I enlighet med vedertaget bruk lämnar Teknisk
tidskrift även i år en kortfattad översikt av årets
statsverksproposition i den mån den kan anses äga
intresse ur teknisk eller industriell synpunkt.
Propositionen bär i än högre grad än sin närmaste
föregångare prägel av en långt gående sparsamhet i vissa
avseenden, i det att de årligen återkommande
anslagen blivit hårt nedpressade. I fråga om dessa
anslag har den i april föregående år tillsatta
granskningsnämnden föreslagit en rad nedsättningar,
uppgående till ett för nästa budgetår beräknat belopp
av ca 50 mill. kr. Denna besparing minskas
emellertid till hälften genom de automatiska
utgiftsstegringarna. Utöver de av granskningsnämnden föreslagna
nedskärningarna har regeringen vidtagit dels
överflyttningar till lånebudgeten, dels mycket stora
prutningar å vissa anslag, huvudsakligen tillhörande
försvarshuvudtiteln. Att budgeten det oaktat kommit att
stiga till milliarden och något däröver beror som
bekant på den stora ansvällningen av lånebudgeten,
vilken är upptagen med ett belopp av över 290 mill.
kr. Härav utgör "fonden för förlag till statsverket"
dryga 160 mill. kr., avseende anslag till allmänna
arbeten för arbetslöshetens bekämpande. Om
dispositionen av detta anslag kommer en särskild
proposition att framdeles giva besked.

Inom <i>andra huvudtiteln</i> (justitiedepartementet)
märkes ett anslag av 256 000 kr. till vattendomstolarna,
vilka från och med innevarande år överförts på
ordinarie stat, sedan deras nya organisation trätt i
kraft. För handläggning av målet angående Vänerns
reglering upptages ett till beloppet oförändrat anslag
av 60 000 kr.

<i>Fjärde huvudtiteln</i> (försvarsdepartementet) har
fått vidkännas en minskning med bortåt 20 mill. kr.,
reellt måhända ännu mycket mera, varvid dock
reservationer om ca 3 mill. kr. å vissa anslag tagits i
anspråk. En stor del av nedskärningarna gälla
anslag till materiel för försvarsväsendet, medan å andra
sidan en del nya anslag av samma natur tillkommit.

Beträffande lantförsvaret, har vapenanslaget
minskats med över 900 000 kr., vilket innebär, att driften
vid Mariebergs och Karlsborgs ammunitionsfabriker
samt Åkers krutbruk minskas med 25 %. Kostnaden
för driften vid gevärsfaktoriet i Eskilstuna samt
gasmaskfabriken vid Åkers krutbruk ha för nästa
budgetår beräknats till 1,5 mill. kr., varav 900 000 kr.
anvisas å riksstaten och resten täckes av reserverade
medel å engångskostnadsanslaget för anskaffning av
artillerimateriel. För underhåll av och försök med
stridsvagnar har i enlighet med arméförvaltningens
hemställan begärts 50 000 kr. samt för anskaffning
av granatkastarmateriel 175 000 kr. För medel för
underhåll och drift av arméns radiomateriel är ett
nytt ordinarie anslag av 35 000 kr. upptaget i
riksstaten. Till bestridande av engångskostnader för
anskaffning av ingenjörmateriel begäres ett anslag av
75 000 kr., vilket ungefär täcker behovet för den
anskaffning som är avsedd att äga rum vid
försvarsväsendets egna verkstäder.

Anslaget till underhåll av flottans fartyg har
minskats med nära 10 % till 5,3 mill. kr. Beträffande
flottans ersättningsbyggnad framhåller
försvarsministern, att det ej vore lämpligt att taga någon
definitiv ståndpunkt till denna fråga, förrän den pågående
försvarsutredningen slutförts, och i avvaktan på
utredningens resultat torde från fall till fall böra
avgöras vilka byggnadsarbeten, som i första hand
böra komma till utförande. Anslagsbehovet för
ersättningsbyggnaden har av försvarsministern
beräknats till 3 624 000 kr., vari ingå 1 924 000 kr. för
påbörjande av arbetena med en ny jagare. För
säkerhetsanordningar å undervattensbåtar föreslås
25 500 kr., eller vad som fattas för fullföljande av
det vid 1932 års riksdag beslutade programmet.
Likaså innebär det för förlängning av Oscar H:s
docka i Karlskrona begärda anslaget, 63 000 kr.,
fortsättning av vid föregående års riksdag beslutade
arbeten. För vissa planeringsarbeten vid Gustaf V:s
docka å Skeppsholmen (avseende upplag och
underlättad, transport av stöttor) begäres att ur
Stockholms varvs byggnadsfond skall få disponeras ett
belopp av 33 000 kr. Till luftvärnsmateriel m. m.
för flottans fartyg föreslås ett anslag av 75 000 kr.,
till motmedel mot undervattensbåtar 75 000 kr. och
till försök med teknisk materiel 60 000 kr., allt i
enlighet med marinförvaltningens hemställan.
Anslaget till torpeder är upptaget till 200 000 kr.,
radiostationer för kustfästningarna till 14 500 kr. och
kortvågsradiomaterial till 40 000 kr. Till rörsändare
i reserv för marinens kustradiostationer (de nu
befintliga reservgnistsändarna få enligt internationell
överenskommelse ej användas efter den 1 januari
1935) föreslås 21 500 kr.

Flygvapnets anslag till anskaffning av flygbomber
har minskats till hälften, eller 35 000 kr. Nytt är
ett anslag av 22 500 kr. till försök med
fällningsanordningar för torpedflygplan, varjämte anslaget
till flygplantorpeder, 60 000 kr., nu upptages å
flygvapnets anslag. Anslaget till flygmateriel föreslås

minskat med 348 000 kr. till 2 252 000 kr. och
engångskostnaderna för anskaffning av flygmateriel
m. m. från 2,2 mill. kr. till 1 614 900 kr.

Rikskommissionen för ekonomisk försvarsberedskap
föreslås erhålla ett oförändrat anslag av 78 000 kr.

Inom <i>femte huvudtiteln</i> (socialdepartementet) är
anslaget till socialstyrelsen upptaget endast med
beräknat belopp i avvaktan på den proposition
angående införande av arbetslöshetsförsäkring som
kommer att byggas på nu pågående utredning i detta
ämne. Styrelsen förutsattes nämligen genom en
särskild byrå komma att handhava ärenden rörande
denna försäkring. Yrkesinspektionens anslag
föreslås sänkt med 17 100 kr. till 284 400 kr.
Arbetsrådets anslag nedsattes med 12 000 kr. till 44 300
kr. Arbetsledareinstitutets hemställan om fortsatt
bidrag av 15 000 kr. (vilket granskningsnämnden
velat sänka till 10 000) har socialministern ej ansett
sig kunna tillmötesgå. I avvaktan på en pågående
utredning angående riksförsäkringsanstaltens
verksamhet, avseende möjligheter till besparingar i detta
hänseende, ha anslagen till anstalten beräknats
endast provisoriskt.

<i>Sjätte huvudtitelns</i> (kommunikationsdepartementet)
slutsumma är 3 769 300 kr. lägre än under nu
löpande budgetår. Minskningen är dock delvis
skenbar, enär vissa anslag, varom mera nedan, föreslås
överflyttade till automobilskattemedlens specialbudget.

Väglagfrågan kommer icke före vid årets riksdag,
enär de sakkunnigas förslag ansetts kräva en
ingående granskning av bl. a. vederbörande
stadsmyndigheter och skatteutjämningsberedningen.
Likaså sammanhänger denna fråga med den utredning
som f. n. pågår hos 1931 års väg- och brosakkunniga.
I avvaktan på remissvarens inkommande har det
visat sig nödvändigt att uppskjuta även frågan om
väg- och vattenbyggnadsstyrelsens organisation till
nästa riksdag.

I årets budget har väg- och vattenbyggnadsstyrelsen
fått vidkännas mindre nedsättningar i sina
anslag, och resestipendierna för medlemmar av
väg- och vattenbyggnadskåren saknas även denna gång.
Frågan om definitivt ordnande av vägorganisationen
i länen anses böra anstå, tills väg- och
vattenbyggnadsstyrelsens organisation blir föremål för
behandling av statsmakterna. Kommunikationsministern
föreslår emellertid en mindre höjning av anslagsposten
för avlöning åt tillfälliga vägingenjörsassistenter,
varigenom två nya assistenter kunna avlönas
under åtta månader.

För byggande av landsvägar och vanliga
bygdevägar föreslås liksom i fjol ett anslag av 5,25 mill.
kr. att utgå av automobilskattemedel. Även anslaget
till byggande av enkla bygdevägar, 1,35 mill. kr.,
föreslås i år skola utgå av automobilskattemedel.
Detsamma gäller anslaget till ödebygds vägar, 1,2 mill.
kr., vilket föreslås skola få användas även för dylika
vägar i vissa delar av Värmlands län. Till enskilda
utfarts vägar föreslås nu som i fjol ett anslag
500 000 kr. (väg- och vattenbyggnadsstyrelsen hade
hemställt om 725 000 kr.) av vanliga skattemedel.
Till automobilskattebudgeten föreslås slutligen
anslaget till byggande av tillfartsvägar till
Inlandsbanan, 500 000 kr., skola hänföras.

Automobilskattemedlen beräknas för nästa
budgetår komma att uppgå till 72 mill. kr. mot beräknade
73 mill. kr. under nu löpande budgetår. Någon
ändring i grunderna för medlens fördelning är ej
ifrågasatt i annan mån än att, som ovan omtalats,
även byggnadskostnaderna för enkla bygdevägar,
ödebygdsvägar och tillfartsvägar till Inlandsbanan
skola bestridas av dessa medel. Av de 72
millionerna beräknas 15,15 mill. kr. skola gå till
vägunderhåll m. m. enligt väglagen (30 % av verklig, resp.
uppskattad kostnad för år 1932), 0,64 mill. kr. till
vägorganisationen i länen, 8,3 mill. kr. till särskilda,
ovan nämnda, vägbyggnadsanslag, och återstoden,
47,9 mill. kr., fördelas mellan städer och landsbygd.
Städernas totala andel (20 %) utgör 9,6 mill kr.,
landsbygdens 38,3 mill. kr. Utjämningsandelen
utgör 15 % härav, eller 5,7 mill. kr., medan den
återstående andelen, 32,6 mill. kr., fördelas med 24,3
mill. kr. till vägdistriktens direkta underhållsbidrag
(45 % av verklig kostnad för år 1933), 1,8 mill. kr.
i tillfälligt extra bidrag för år 1933 samt 6,5 mill. kr.
i länens ordinarie andelar.

Hamn- och farledsundersökningarna föreslås skola
erhålla ett anslag av 8 000 kr., medan för statens
fiskehamnar intet anslag är upptaget. De
statsunderstödda fiskehamnarna skola däremot erhålla
100 000 kr. Till handelshamnar och farleder
föreslås ett anslag av 300 000 kr. och till fullbordande
av Haparanda uthamn 144 500 kr.

A.-b. Aerotransport erhåller i understöd för
bedrivande av regelbunden luftfart 650 000 kr.,
radiotjänsten för luftfarten erhåller ett anslag av 40 000
kr. och väderlekstjänsten för luftfarten 10 000 kr.
Till en expeditionsplattform å Bulltofta flygplats
upptages ett anslag av 20 000 kr.

Inom <i>åttonde huvudtiteln</i> (ecklesiastikdepartementet)
uppgå anslagen till den högre tekniska
undervisningen till 1 531195 kr. mot 1 629 480 kr. i förra
riksstaten. Vid tekniska högskolan föreslås att en
professur i skifteslära inrättas från och med den l
januari 1935 samt vidare fyra nya speciallärarebefattningar
för lantmäteriundervisningen. Däremot
skall speciallärarebefattningen i arkitektonisk
formlära indragas. Slutligen skall arvodet till
specialläraren i kylteknik hädanefter betalas av statsmedel.
För avlöning av tillfälliga lärare och assistenter
upptages däremot intet anslag, enär ecklesiastikministern
ansett, att behövliga medel härtill kunna
tagas dels från befintligt överskott av de
studerandes terminsavgifter dels genom en mindre höjning av
dessa avgifter. Till resestipendier åt lärare vid
högskolan upptages intet anslag.

Inom <i>nionde huvudtiteln</i> (jordbruksdepartementet)
märkes den förändringen, att det extra anslaget till
geologiska undersökningens fältarbeten m. m.
numera inlagts i anstaltens ordinarie anslag. Bland
<i>tionde huvudtitelns</i> (handelsdepartementet) anslag
märkes en nedsättning med 9 950 kr. i kommerskollegiets
ordinarie anslag, varjämte i bergsstatens
organisation den ändringen föreslås, att en
bergmästare och en gruvingenjör överföras å
övergångsstat, varigenom den ordinarie staten skulle komma
att upptaga 4 bergmästare och 3 gruvingenjörer.
Handelsministern bebådar vidare en utredning av det
elektriska kontrollväsendet. Beträffande navigationsskolorna
föreslås, att skolan i Kalmar indrages

och att i samband därmed en ny sjökaptensklass
inrättas vid navigationsskolan i Stockholm.
Anslaget till standardiseringsverksamheten föreslås
sänkt från 30 000 till 17 000 kr. Anslagen till
kommerskollegii reseunderstöd äro i år liksom i fjol
strukna. Statens provningsanstalt har fått rådet att
förbättra sin ekonomi genom att åtaga sig nya
arbetsuppgifter och i vissa fall höja taxorna.

Vad slutligen angår <i>utgifterna för kapitalökning</i>
upptages under rubriken "fonden för förlag till
statsverket" ett anslag av 75 mill. kr. till arbeten för
arbetslöshetens bekämpande, varom särskild
proposition är att vänta. Här skola därför endast
omnämnas de viktigaste anslagen för statens
affärsverksamhet. Till en ny telefonstationsbyggnad i
Stockholm begäres 2 mill. kr., till telefonstationsbyggnad
i Örnsköldsvik 200 000 kr. och till fortsatt
utveckling av statens telefon- och telegrafväsende
11,5 mill. kr. Kommunikationsministern har vidare
tillstyrkt de av järnvägsstyrelsen begärda anslagen
(se vidare Teknisk tidskrift 1932, sid. 389), nämligen
100 000 till gångbroar och gångtunnlar, 1,2 mill. kr.
till förstärkning av spåröverbyggnader, 150 000 kr.
till skenfria vägkorsningar, 80 000 kr. för om- och
tillbyggnad av turiststationen vid Riksgränsen,
500 000 kr. till växel- och signalsäkerhetsanläggningar,
100 000 kr. till telefonledningar och kabelarbeten,
50 000 kr. till anordningar för förbättrad
driftsekonomi vid lokomotivstationer, 425 000 kr. till
utvidgning och modernisering av centralverkstaden
i Örebro, 260 000 kr. till förstärkning av
spåröverbyggnaden å banan Södertälje södra-Eskilstuna
samt 240 000 kr. till förbättringsarbeten å banan
Härnösand--Sollefteå. Till avslutande av
elektrifieringsarbetena å Malmölinjerna begäres ett anslag
av 9 mill. kr. och till Ångelinjernas elektrifiering
19 mill. kr. Vidare har kommunikationsministern
begärt 11 mill. kr. till Västkustbanans elektrifiering,
ehuru detta anslag ej var upptaget i järnvägsstyrelsens
riksdagspetita. De fortsatta arbetena på
Inlandsbanan samt statsbanan Malung--Vansbro äro
avsedda att ingå bland beredskapsarbetena. För
vattenfallsstyrelsens räkning (se vidare Teknisk
tidskrift 1932, sid. 438) begäres till kraftstationen vid
Vargön 1,65 mill. kr., till Malfors 2,5 mill. kr., till
Motala ströms veckoreglering 200 000 kr., till
kraftstationen vid Sillre 175 000 kr. och till
distributionsanläggningar 2,8 mill. kr. <tab><i>E. H--r.</i>

</chapter>
<chapter name="REKLAMANSLAGET.">
<h2>REKLAMANSLAGET.</h2>
<h3>Av <sc>Gunnar H. Rune.</sc></h3>
Det finns ingenting ont, som inte har något gott
rned sig. Det nyss tilländalupna året som på det
hela taget måste anses vara ett dåligt år, utgjorde
inget undantag därvidlag. Ty det visade med otaliga
exempel, att tron på reklamens försäljningsskapande
förmåga var oförminskad. Det övervägande antalet
svenska företag av någon betydenhet som reklamköpare
ha i stort sett bibehållit sina reklamanslag
och i flera fall ökat dem.

Detta är dubbelt anmärkningsvärt under ett år, då
parollen <i>spara</i> varit på allas läppar. Ty vilken
besparing kan tyckas mera välmotiverad än en
nedskärning av reklamanslaget.

Den som köper in råmaterial, han vet, att han fått
en tillgång för sina pengar, någonting påtagligt. Den
som betalar ut fasta löner till resande och agenter
har fortfarande känsla av att erhålla påtaglig valuta.
Dessa utföra ju ett försäljningsskapande arbete, som
givetvis måste ha skälig lön. En besparing på någon
av dessa punkter skulle uppenbarligen i de flesta
fall medföra en direkt minskning av omsättningen.

Helt annorlunda kan förhållandet synas vara, när
det gäller reklam. Den som köper reklam kan sällan
mäta det direkta resultatet av detta utlägg. I
konsumenternas köpebeslut spelar många faktorer in.
Frågan vad reklamen gjort eller icke gjort är
givetvis mycket svår att avgöra.

Att under sådana förhållanden bibehålla
reklamanslaget vid oförändrad storlek vittnar inte blott om
tro på reklam. Det betyder en på fäkta baserad
kännedom om dess produktivitet.

<i>Reklamen -- en arbetsbesparande maskin.</i>

Reklamen har samma ekonomiska förutsättningar
som en arbetsbesparande maskin. Den moderna
stordriften kan endast bliva lönande, om arbetskraft
ersattes med billig maskinkraft. Den stående
problemställningen före varje maskininköp är: huru
mycket arbetslöner sparar jag därigenom?

Massproduktionen har framskapat massdistributionen.
Så länge en skomakare med hjälp av några
gesäller försåg sin by med skor, voro hans
avsättningsproblem minimala. Men när hans lilla
verkstad några decennier senare vuxit ut till en industri,
som måste söka avsättning över hela landet, då
tillkommo stora svårigheter: för det första att se till
att tillräckligt många återförsäljare togo upp hans
skor till försäljning, för det andra att konsumenterna
kommo till dessa och efterfrågade hans märken. Den
första uppgiften kunde han lösa genom att anställa
resande, som foro omkring och intresserade
detaljister. Men för att stimulera den stora allmänheten
till köp fordrades en billigare form av försäljning,
en slags maskinförsäljning, reklam. Reklamens
funktion är således att ersätta och komplettera
personligt försäljningsarbete -- precis på samma sätt
som en maskin sparar arbetare. Ett sådant
betraktelsesätt borteliminerar både över- och
underskattning av reklamens betydelse. Reklamen är inte
ett undergörande medel. Frågan om reklamen lönar
sig eller ej beror på de ekonomiska förutsättningarna
i varje särskilt fall. Reklamens sak -- och
näringslivets -- främjas bäst, om reklamen bedömes
som andra ekonomiska faktorer -- efter de
kostnader den medför och de resultat den skapar.

En maskins värde kan generellt sett sägas stå i
direkt proportion till summan av de arbetslöner den
sparar in. Reklamens värde beräknas efter samma
grunder. Ju mera försäljarlöner den kan inbespara,
desto större blir reklamanslaget och vice versa.

Jämför exempelvis förhållandena inom
verkstadsindustrien och den kemisk-tekniska industrien.

Den övervägande delen av verkstadsindustriens
fabrikat äro av en sådan natur, att de endast kunna
säljas genom personligt försäljningsarbete.
Reklamens uppgift blir här närmast att skapa en första
kontakt med kunderna att tala om för tänkbara
kunder, att företaget tillverkar exempelvis motorer
av en viss specificerad typ. Att detta är en mycket
viktig mission visar bäst det faktum, att denna
speciella form av industriell reklam ökat både
kvantitativt och kvalitativt. Ett fabriksmärke kan
aldrig vara nog "inarbetat". Marknaden undergår
nämligen ständiga förändringar. Konsumentgrupper
gå bort. Nya årgångar komma till. Inköpschefer,
som varit trogna kunder i decennier, ersättas av
yngre män. Man kan inte förutsätta, att dessa
nytillkomna skola känna till marknadens olika fabrikat
och fördelarna hos dessa. De måste bearbetas --
bl. a. genom reklam. De senare åren ha erbjudit
många exempel på huru företag, som underlåtit att
vidtaga dessa försäljningsskapande åtgärder, en
vacker dag sett sig undanträngda av någon konkurrent.

Inom den typiska verkstadsindustrien kan således
reklamens egentliga uppgift sägas vara att skapa
kontakt med kunderna. Reklamanslagen äro därför
relativt obetydliga jämförda med omsättningen.

Inom vissa företag i den kemisk-tekniska
industrien äro förutsättningarna diametralt motsatta.
Här utför reklamen nästan allt försäljningsarbete. I
många fall har reklamen gjort t. e. vissa tvålmärken
så efterfrågade, att fabrikanten endast behöver
expediera order till återförsäljare, som i sin tur endast
behöva expediera dem till kunden, som kommer in
i affären och begär ifrågavarande märke -- "tvålarna
sälja sig själva". Reklamen har här reducerat det
personliga försäljningsarbetet (resandenas och
återförsäljarnas arbete) till ett minimum. Härav följer
att reklamkostnaderna äro relativt höga.

Reklamanslagets storlek beror sålunda på hur
stort förarbete reklamen utför i varje särskilt fall.
I genomsnitt utgör anslaget för reklam c:a 1--3 %
av omsättningen i kronor räknat, sålunda betydligt
mindre än man i allmänhet tänker sig. Frågan på
<i>vilken</i> omsättning reklamanslaget skall fastställas är
av synnerligen stor betydelse. De flesta företag
beräkna reklamanslaget i procent av föregående års
omsättningssiffror. Under år som dessa då
omsättningen fluktuerar kraftigt, kan detta förfarande
knappast anses tillfredsställande. Reklamanslaget är
ju avsett att skapa försäljning under nästa år. Om
nu speciella förhållanden göra att nästa års
försäljningssiffror komma att bliva helt andra än de
senast uppnådda, måste man givetvis taga hänsyn
härtill. Det är lika oekonomiskt att ha för högt som
för lågt reklamanslag. Vid fastställandet av
reklambudgeten bör man därför med ledning av alla
tillgängliga fäkta söka bedöma omsättningen för nästa
år, och sedan på basis härav bestämma anslagets storlek.

En felaktig synpunkt vid fastställandet av
reklamanslaget är att enbart tänka på de direkta
resultaten, de resultat, som falla inom budgetåret.
Reklamen är en långtidsinvestering. Det krävs många
år av energiskt arbete för att göra ett varumärke
känt. Reklamvärdet hos våra mest kända
varumärken har skapats under en lång tidsrymd. Alla de
summor, som anslagits åt reklamändamål, ha
ackumulerats och skapat en fond, som i många fall kan
redovisas som en tillgång i form av "goodwill".

Vad disponeringen av reklamanslaget beträffar är
det speciellt en synpunkt, som bör framhållas.
Många reklamköpare sprida sin reklam över en
alltför stor marknad. Följden blir att ingen del av
denna blir så kraftigt bearbetad som de rådande
förhållandena i allmänhet nödvändiggöra. I många
fall torde vederbörande företag vinna på att
koncentrera sina reklamåtgärder; att arbeta mera
intensivt och mindre extensivt. Flera av våra ledande
företag ha just erövrat sin dominerande ställning i
marknaden genom att långsamt men säkert lägga
under sig det ena distriktet efter det andra.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
Den ekonomiska diskussionen i vårt land har den
sista månaden koncentrerats kring det av den
socialdemokratiska regeringen framlagda budgetförslaget.
Detsamma bär det ekonomiska krislägets starkt
markerade prägel men i utomordentligt hög grad har ock dess
upphovsmäns politiska eller kanske snarare
socialekonomiska färgning smittat av sig på detsamma. Härtill
kommer en synnerligen stor portion optimism som
ingrediens och förutsättning för förslaget.

Det ekonomiska krisläget visar sig i budgeten i
sammansmältande skatteunderlag och ordinarie
statsinkomster och svällande utgiftsposter för sociala ändamål.
Varje regering, vilken politiska färg den än haft, hade
ställts inför de utomordentliga svårigheter, det måste
bjuda att täcka de ofrånkomligt växande utgifterna från
en starkt sjunkande nationalinkomst. Ett djupare grepp
i denna för statens och kommunernas behov är tydligen
ofrånkomligt, och detta måste tekniskt ske genom en
höjning av beskattningen. För svaret på frågan, huru
djupt detta ingrepp måste göras eller lämpligen bör
göras, blir tydligen den politiska inställningen
avgörande, medan däremot svaret på frågan, huru djupt det
maximalt kan göras utan att skada hela vårt näringsliv
och som nettoresultat ge en sänkt total försörjning,
torde vara i och för sig bestämt genom redan
förefintliga faktorer utanför vår viljepåverkan.

Utanför den politiska diskussionen torde numera stå,
att det är en samhällets plikt att tillse, så långt dess
ekonomiska resurser förslå, att ingen dess
medlem lider en för dennes hälsa och värde för
samhället menlig brist på livets nödtorft. Om denna
gränsdragning kan man för visso hysa olika
uppfattningar. Även om man får tillskriva socialdemokratiska
rörelsen en god del av förtjänsten av att man mera
allmänt inser denna plikt, så är det lika fullt klart, att
den vida övervägande delen av samhällets medlemmar
långt ifrån anser det som en staten åvilande plikt, att
denna i enlighet med budgetförslaget skall sörja för
att de högst avlönade arbetargrupperna ävensom
arbetslösa tillförsäkras sina löneprivilegier.
Avtalsenliga "nödhjälpslöner" vill säkerligen den stora
massan av skattepliktiga lågt avlönade tjänstemän,
ämbetsmän, affärsanställda o. dyl. icke vara med om att
genom största sparsamhet betala i form av höga
skatter. Den omständigheten, att den socialdemokratiska
regeringen i strid med våra budgetära principer

bryter ut just nödhjälpsarbetena att täckas pä särskilt
sätt medföra ingalunda att icke samhällets ekonomiska
medelklass, vilken numera innesluter bl. a. nyssnämnda
samhällsklasser, skulle genom sina skatter bidraga till
dessa nödhjälpsarbeten. Man kan visserligen formellt i
budgeten hänvisa vissa inkomster att täcka vissa
utgifter, men reelt täckes dock alla utgifter ur den totala
inkomsten. Intet hindrar ju, att även om man avstått
från en viss utgift, man kunnat låta den nu för denna
utgift hänvisade inkomsten uttagas.

Även om det borgerliga samhället erkänner plikten
att inom nyssnämnda gränser tillse att dess medlemmar
icke lida brist, kan det däremot icke medgiva en varje
samhällsmedlems rätt till arbete eller (nödhjälp =) lön
enligt avtalsenliga skalor utan arbete. Det skulle ytterst
innebära att sätta in en spak i det nuvarande
ekonomiska systemets maskineri, en paralysering av alla de
krafter som verka automatiskt för justering av
disproportioner hos produktionsapparatens olika element. Redan
under nuvarande förhållanden erbjuder övergången av
arbetskraft från en utdöende industrigren till andra en
utomordentlig friktion. Det lider väl knappast något
tvivel om att avtalsenliga löner eller kontantunderstöd
av dylik storleksordning skulle vara i högsta grad
ägnade att konservera den förefintliga arbetslösheten
och försvåra inträdet av en konjunkturförbättring. Även
om faran för att dylika nödhjälpsarbeten skulle verka
direkt lönestegrande vore ringa, så råder det väl
näppeligen något som helst tvivel om att de skulle
motverka de krafter, som inom det nuvarande ekonomiska
systemet anpassa lönernas storlek inom näringslivet i
allmänhet efter penningvärdets förändringar. Vad
detta skulle kunna medföra borde vår generation, som
varit med om så omfattande fluktuationer i prisnivån,
lätt inse. Även lönenivåernas nödvändiga förskjutning
inom olika industrier med hänsyn till vederbörande
industriers räntabilitetsförhållanden skulle motarbetas.

Arbetsgivarparten har ett berättigat krav på att
staten icke försvårar de anpassningsprocesser inom
industrien, som äro erforderliga för att denna skall ge en
rimlig förräntning. Ett lika berättigat krav har också
arbetarparten, att statens arbetslöshetspolitik icke skall
verka pressande på lönestandarden för den i arbete
varande delen av arbetarstocken.

Det svenska systemet med en nödhjälpsarbeteslön,
som ligger så långt under öppna marknadens lön, att det
principiellt ständigt finns en villighet hos den
arbetslöse att återgå till "ordinarie" arbete, torde i och för
sig vara det ur ekonomisk synpunkt effektivaste av alla
praktiserade "system". Måhända har arbetarsidans
motstånd mot detsamma berott på att en lönehöjningsaktion
icke har större utsikter att lyckas, medan ett
större arbetaröverskott inom en bransch alljämt
befinner sig på nödhjälpsarbete till lägre löner än de
avtalsenliga. Enligt det nu föreslagna systemet skulle
däremot tydligen intet hindra en löneaktion, när en
mycket stor del av arbetarstammen befann sig på
nödhjälpsarbeten eller åtnjöt kontantunderstöd, utan en dylik
skulle under sådana förhållanden väl närmast vara
lättare att genomföra. Inom industrigrenar, som hålla på
att krypa samman, torde även det tidigare systemet
måhända icke ha varit så effektivt, som önskvärt vore.
Erfarenheterna av vår egen arbetslöshetspolitik
jämförda med de i de stora europeiska industriländerna ha
dock visat, att vårt system varit ur ekonomisk synpunkt
-- och sålunda även för arbetarparten -- överlägset.
Med god vilja hade det säkerligen varit möjligt att taga
tillvara det bästa i systemet, även om regeringen ur
politiska synpunkter hade sett sig nödsakad att göra
avbrottet formellt sett så stort som möjligt.

Säkerligen kommer striden att stå het om
arbetslöshetsunderstöden. Icke öra deras totala summa, men väl
om deras principiella anordning. För visso kommer
ock sättet för uppbringande av de erforderliga beloppen
att möta starka invändningar. Den kortsiktiga
upplåningen och övriga krav i samband med budgeten på vår
kapitalmarknad kan mycket väl tänkas bryta ned den
högkonjunkturplanta man med nödhjälpsarbetena som
frö tänker driva fram liksom i ett drivhus här hemma
med alla teknikens hjälpmedel i form av artificiellt
solljus och andra sentida uppfinningar. Faran är bara
den, att om man skulle lyckas i sitt experiment, det
alltjämt är vinterkall lågkonjunktur, när plantan växt så
stor att inte längre drivhuset räcker till för den och
man måste tänka på omplantering utomhus.

Kvarlåtenskapsskatten är också ett av de många
socialdemokratiska skötebarn, som knäsatts i den nya
budgeten. Den verkar säkerligen på högerhåll lika
avskräckande som den tidigare motionen, medan den tack
vare sin tillfälliga natur -- och sålunda åtminstone
skenbart mindre principiella farlighet -- väl accepteras
på borgerligt vänsterhåll. De svårigheter, som äro
förbundna med en dylik skatt, ha vi en viss erfarenhet av,
då det gäller den nuvarande fideikommissbeskattmngen.
Skulle penningvärdet fortsätta att fluktuera i den takt
det hittills gjort sedan världskrigets början, är det
uppenbart, att skattens verkliga storlek eller tyngd för
skattedragarna skulle komma att bero i högsta grad på
rena tillfälligheter.

Förvisso har det varit en svår uppgift herr Wigforss
haft sig förelagd, men han synes ha gått till verket med
en fast föresats, att utnyttja tillfället att göra ett
experiment i stor skala enligt de principer han tidigare
framlagt på diskussionsmöten rörande krisen. Vart
experiment med upprätthållande av en hög lönenivå och
produktionen i största möjliga utsträckning utan
hänsynstagande till det aktuella läget kan leda ha vi ett
exempel på -- låt vara från ett enskilt företag men från ett
jättelikt dylikt -- i Fordfabrikerna. "Business as
usual" har länge sedan övergivits som maxim för
driften inom koncernens fabriker och lönestandarden har
anpassats efter prisläget. Vi befinna oss dock i ett
avsevärt bättre utgångsläge, i det mänskligt att döma ett
konjunkturomslag måste komma relativt tidigt utifrån
och måhända hjälpa oss, innan vi ställts i den dilemma
som ännu ett budgetår av detta slag måste innebära.
Den Wigforsska bottenskrapningen av våra reserver kan
tydligen endast ske en gång och "business and
consumption as usual" kan tydligen icke äga rum samtidigt,
som vi betala högre skatter, dyrare sprit, tobak osv. samt
teckna sparobligationer. Skulle vi behöva möta ännu
ett år av det slag som vi av allt att döma nu stå inför
måste vi nog all optimism till trots börja att räkna med
rationella tal och dra in svångremmen ett eller annat hål.

Man får ett starkt intryck av att vid utarbetandet av
budgeten i många fall lagts större vikt vid metoden att
nå resultatet än vid resultatet självt och av att detta
skett i propagandasyfte.

Av politiska skäl har man sålunda tydligen icke
anlitat den billigaste metoden att minska arbetslösheten,
nämligen att inkalla dubbla årsgångar beväringar i
stället för att reducera den ordinarie årgången. Denna
metod skulle haft den stora fördelen, att den icke
berövade någon annan arbetsgrupp arbetstillfällen, men
å andra sidan hade den givet varit mindre lämplig med
hänsyn till väljarkåren och kommunisternas agitation.
-- Arbetslöshetsförsäkringen torde väl få anses såsom
ett annat propagandanummer. Den kan tydligen i den
nuvarande situationen ha föga gemensamt med
försäkring och torde ha litet att betyda för den aktuella
arbetslöshetssituationen. -- Underlåtenheten att skatta
kaffet hårdare torde nog få föras till samma politiska
kategori. Kvarlåtenskapsskatten har likaså säkerligen
en betydligt djupare innebörd än syftet att täcka
arbetslöshetskostnaderna.

Riksdagsarbetet kommer att visa huru starka de
propagandamotiv äro, som ligga bakom budgetförslaget. I
varje fall är det tydligt, att situationen utnyttjats på
ett skickligt sätt. Det är endast att hoppas, att den
konjunkturoptimism, på vilken budgeten uppenbarligen
vilar, icke kommer på skam och att vi sålunda slippa
ännu ett budgetår av det slag som det nuvarande. Vi
ha måhända råd med en dylik budget men knappast
med flera i sträck. <tab><tab><tab><tab><i>F. Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Järnhanteringen i Sverige under år 1932.</b>
Järnverksföreningens berättelse, avgiven till sammanträdet vid
Hindersmässan den 27 januari, konstaterar, att den
rådande depressionen satt sin prägel även på vår
järnhantering under fjolåret, även om i vissa avseenden
förhållandena gestaltat sig något gynnsammare än
inom en del andra industrigrenar.

Svårast har konjunkturen drabbat järnmalmsexporten,
vilken under år 1932 uppgick till endast 2 224 000
ton mot 4 496 000 ton år 1931. Fjolårets exportsiffra
är den lägsta som förekommit under de senaste 20
åren och uppgår till endast ys av motsvarande siffra
år 1929.

Även för tackjärn föreligger år 1932 ett produktions-
och exportminimum för de sista tjugo åren. Exporten
uppgick till 31 600 ton mot 40 500 ton år 1931.
Emellertid föreligger ingen större skillnad beträffande
exportvärdena för fjärde kvartalet 1931 och 1932. Exporten
av göt var liksom år 1931 1800 ton, medan exporten
av råstänger minskades från 3 900 till 2 900 ton.
Exporten av billets minskades från 6 600 till 4 000
ton, av varmvalsat stångjärn från 27 700 till 25 600 ton,
av rund valstråd från 22 300 till 16 700 ton och av ihåliga
tubämnen från 11 700 till 7 600 ton, medan däremot
rörexporten ökades från 14 100 till 24 500 ton. I sin helhet
sjönk järnexporten under fjolåret med endast ca 10 %.

Beträffande exporten av manufakturerade
järnvaror märkes någon ökning i förhållande till år 1931,
vilken främst är att hänföra till varugrupperna skruvar,
bultar och muttrar samt gångjärn, hörnjärn m. m.
Kullagerexporten höll sig ungefär på 1931 års nivå.

Järnimporten har däremot nedgått kraftigt under
fjolåret, eller med i genomsnitt ca 40 %. Räknas
endast med importen av smidbart järn, utgör
minskningen ca 45 %. Importen av material, som i
allmänhet icke tillverkas inom landet, minskades från 65 500
till 43 500 ton, eller med ca 1/3. Med ledning av dessa
uppgifter kan man alltså konstatera en avsevärd
minskning av järnförbrukningen inom landet.
Valutaförhållandena ha emellertid verkat därhän, att en större
del av den inhemska förbrukningen kommit att
tillgodoses av svenska producenter.

I fråga om tillverkningarna märkes en kraftig
nedgång i tackjärnsproduktionen (från 389 200 till 262 400
ton), medan götmetalltillverkningen varit mera orubbad.
Produktionen av kvalitetsgöt sjönk visserligen med
20 000 ton, men i stället uppvisar produktionen av
ordinära göt en stegring med nära 10 000 ton. Av
handelsfärdigt valsat och smitt järn och stål framställdes
386 900 ton mot 398 900 ton år 1931.

Prisrörelsen har under det gångna året varit något
vikande. Exportmarknaden har på grund av det
allmänt tillämpade handelspolitiska systemet med höjda
tullar, importförbud, kontingenteringar m. m. varit i
hög grad svårarbetad.

<b>Reningsverk för avloppsvatten i Borås.</b> På grund
av den förorening av Viskans vatten, som tidvis ägt
rum under de senaste åren genom avloppsvatten från
Borås och som förorsakat fiskdöd och andra olägenheter,
har frågan om anläggning av ett reningsverk
för avloppsvatten i Borås inträtt i ett akut stadium.
Förslag till reningsverk, innefattande slamavskiljning,
separat slamutruttning m. m. jämte försöksanläggning
för aktiverat slam är under utarbetande.

I samband med reningsverket projekteras utbyggnad
av stadens avskärande kulvertar jämte pumpstationer
för spillvatten från lågt belägna delar av staden.
Förslagets utförande beräknas draga en kostnad av
sammanlagt 1,5 mill. kronor.

<b>Dieselelektrisk expressvagn för tyska riksjärnvägarna.</b>
Om de tyska riksjärnvägarnas expressmotorvagn och
dess fartprestation har dagspressen tidigare lämnat
en del uppgifter, av vilka framgått, att vagnen väckt
ett mindre vanligt uppseende. En utförlig teknisk
beskrivning av vagnen återfinnes i VDI-Zeitschrift (21
januari 1933), varur vi här återge några data.

Grundläggande för vagnens formgivning ha varit
noggranna undersökningar av luftmotståndet, vilket vid de
här ifrågakomna hastigheterna utgör största delen av
totala motståndet vid körning. Luftmotståndet
bestämdes medelst modellförsök i vindtunnel. Vid val av
driftsystem stannade man för dieselmotordrift med
hänsyn till eldsäkerheten och bränslekostnaderna.

Vagnen består av två tvåaxliga ändboggier, vilka
uppbära var sin Maybach-dieselmotor jämte generator,
samt en mittboggi, på vilken vagnskorgens båda
hälfter äro lagrade. Tomvikten utgör 74 400 kg utan
brännolja; med olja uppgår vikten till 77 400 kg, varav 24 880
kg å vardera ändboggin och 27 640 kg å mittboggin.
Varje ändboggi inkl. dieselmotoraggregat väger 13 080
kg och mittboggin inkl. två elektriska drivmotorer 13 560 kg.

Enär vagnen på grund av sin stora längd ej kan
vändas på vändskiva, kunde vagnskorgen ej utföras i
droppform; i stället utfördes ändarna starkt avrundade
med långt neddraget tak. För att motverka bildningen
av luftvirvlar under vagnen har man inklätt underredet
med plåtskärmar, i vilka slitsar upptagits för kylluften.
Ändboggiernas axelavstånd är 3,5 m. Axlarna löpa i
rullager; hjulen ha 900 mm diameter och ha på
insidan en bromstrumma med 680 mm diameter.
Dieselmotorn och generatorn äro upplagda på särskilda,
svetsade hjälpramar, vilka i tre punkter äro upphängda i
boggin. Mittboggins axelavstånd är likaledes 3,5 m, men
drivhjulens diameter är 1 m och bromstrummornas 780 mm.

Vagnskorgen, som har längden 41,9 m, är delad i
två med en bälg förbundna hälfter och är i stor
utsträckning svetsad. Då den ej är avsedd för
släpvagnsdrift, saknas drag- och stötinrättning i vanlig mening.
Vagnskorgens yttre bredd är 2,83 m, den inre 2,72 m.
Indelningen torde framgå av fig. Genom kombination
av 3 + 1 sittplatser på bredden få vid 75 %
platsbesättning samtliga passagerare hörnplatser. För
uppvärmningen användes varken motorernas avgaser eller
kylvattnet, enär man velat ha uppvärmningen oberoende
av motorbelastningen, utan ett separat
varmvattensystem för varje halva av vagnen.

Drivmotorerna äro tolvcylindriga 410 hkr
Maybach-motorer med cylindrarna anordnade V-formigt i två
rader. Vevaxlar och vevstakar äro utrustade med rullager.
Från förarplatsen kontrolleras varvtalet och

<img 1>
Tyska riksbanornas dieselelektriska motorvagn för en högsta hastighet av 160 km/tim. Antal passagerareplatser ca 100.
</img>

kylvattentemperaturen; någon annan övervakning av
motorn erfordras ej. Brännoljeförrådet räcker för 2 000
km körning i gott väder. Kylvattnet kan under den
kalla årstiden förvärmas med elektriska värmeelement
om 3,20 kW.

Kraftöverföringssystemet är, som nämnts, elektriskt.
Generatorns karakteristik i arbetsområdet mellan
maximal dragkraft (3 000 kg pr motor) och högsta
hastighet (160 km/tim.) överensstämmer så nära som
möjligt med dieselmotorns effektkurva. Vid dieselmotorns
tomgångshastighet (750 v/min.) magnetiseras ej
generatorn. Drivmotorernas effekt regleras medelst ändring
av dieselmotorns varvtal, och några elektriska
kopplingsanordningar mellan generator och motor finnas ej
med undantag av en omkopplare för körriktningen.

Av särskilt intresse på grund av den höga körhastigheten
(150 à 160 km/tim.) äro säkerhetsanordningarna.
På sträckan Berlin--Hamburg, där vagnen hittills gått
i trafik, är avståndet mellan försignal och huvudsignal
1 200 m. Vagnen kan utan användande av
skenbromsar inbromsas från full fart till stopp på denna sträcka.
Knorrbromsar användas, och de mot bromstrummorna
angripande backarna äro belagda med särskilda
friktionsmaterial. Som nödbroms användes en
elektromagnetisk skenbroms. Vagnen är slutligen utrustad
med en induktiv stoppanordning, som förhindrar
körning förbi stoppsignal. Likaså kan hastighetsreglering
ske automatiskt å olika sträckor å linjen.

<b>Arbetsledarekurserna.</b> Som omtalas på annat ställe
i detta häfte, har regeringen i årets statsverksproposition
icke upptagit något anslag till arbetsledarekurser.
I motion i första kammaren ha emellertid herrar Axel
Nylander och Sigfrid Hansson samt fröken Kerstin
Hesselgren hemställt om att riksdagen måtte besluta
anvisa ett anslag av 15 000 kr. till kurserna i fråga.
Motionärerna framhålla, att statsbidraget täcker endast
ca 1/3 av kostnaderna för kurserna och att det
säkerligen skulle leda till obotlig skada, om verksamheten
skulle tvingas att upphöra genom att statsbidraget för
nästa år indroges.

<b>Föreläsningskurs rörande metallernas egenskaper.</b>
Av Svenska teknologföreningen anordnas under tiden
22 februari--9 mars en föreläsningskurs över ämnen
berörande <i>metallernas egenskaper i avseende på
hållfasthet och vid bearbetning.</i> Föreläsningarna hållas å
fysiska hörsalen i tekniska högskolan vid Valhallavägen.
De nedan angivna tiderna gälla utan kvart.

<i>Onsdagen den 22 februari</i> håller docenten <sc>Folke
Odqvist</sc> tvenne föredrag med början kl. 19,30 över
"Allmänna betingelser för plastisk flytning" och
"Plastiskelastisk jämvikt".

<i>Fredagen den 24 februari</i> föreläser docent <sc>Odqvist</sc>
kl. 19,30 över "Plasticitet vid framskriden deformation"
samt kl. 20,30 professor <sc>G. Borelius</sc> över "Utvecklingen
av de fysikaliska metoderna inom metallforsknmgen".

<i>Måndagen den 21 februari</i> föreläser professor
<sc>Borelius</sc> kl. 19,30 över "Nyare undersökningar över
omvandlingar i legeringar", varefter bergsingenjör
<sc>V. Christiansen</sc> kl. 20,30 håller en föreläsning om "Nyare
rön inom icke-järnmetallområdet beträffande speciellt
de mekaniska egenskaperna".

<i>Torsdagen den 2 mars</i> håller bergsingenjör <sc>Axel
Hultgren</sc> med början kl. 19,30 två föreläsningar om
"Nyare rön inom stålens metallografi", varvid
götstruktur, bearbetning, varmbehandling, omvandling och
fasutskiljning samt nya stålsorter behandlas.

<i>Onsdagen den 8 mars</i> föreläser bergsingenjör <sc>Axel
Lundgren</sc> med början kl. 19,30 över "Ett par aktuella
problem vid provning av järn och stål" (sträckgräns,
utmattning, slagprov).

Till kursens avslutning <i>torsdagen den 9 mars</i> äga
teknologföreningens samtliga medlemmar tillträde.
Därvid håller överingenjör <sc>Oscar Wiberg</sc> kl. 19,30
föredrag över ämnet "Med vilka provningsmetoder kan
man säkrast fastslå konstruktioners säkerhetsgrad och
bestämma vilka hållfasthetsegenskaper hos material
som äro de viktigaste även för praktiskt bruk?" Kl.
20,30 vidtar sedan diskussion, vid vilken tillfälle gives
att framställa frågor till kursens föredragshållare.

Till hela föreläsningsserien gällande deltagarekort
till ett pris av 10 kr. erhållas från Svenska
teknologföreningens kansli, Brunkebergstorg 20 (telefon 10 07 15
eller 10 07 16). Intill den 15 februari reserveras korten
för föreningens egna ledamöter. Därefter utlämnas
kort även till ledamöter av fysiska sällskapet och
kemistsamfundet samt i mån av utrymme till studerande
vid tekniska högskolan och Stockholms högskola. För
studerande är priset för deltagarekort 5 kr.

<b>Ordlista för hiss-, omlastnings- och transportanordningar.</b>
Det i Teknisk tidskrift tidigare (häfte 3, 1933)
anmälda förslaget till teknisk ordlista i rubricerade
ämnen behandlades preliminärt vid avdelningens för
mekanik sammanträde den 24 januari, varvid beslöts,
att eventuella ändringsförslag skola insändas till
"Nomenklaturkommittén", Svenska teknologföreningen,
Box 1028, Stockholm 16, före den 25 februari.

<b>Till fastighetsdirektör i Stockholm</b> har utsetts
civilingenjör Axel Dahlberg, som sedan år 1930 uppehållit
denna befattning på förordnande.

<b>Serieprovningar av lantbruksmaskiner.</b> Vid statens
maskin- och redskapsprovningsanstalter anordnas under
innevarande år följande serieprovningar, nämligen vid
Ultuna provning av fläktar för transport av helsäd, av
kärna eller av hö och halm, tröskverk, stenkrossar,
pumpar för vattenuppfordring vid lantgårdar samt
mark-beredningsredskap för skogsbruk, vid Alnarp provning
av maskiner för rensning och sortering av säd och frö,
hö- och sädeshissar och hömjölskvarnar samt
diskmaskiner (för rengöring och sterilisering av
mjölktransportkärl).

Anmälningsblanketter, provningstaxa och
upplysningar angående provningarna erhållas från
provningsanstalternas expedition, Storkyrkobrinken 9,
Stockholm St.

Förutom nämnda serieprovningar utföras vid Ultuna
och Alnarp särskilda provningar av olika maskiner och
redskap i den utsträckning förhållandena medgiva.

<b>Reseunderstöd för bergsmän.</b> Kommerskollegium är
i tillfälle att utdela reeseunderstöd till ett fåtal personer,
som önska i främmande länder förvärva ökad insikt och
skicklighet i vad till bergshanteringen hörer. Ansökning
om dylikt understöd skall senast den 28 februari vara
inkommen å kommerskollegii bergsbyrå, som på förfrågan
lämnar vidare upplysningar i ämnet.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Ingenjörsföreningen i Halmstad</b>
hade lördagen den 10 december ett talrikt besökt
sammanträde å Grand hotell i Halmstad under
ordförandeskap av disponent Gösta Arnell, Marbäck. På grund av
aftonens föredrag hade medlemmar av Halmstads
drätselkammare och byggnadsnämnd samt traktens
jägmästare, officerare från Hallands regemente m. fl.
inbjudits.

Sedan ordföranden hälsat de närvarande välkomna,
erinrade han om att en av föreningens äldsta medlemmar,
direktör Axel Nordlöf, avlidit sedan föreningens
sista sammanträde.

Den vid förra sammanträdet valda styrelsen hade
konstituerat sig sålunda: ordförande disponent G.
Arnell, v. ordförande disponent J. Wendt, sekreterare och
klubbmästare maskiningenjör E. östlund, skattmästare
och v. klubbmästare civilingenjör C. von Schéele samt
utan funktion överingenjör R. Syk.

En kort redogörelse över "Utlåtande från Svenska
teknologföreningens praktikkommitté" lämnades av
sekreteraren.

Professor E. Fagerholm, Stockholm, höll därefter ett
med talrika skioptikonbilder belyst föredrag över
"Kartläggning och flygfotogrammetri".

Talaren betonade inledningsvis, att Halland har
jämförelsevis bra kartor, medan andra landskap, Småland
t. e., äro synnerligen dåligt lottade. Att det ej finns
goda kartor i ett så gammalt kulturland som Sverige,
beror till stor del på landets storlek och terräng samt
den glesa befolkningen. Därtill kommer också att i
Sverige såsom i andra länder de militära synpunkterna
lagt hinder i vägen för den civila kartläggningsverksamheten.
Sålunda var generalstabskartan hemlig ända in på 1860-talet.

Efter att ha givit en översikt över olika slag av
kartor och de ändamål de tjäna, påvisade talaren, hur för
alla dessa finnas vissa gemensamma grunddrag. Om
man således har en grundkarta, kan från denna olika
typer av kartor utarbetas. Det är just, när det gäller
att framställa dylika grundkartor, som den
flygfotogrammetriska metoden har sina stora fördelar.

Konsten att med hjälp av från luften tagna
fotografier framställa kartor är av relativt gammalt datum.
Redan på 1880-talet använde man sig av detta system
i de stora ländernas kolonier. Resultatet blev dock
skäligen magert, beroende på att fotografierna togos
med vanliga kameror från ballonger. Under kriget gick
kartläggningen från luften framåt med raska steg,
varvid två skilda riktningar utvecklade sig; den tyska och
den engelska. Den förra karakteriseras av stor
noggrannhet och mindre snabbhet, då däremot den senare
är betydligt snabbare men mindre noggrann. Bästa
lösningen ligger nog i en medelväg, och det är säkert den
utvecklingen, som nu håller på att arbeta sig fram.

Talaren redogjorde därefter i anslutning till
skioptikonbilder för, hur kameran utvecklat sig och de tre
olika metoder, efter vilka flygfotografierna tagas. Hålles
kameran horisontellt, erhålles en vågbild; hålles den
snett en snedbild och slutligen en lodbild. Vid
lodbilder insmyger sig emellertid oftast felkällor, beroende på
bl. a. att man aldrig kan få kameran fullkomligt
lodrätt. Dessa felaktigheter utjämnas dock genom
omfotografering i särskilda kameror. Av de tre olika slagen
fotografier konstrueras därefter kartan fram medelst
invecklade apparater. Man använder sig härvid av två
metoder: enplåtsfotogrammetri och stereofotogrammetri.
Av dessa är den förra den billigare.

Sedan ett stort antal bilder visats över apparater för
flygfotografering, reproducering, korrigering och
kartframställning samt olika slag av fotografier, kartor osv.,
avslutade föredragshållaren sitt anförande med att
framhålla de stora fördelarna med kartläggning från luften,
den stora snabbheten och den relativa billigheten. De
närmaste önskemålen för flygfotogrammetriens
utveckling är, att ett intimare samarbete kommer till stånd
mellan de myndigheter, som nu handha
kartläggningsfrågor, att kunnig personal erhålles och att
statsmakterna anslå behövliga medel för ändamålet.

Det synnerligen intressanta föredraget mottogs med
livliga applåder, varefter ordföranden frambar till
professor Fagerholm ingenjörsföreningens tack.

Efter sammanträdet följde supé och angenämt
samkväm, därvid professor Fagerholm blev ytterligare
hyllad. <tab><tab><tab><tab><tab><tab><tab><tab><i>E. Ö.</i>

</chapter>
<chapter name="SAMMANTRÄDE">
<h3><i>SAMMANTRÄDEN</i></h3>
<b>Svenska teknologföreningen.</b>

<b>Avdelningen för Väg- och vattenbyggnadskonst</b> avhåller
extra sammanträde å föreningens lokaler, Brunkebergstorg
20, lördagen den 4 februari 1933 kl. 15,00 (precis) för
fortsatt behandling av frågan angående yttrande över
<i>1929 års sakkunnigas förslag till lag om allmänna vägar
och lag om vägdistrikt m. m.</i>

<b>Ordinarie allmänt sammanträde</b> hålles å föreningens
lokal, Brunkebergstorg 20, onsdagen den 8 februari 1933 kl.
16,00. (Obs. tiden.) <sp>Ärenden:</sp> 1) Inval. -- 2) Val
av ceremonimästare och ceremoninämnd. -- 3) Diskussion
med inledningsföredrag av f. v. envoyé <sp>Gustaf
Wallenberg:</sp> <i>''Om betydelsen av ökad export av vår
industris produktion för arbetslöshetens bekämpande samt om
behovet av ökad effektivitet beträffande vår utrikeshandel."</i>
-- Efter diskussionen gemensam, enkel middag (smörgåsar,
två rätter, snaps, öl eller vatten, kaffe och servis kr. 4:50).

<b>Avdelningen för Kemi och bergsvetenskap</b>
sammanträder fredagen den 10 februari 1933 kl. 19,30 å föreningens
lokal, Brunkebergstorg 20. <sp>Ärenden:</sp> 1) Val av
justeringsmän för aftonens protokoll. -- 2) Inval. -- 3) Inkomna
skrivelser. -- 4) <i>"Nya metoder ovan och under jord i
Sulitelma, föredrag av ingenjör <sp>Kjell Lund.</sp> -- 5)
Förevisning av film rörande kisrostning samt elektrisk
gasrening, upptagen av Lurgi. -- Supé och samkväm.

<b>Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20, tisdagen
den 14 februari 1933 kl. 17,30 (obs. ändrad dag för
sammanträdet !). Sammanträdet öppnas efter enkel kvart.
<sp>Program:</sp> Kl. 17,45 Protokolljustering. -- Inval. --
<i>"Revy över vad som hänt inom väg- och vattenbyggnadsfacket
under år 1932: inom bro- och byggnadstekniken"</i> av
intendent <sp>Nils Royen;</sp> <i>"inom kommunaltekniken"</i> av
kapten <sp>P. G. Blidberg;</sp> <i>"inom vattenkrafttekniken"</i> av
civilingenjör <sp>Nils Ribbing;</sp> <i>"inom vägtekniken"</i> av
major <sp>Fr. Ploman.</sp> Omkring kl. 19,15 middag.
Omkring kl. 20,30 <i>"Construction of the Sidney Barbour
Bridge",</i> föredrag av chefsingenjören Mr. <sp>F. Osbourn,</sp>
representant för firman Dorman, Long & Co Ltd., London.
-- Samkväm. Vid samkvämet kommer Mr. Osbourn att
visa en film från uppförandet av Sidney-bron. Pris för
middagen (Sandwiches, 2 rätter, snaps, pilsner, kaffe och
betjäning) kr. 4:50.

</chapter>
<chapter name="TEKNISK TIDSKRIFT
HÄFT.  6 ÅRG. 63 11 FEBR. 1933">
<h1>TEKNISK TIDSKRIFT</h1>
<h2>HÄFT.  6 ÅRG. 63 <tab>11 FEBR. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Järnvägsdrift -- ett tekniskt problem. -- Tidskriftsnytt inom mekaniska och elektriska facken.
-- Väg- och vattenbyggnadsstyrelsens omorganisation. -- Insänt. -- Litteratur. -- Tekniska föreningar. --
Sammanträden.

</chapter>
<chapter name="JÄRNVÄGSDRIFT -- ETT TEKNISKT PROBLEM.">
<h2>JÄRNVÄGSDRIFT -- ETT TEKNISKT PROBLEM.</h2>
Så snart det blir tal om järnvägar, glider samtalet
oftast oförmärkt in på de allt för väl kända
huvudsakliga orsakerna till deras nödläge: depressionen
och den nya konkurrensen med landsvägarna. Här
komma emellertid dessa ej att beröras; det bleve
endast klagovisor, och klagan båtar föga. Det gäller
att klart och oförvillat se verkligheten sådan den är,
handla därefter och -- vid sidan av den hjälp, man
bör kunna förvänta från myndigheterna -- söka
finna utvägar till sådan ekonomisering, som kan
bringa järnvägarna -- om ej tillbaka till flydda
tiders välmåga -- så dock därhän, att de kunna i
fortsättningen fungera som självständiga företag. I en
föregående artikel hava härför rekommenderats de
sedan länge efterlysta fusionerna, där styrelser och
aktieägande kommuner slunga sina snäva
lokalsynpunkter för att till företagets -- och säkerligen
även kommunernas -- fördel kunna behandla
problemet under större synvinkel. I anslutning till
åberopade uttalande i denna fråga framlägges här en
kanske ej så ofta beaktad synpunkt på det aktuella
spörsmålet.

Den gamla misstron mot ingenjören såsom
ekonomisk driftledare hör man numera sällan av. Otaliga
exempel kunna ju framdragas till bevis för
ingenjörens förmåga att lika omsorgsfullt behärska de
ekonomiska problemen, som bankmän, jurister eller
affärsmän förut ansetts ha haft patent på. Den tid,
då ingenjörerna voro uteslutande hänvisade till
ritbordet eller kalkylationsblocket, är nu dessbättre
förbi.

Skötseln av järnvägarna är mer än vid många
andra företag ett rent tekniskt problem, särskilt i
nuvarande tid, och ledningen av dem borde därför i
största utsträckning överlämnas i teknikernas
händer, men då man ej kan förutsätta, att varje liten
järnvägsförvaltning kan hålla sig med
högkvalificerade ingenjörer, äro även ur denna synpunkt
fusioner att rekommendera.

Vid redan färdigbildade större järnvägsföretag,
som ledas av icke-tekniker och skötas väl, kan man
alltid iakttaga, att chefen har sådan inställning till
tekniken, att han med fullt förtroende litar på sina
tekniska medhjälpare och låter dem i stor
utsträckning vara medbestämmande. Vid mindre företag
har trafikledningen ofta lagts i händerna på
visserligen i och för sig kraftiga och dugande personer, men
utan den respekt för tekniken, som numera är
oundgänglig, och vilka sålunda äro i avsaknad av
allomfattande järnvägsekonomisk blick.<footnote>Det har t. o. m. inträffat, att chefen eller förvaltningen
för smärre järnvägar nekat sina ingenjörer att få såsom
tjänsteresa betrakta inställelse till sammanträde med
Enskilda järnvägars ingenjörsförbund, icke en intresseförening,
utan en för järnvägarna -- alldeles särskilt för de smärre --
synnerligen nyttig sammanslutning för dryftande av uteslutande
järnvägstekniska spörsmål, speciellt alla förbättringar på området.</footnote> Fall föreligga
även, där ledaren, tekniker eller ej, av sin främst på
utdelningen inriktade styrelse icke haft det stöd, som
varit erforderligt för företagets rätta skötsel, och då
hjälpa ej de allra förnämsta tekniska insikter.

Anledningen till, att t. e. statsbanorna kunnat
hålla sig så pass flytande i dessa tider, som de gjort,
lärer nog vara, att i spetsen för ledningen står en
kraftfull, ekonomiskt förfaren ingenjör, och man kan
vara övertygad om, att läget skulle varit än mer
förhoppningsfullt, om ledaren varit mindre bunden av
riksdag, järnvägsråd, järnvägsfullmäktige och andra
s. k. sakkunniga av skilda slag. Då skulle statens
järnvägar måhända hava kunnat fortfarande vara,
vad de varit och äro avsedda att vara -- ett
självförsörjande affärsdrivande verk.

Insikten om behovet av teknisk ledning vid våra
järnvägar borde ligga uppenbar för envar eller, där
så ej är fallet, vid varje lägligt tillfälle inplantas hos
alla vederbörande, ända uppifrån toppen och ned till
järnvägarnas styrelser och aktieägare. Alldeles
särskilt nödvändig är myndigheternas förståelse för
saken. Under kontroll och hjälp av en kraftigt ledd
väg- och vattenbyggnadsstyrelse, som i grunden är
insatt i järnvägarnas funktion och ekonomiska läge,
och med frihet för denna styrelse att lämna alla de
medgivanden beträffande banans och materiellens
utrustning, som den kan finna ändamålsenliga och
möjliga att utföra, skulle järnvägarnas standard utan
alltför påkostande anordningar kunna med minskade
driftkostnader höjas till en avsevärt ökad kapacitet.
Såsom exempel må nämnas användande i större
utsträckning av motorvagnar av för varje särskilt fall
lämpad typ, traktorer för växling och smärre
godstransporter, den manuella behandlingens utbytande
vid signalering m. m. mot mekanisk, elektrisk eller
automatisk eller andra förbättringar, som medgiva
minskad eller lägre kvalificerad och sålunda billigare
arbetskraft -- ty därpå hänger i sista hand hela
återbyggnadsproblemet. Här är det teknikern, som bör
hava avgörandet i sin hand.

Att här så kraftigt betonats järnvägschefens

tekniska kvalifikationer innebär icke, att han skulle
kunna negligera de rent trafiktekniska eller
merkantila funktioner, som äro förknippade med
tågdirigering, taxesättning, förrådsupphandling, bokföring,
kontroll, uppgörelse med trafikanter och dithörande
områden, vilka dock alla ligga inom ramen för en väl
utbildad ingenjörs arbetsfält eller åtminstone kunna
av honom behärskas.

Behovet av tekniker såsom ledare för järnvägsföretag
gör sig gällande även vid de närbesläktade spårvägarna.
Ett talande bevis härför har man i de
ekonomiska resultaten från två varandra närliggande
företag av sistnämnda slag, det ena skött av
ingenjörer, det andra av icke-tekniker.

I sina försök att leda ett järnvägsföretag kan
naturligtvis även en tekniker misslyckas, men detta
motsäger icke påståendet, att järnvägsdrift är fett
huvudsakligen tekniskt problem, som bör lösas av
ingenjörer. Allt hänger till sist på personvalet - men
<i>inom</i> ingenjörsyrket bör detta val stå! <i>V. S.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
NOVEMBER 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>NOVEMBER 1932.</h3>
<tab><tab><tab><tab><tab><tab><tab>(Copyright.)
Zoellys ångpanna karakteriseras av att ångrören
vidga sig uppåt i fyra steg i stället för att göras
koniska, vilket är svårt att utföra. Trots att domar
saknas nåddes en fuktighet hos ångan av endast
3 % vid en ångproduktion av 400 kg/m<sup>2</sup> och h.
Rören sammanföras i grupper anslutna till
gemensam matarvattenlednmg, och pannan är en nästan
ren strålningsångpanna (H. Wesche, Die Wärme,
h. 43, s. 733). Med Bensonpannan har man nu
gjort en del erfarenheter. Till en början använde
man i ångrören nickelstål (3 à 5 % Ni) men nu
användes uteslutande molybdenstål. Ängrören äro
svetsade och bockas i kallt tillstånd. Ventilerna
tillverkas ur hela stålblock. På ångaren Uckermark gjorde
man en artificiell saltvattensläcka på pannan,
varmed man gick 16 timmar utan driftsavbrott. Man
har ändrat vatten- och ångströmnmgen så att
saltavsättningen sker i konvektions- och ej i
strålningszonen. Upp till en ångproduktion av 70 t/h
användes kolvpumpar, men däröver löna sig centrifugalpumpar
(F. Ohlmüller, The Steam Engineer, h. 2, s. 64).

Sedan tillverkningen av Lenz' ventilreglerade
ångmaskiner ånyo tagit fart, har man för den
oscillerande kamaxeln, som vanligen får arbeta vid en
temperatur över 100°, börjat på sista tiden använda
cylindriska rullager (Kullagertidningen, h. 3, s. 69).
Errens vätgasmotor är försedd med en speciell
vät-gasventil för varje cylinder, som visat sig absolut
säker trots den stora explosionshastigheten av över
2 500 m/s. I en cylinder med 87 mm diameter och
110 mm slaglängd fick man ett medeltryck av 3,6
kg/cm<sup>2</sup> vid en hastighet av 910 v/m. Genom
ackumulering av överskottsenergi i form av
elektrolyserad vätgas med 2 000 at tryck skulle man kunna
utnyttja denna i Vätgasmotorer. Ett kompressionsförhållande
av 8:1 är lämpligt (P. Heinze, Engineering,
h. 3 488, s. 607). Vulcan Sinclairs koppling är
hydraulisk och avsedd för variabelt varvtal, exempelvis för
fläktar med kortslutna motorer. Kopplingar upp till
en effekt av 1 000 hk ha utförts. Vätskan utgöres
av olja och varvtalet kan regleras ned till noll.
Regleringen sker genom ändring av oljemängden i
kopplingen. Smörjolja användes för att undvika rost på
skovlarna (S. Miall, The Steam Engineer, h. 12,
s. 547). Markis de Pescara har konstruerat en
motorkompressor med två mot varandra löpande kolvar
i en cylinder utan vevstakar. Rummet mellan dem
utgör förbränningsrum för en tvåtakts dieselmotor
liknande Junkers, men de bägge yttre rummen äro
kompressorns bägge cylindrar. Vid starten
sammanföras kolvarna av två fjädrar (G. Goutant, Power II,
h. 5, s. 237).  Chilowski's roterande kompressor
består av ett inre roterande hjul med ett antal vingar,
försedda med ett ventilsystem mellan dem. Hjulet
löper excentriskt i och synkront med ett yttre hjul,
vars innersida vid rotationen täckes av ett lager
kvicksilver. Varje vingsegment med ventiler arbetar
tillsammans med det excentriska kvicksilvret som
en pump, varvid den komprimerade luften uttages
genom det inre hjulets axel (Recherches et
Inventions, s. 2 818, s. 296).

Fartygsmotorn typ Nobel-Diesel har ett spolsystem
karakteriserat av att spollufts- och avloppsgasöppningarna
äro lika höga och upptaga 21 % av
slaglängden. Strax före inloppsöppningen sitter en
automatisk spolventil, som förhindrar förbränningsgaser
att under utblåsningen komma in i spolluftbehållaren.
Med den automatiska spolventilen ökades
kompressionstrycket från 31,5 at till 33,5 at.
Bränsleförbrukningen hos en 2 000 hk motor vid 103 v/m var vid
prov 186,9 g/ahk (E. Lundborg, Schiffbau, h. 20/21,
s. 313/330).

Major Doolittle uppnådde den 27 september en
hastighet av 497 km/h med ett Gee Bee Super
Sportsler aeroplan med en uppladdad Pratt &
Whitney Wasp motor, typ R 1, som utvecklar 800 hk vid
2 350 v/m. Aeroplanet har en vingbredd av blott
7,5 m och längden är 5,3 m. (Aircraft Engineering, h.
11, s. 285.

I England finnas nu 28 st. Trolley-bussanläggningar.
I allmänhet har man därmed ersatt
spårvägslinjer men på en del håll även bensindrivna
bussar. Guy Motors Ltd, som specialiserat sig på
denna busstyp, levererar f yr h julsbus sär med 32 och
48 sittplatser, sexhjuls-envåningsbussar för 37
sittplatser och sexhjuls-tvåvånings- för 60 sittplatser.
Envåningsbussarna ha en 60 hk compoundlindad
regenerativmotor och tvåvåningsbussarna ha 75 hk
motorer av samma typ (The Times Trade &
Engineering Supplement, h. 751, s. 216). Goodrich,

Akron, föreslår för traktorer användningen av
massiva gummiringar med varierande area längs
omkretsen, varigenom ett slags brokonstruktion
uppstår, där de icke understödda delarna ge efter och
alstra erforderlig mjukhet i gången. De påsättas
en stålfälg med spår (VDI-Nachrichten, h. 44 s. 3).
Concordia Bergbau A. G. driver sedan tio år
tillbaka bilar med metangas. 0,9 m<sup>3</sup> metangas
motsvarar l l bensol. Nuvarande behållarevikt 11--12
kg/m3 metan borde kunna nedbringas till 5--6 kg/m<sup>3</sup>
om lättare behållare anskaffas. Vid kontinuerlig
körning är förbrukningen i en 4,5 t lastbil 320 l/km
och aktionsradien hos en 40 hk buss.är 80 km med
två behållare. Ombyggnadskostnaden från bensol
till metangas är ca 225--270 guldkronor
(Klinkhaerdt Verkehrstechnik, h. 26, s. 576). För bibanor
användas numera på de tyska järnvägarna
bensindrivna tvåaxliga motorvagnar om 13 à 17 t med 120
å 150 hk motoreffekt. De utföras av mycket lätta
profiljärn och i konstruktioner av bockad plåt samt
med användning av svetsning. På huvudbanor
användes fyraxliga vagnar med 52 t vikt och med 410
hk motorer för en hastighet av 100 km/h.
Snabbmotorvagnar för 150 km/h erfordra 2 X 410 hk
(Organ für die Fortschritte im Eisenbahnwesen, h.
21, s. 401).

En del stora elektricitetsverk låta numera svarva
kommutatorerna på sina likströmsmaskiner med
diamant, vilket kan ske med normal maskinhastighet.
Risken för att smärgelkorn skola fastna i
kopparytan elimineras härigenom och kommutatorn blir
rund och glatt (Elektrizitätswirtschaft, h. 22, s. 496).
Individuell faskompensering med kondensator av
varje asynkronmotor upp till 0,95 är fördelaktigast.
Femte och sjunde övertonen kunna få resonans vid
inkoppling av kondensator med motsvarande ökning
av förlusterna i kondensatorn (Siemens Zeitschrift,
h. 10, s. 357). Enligt principen för brandtelegrafen
kan man automatiskt låta inrapportera till
driftcentralen vilka strömbrytare, som löst ut vid ett
inträffat driftsavbrott och den tidsföljd, i vilken detta
skett. Strömbrytarnas "brandskåp" seriekopplas
rned tvenne Morseapparater i en ständigt
strömförande strömkrets och varje strömbrytare sätter vid
brytningen i gång en tandad kontaktskiva, som ger
ett karakteristiskt tecken på Morseapparaten.
Samtidigt stämplas dag, klockslag och löpande
registreringsnummer på remsan (Siemens Zeitschrift, h. 10,
s. 370). Pyranol är en syntetisk isolerande vätska,
som har alla oljans fördelar, men som dessutom är
obrännbar och icke explosibel. Kondensatorer kunna
med denna vätska göras mindre per mikrofarad och
med ökad driftsäkerhet. Dielektricitetskonstanten
är 5 (General Electric Review, h. 11, s. 577).
Natriumgaslampan ger 4 à 5 ggr större ljusutbyte än
en normal wolframlampa. Ljuset är monokromatiskt
och har samma våglängder som det gula ljuset i
solspektrum. "Philoralampan" består av en
glaskolv, i vilken är insmält en glödkropp (oxidkatod)
och två anodelektroder. Glödkroppen uppvärmes
med 2 V till glödning, varefter anodspänningen 17 V
mellan katod och anod inkopplas, då urladdningen
börjar och natrium förgasas (A. Wertli, Bulletin
Schweizerischer Elektrotechnischer Verein, h. 23, s.
630). Major Savage, som på sin tid började med
''sky writing" per aeroplan, har nu konstruerat en
projektor för samma ändamål med ett stort antal
inställbara speglar, som ordnas i grupper i riktig
lutning mot ljusstrålens optiska axel, varigenom
ljusbågens hela ljusstyrka utnyttjas. Denna uppgår
till ca 3 milliarder normalljus. De bästa resultaten
fås mot cumulusmoln på 1 500 m höjd, och orden
bli synliga på ett område av 20 km<sup>2</sup> (Electrician,
h. 2 841, s. 609). Det hastigt växlande klimatet i
England har framtvingat den elektriska
rumsuppvärmningen med rörvärmare och panelvärmare. De
förra bestå av järnrör, i vilka motståndsspiralen
inneslutes och vilka monteras längs golvlisten som en
enda rörslinga eller som ett värmebatteri i
horisontell led, varigenom luftdraget och därmed
konvektionen minskas till ca 70 %. I panelvärmarna äro
elementen inbyggda i rektangulära skivor, så att
värmeavgivningen, som nästan helt sker genom
strålning, huvudsakligen sker genom denna yta,
Värmet regleras i bägge fallen medelst termostat
(W. Thorpe. Era, h. 11, s. 186). Jämförande försök
med lödkolvar för gas och elektricitet gav vid
kontinuerlig uppvärmning en "verkningsgrad" av 25 à
45 % för elektriska och 10 à 20 % för gas-lödkolvar,
1 m<sup>3</sup> gas är likvärdig med 2,1 kWh (Archiv für
Wärmewirtschaft, h. 10, s. 294). Vid personhissar
är precisionen för inställning vid de olika
våningsplanen ± 7 cm, vilket är fullt tillräckligt. Vid större
varuhissar och i sjukhus måste inställningen i
vanliga fall ske för hand. Fininställning kan
automatiskt åstadkommas med en särskild liten motor,
som över en snäckväxel och en magnetisk koppling
driver hisstrumman med en linhastighet av 3 cm/s.
Då huvudmaskineriet stannar, inkopplas
fininställningsmotorn, om läget ej är exakt (Kraft och Ljus,
h. 11, s. 229).

Ingenjör Pahl, Berlin-Dahlem, har utvecklat en
målningsmetod för besprutning med tjockflytande
färg på linoljebotten. Färgstrålen värmes med
lysgas, så att ytan torkas. Färgen införes i pastaform
i pistolen, värmes elektriskt till 150° och sprutas
med tryckluft av 1,5 à 2,5 at. Något färgmoln
uppstår ej med denna metod, som ej heller är
hälsofarlig (VDI-Nachrichten, h. 45, s. 3). För att göra
rostfritt stål möjligt att bearbeta tillsättes 0,3, %
svavel. En betydande förbättring ernås med tillsats
av 0,25 % selen, då betydligt större skärhastighet kan
användas och verktyget håller sig fritt från spån
(Iron Age II, h. 11, s. 404).

En ny metod för kontroll av svetsar har utarbetats.
Uppmätningen sker med en serie-resonansbrygga,
och apparaturen består av en oscillator för
genere-ringen av erforderlig växelström, bryggan,
upptagningsanordningen bestående av en U-formad
magnetisk strömkrets med två spolar, vilken anbringas
på den svets, som skall undersökas samt slutligen
en ytterst känslig vakuumrör-voltmeter (J. Batcheller,
Electrical Engineering, h. 11, s. 781). Vid
svetsning av Monel-metall (ca 2/3 Ni och 1/3 Cu med små
tillsatser av Mg, Mn och C) användes bäst en
elektrod med en beläggning innehållande kalcium och
titan. Man har härmed uppnått 27 % förlängning
och 42 kg/mm<sup>2</sup> hållfasthet i svetsen (J. Schoener,
F1. Flocke, Journal American Welding Society, h. 11,
s. 18). En del järnvägar använda bronssvetsning
för reparation av brustna lokomotivramar på grund
av den tidsbesparing, som därmed ernås. X-fog

användes, som tillrådes med gasskäming. Fogytorna
rengöras med sandbläster, och svetsningen sker
samtidigt på bägge sidorna (W. Farr, Journal American
Welding Society, h. 11, s. 11). Järnplåt föres nu i
marknaden, som är beklädd med en yta av rostfritt
stål. Såväl gas- som bågsvetsning användes för
denna, varvid tillsatsmaterialet utgöres av rostfritt
material. I allmänhet svetsar man från den beklädda
sidan. Vid plåttjocklekar över 6,5 mm användes
mjukt järn som elektrodmaterial sedan två strängar
lagts med rostfri elektrod (S. Ingersoll, The Welding
Engineer, h. 10, s. 27). <tab><tab><i>Frithiof Holmgren.</i>

</chapter>
<chapter name="VÄG- OCH VATTENBYGGNADSSTYRELSENS
OMORGANISATION.">
<h3>VÄG- OCH VATTENBYGGNADSSTYRELSENS
OMORGANISATION.</h3>
De år 1931 tillkallade utredningsmännen för
utredning av frågan om väg- och vattenbyggnadsstyrelsens
omorganisation och därmed sammanhängande spörsmål
avgåvo i slutet av föregående år sitt betänkande, vilket
numera föreligger i tryck (Statens offentliga
utredningar 1932:34).

Utredningsmännens granskning har omfattat dels
väg- och vattenbyggnadsväsendets nuvarande
organisation, dels den statliga centrala vägmyndigheten.
Beträffande den senare hava utredningsmännen haft att
taga hänsyn till det av 1929 års vägsakkunniga
avgivna förslaget till ny väglag, varvid de visserligen
icke tagit ställning till detta förslag men dock ansett
sig böra framlägga förslag till en statlig central
organisation, som passar för vägväsendet efter de nya
linjerna.

Utredningsmännen finna, att den lokala vägorganisationen
i stort sett är tillfredsställande men att, även
frånsett de arbetsuppgifter som införandet av riksvägar
komma att medföra, nu gällande bestämmelser för det
statliga vägväsendet böra kompletteras i syfte att
skänka den centrala statliga myndigheten större
befogenhet. För närvarande finnes för denna myndighet
icke möjlighet att i tid hindra att arbeten igångsättas,
som strida mot de av samma myndighet givna allmänna
riktlinjerna. Utredningsmännen önska bibehålla den
nuvarande vägorganisationen, ehuru stärkt i vissa
avseenden, men samtidigt giva den centrala myndigheten
möjlighet att ingripa icke blott kontrollerande i
efterhand utan, där så för nödig enhetlighet och undvikande
av lokala misstag erfordras, såsom ett ledande statligt
centralt vägorgan.

Den viktigaste ändring i nu gällande föreskrifter som
utredningsmännen föreslå är föreskriften, att kopior
av arbetsplaner och renstakningsprofiler skola insändas
till väginspektörerna för att dessa skola sättas i tillfälle
att, om så erfordras, ingripa till rättelse av uppenbara
felaktigheter i tekniskt eller ekonomiskt avseende.
Denna föreskrift kompletteras av den befogenhet som
föreslås för den centrala vägmyndigheten att, därest
den vid granskning av flerårsplan finner en angiven
kostnad för däri upptagen väg uppenbart orimlig,
förbehålla sig granskning av plan och kostnadsförslag,
innan statsbidrag må beviljas. Härigenom gives den
centrala vägmyndigheten ett effektivt medel att få
väginspektörernas anmärkningar och påpekanden
iakttagna.

Beträffande vägingenjörernas ställning föreslås, att
dessa tjänstemäns nuvarande inplacering i
organisationen bibehålles, varigenom den statliga centrala
myndighetens direkta förmanskap över
Vägingenjörerna kan stärkas. Utredningsmännen ha däremot
ej anslutit sig till ett framkommet förslag, att
vägingenjörerna skulle bliva föredragande i länsstyrelsen
i vissa vägärenden, utan rekommendera en utveckling
av det på vissa håll etablerade personliga samarbetet
mellan landshövding eller vederbörande föredragande
och vägingenjören. I detta sammanhang framhålles
lämpligheten av att vägingenjören, där så låter sig
göra, snarast beredes ämbetslokal i länsstyrelsen. I
fråga om vägingenjörernas arvoden, vilka nu utgå enligt
30:de löneklassen, föreslå utredningsmännen, att
Vägingenjörerna inplaceras i lönegrad B 28 (löneklasserna
28--31), varvid dock begynnelselön skall utgå enligt
löneklass 30. Antalet vägingenjörer bör ökas från 23
till 24 genom att Gotlands län erhåller egen
vägingenjör, i samband varmed antalet biträdande
vägingenjörer minskas från 10 till 9. Antalet
vägingenjörsassistenter skulle däremot ökas från 10 till 14 genom
att dylika tjänstemän tillkomma i Uppsala, Blekinge,
Hallands och Västmanlands län. Slutligen skulle
antalet tillfälliga vägingenjörsassistenter ökas från 12 till
15, varjämte förutsattes, att den nuvarande inskränkningen
av dessas anställningstid till 8 månader av året
skulle upphöra.

Utredningsmännen hava haft att överväga
lämpligheten av ett utbytande av den nuvarande väg- och
vattenbyggnadsstyrelsen mot en väginspektion och en
järnvägsinspektion med en i förhållande till den
nuvarande styrelsen reducerad personal.
Utredningsmännen framhålla härvid, att den centrala
vägmyndigheten tillämnas icke endast inspekterande åligganden.
Dess nuvarande mera vagt formulerade uppgift "att
söka främja vägväsendets utveckling i tekniskt och
teknisktekonomiskt avseende" har i utredningsmännens
förslag givits betydligt skärpt innebörd. Den
centrala myndigheten är sålunda ämnad att bliva ett
verkligt ledande organ och bör därför givas en ställning,
tillräckligt stark för att möjliggöra genomförandet av
dess intentioner. Härför kräves ett centralt verk, vars
chef i tjänstehänseende bör vara likställd med
länscheferna, med vilka han i viktiga hänseenden har att
förhandla och samarbeta. Enligt utredningsmännens
mening bör verkets chef tilläggas generaldirektörs
ställning (en av utredningsmännen, herr J. B.
Johansson, har på denna punkt anmält avvikande mening).

Det har ifrågasatts, att de av väg- och
vattenbyggnadsstyrelsen f. n. handlagda ärendena beträffande
byggande och inspektion av vissa hamnföretag samt
kontroll över enskilda järnvägar skulle överföras till
andra ämbetsverk. Då enligt utredningsmännens
mening ett centralt statligt verk i varje fall erfordras för
vägärenden, torde ett överförande till annat
ämbetsverk av hamn- och järnvägsärenden endast böra ske,
om därmed kan vinnas en bättre handläggning av
dessa ärenden. Utredningsmännen anse emellertid, att
ett överflyttande av dessa ärendens handläggning till
exempelvis vattenfallsstyrelsen och järnvägsstyrelsen
skulle stå i strid med de senaste årens strävanden att
såvitt möjligt befria statens affärsverk från alla med
affärsverksamheten ej sammanhängande uppgifter. Å
andra sidan vilja utredningsmännen ej förorda, att
förvaltningen av Trollhätte och Södertälje kanalverk
överflyttas till väg- och vattenbyggnadsstyrelsen.
Beträffande järnvägsärenden böra å väg- och
vattenbyggnadsstyrelsen handläggas alla de ärenden och utövas all den
inspektion, som avse enskilda järnvägars byggande,
banunderhåll och rullande materiel samt
trafiksäkerheten å desamma men däremot icke, åtminstone icke
tillsvidare, ärenden beträffande taxeväsendet och
ekonomisk inspektion.

Utredningsmännens förslag till organisation av det
centrala verket, vars nuvarande namn föreslås skola
bibehållas, innehåller i huvudsak följande:

Verkets chef, vars titel föreslås skola vara
generaldirektör, tillsättes på förordnande på sex år och

erhåller en lön, icke understigande 25 000 kr. Verket
föreslås organiserat med nedan nämnda byråer, varvid
dock förutsattes, att arbetsfördelningen icke från
början alltför hårt bindes vid formerna. Verkets chef
bör beredas tillfälle att inom vissa gränser ordna
arbetet så, att nydaningen på bästa och mest praktiska
sätt kan utvinnas under arbetets gång.

<i>Väginspektionsbyrån</i> skall enligt förslaget bestå av
3 väginspektörer, föredragande inför styrelsens chef i
fråga om de specialärenden som angå vars och ens
inspektionsområde. Av väginspektörerna föreslås en
tillika vara chef för väginspektionsbyrån med titeln
överinspektör och avlöning enligt lönegrad B 30, de övriga
väginspektörerna skola hänföras till lönegrad B 29.

<i>Utrednings- och byggnadsbyrån,</i> under chefsskap av
en överingenjör (lönegrad A 2), skall omfatta två
avdelningar, utredningsavdelningen och byggnadsavdelningen.
Å utredningsavdelningen, som skall förestås
av en förste byråingenjör (lönegrad B 26), skola bl. a.
följande ärenden handläggas: ärenden avseende
statsvägarna (riksvägar och ödebygdsvägar), ärenden
rörande brobyggnader å statsvägarna (gemensamt med
broinspektören), utfärdande av normalbestämmelser,
ärenden rörande vägstatistik, godkännande av
undersöknings- och renstakningsförrättare samt ärenden
rörande städernas gator. Till utredningsavdelningen
skall väginstitutet vara anslutet. Byggnadsavdelningen,
med en arbetschef i lönegrad B 28, skall
ombesörja statsvägarnas utförande. Utrednings- och
byggnadsbyråns chef förutsattes skola vara
verkschefens ställföreträdare.

<i>Brobyggnadsbyrån,</i> vars chef, broinspektören, föreslås
skola åtnjuta lön enligt lönegrad B 29, skall granska
alla broförslag, som hava större spännvidd än 10 m och
ingå i arbetsplaner, upprättade av vägingenjör eller
auktoriserad undersökningsförrättare, alla broförslag,
som upprättats av entreprenörerna vid anbuds avgivande,
samt alla arbetsritningar till broar, anbud å broar,
infordrade genom vägstyrelsernas försorg m. m.
Brobyggnadsbyrån skall däremot ej syssla med
uppgörandet av broförslag i annan mån än då det gäller
normaltyper för smärre broar.

Å <i>revisionsbyrån,</i> under chefsskap av en kamrerare
(lönegrad B 24), skola en mångfald rent kamerala
räkenskapsgranskningar verkställas, varjämte
kamreraren skall vara föredragande för alla utanordningar
av medel inom styrelsen och för dess arbeten samt
vara revisor för ärenden rörande hamnbyråns
räkenskaper samt för järnvägsbyråns kamerala ärenden.

De ärenden av juridisk natur, vilka f. n. handläggas
å styrelsens administrativa byrå, föreslås skola
överflyttas till en juridiskt utbildad sekreterare och
ombudsman (lönegrad B 28).

<i>Järnvägsbyrån,</i> under chefsskap av en överinspektör
(lönegrad B 30), vilken tillika skall vara baninspektör,
skall för övrigt bestå av en maskininspektör (B 27) och
en byråingenjör som biträdande baninspektör. Byråns
uppgifter ha redan i korthet angivits.

<i>Hamnbyrån,</i> likaledes under chefsskap av en
överinspektör (B 30), skall övertaga den nuvarande
hamnavdelningens funktioner.

<i>Vägtrafikbyrån</i> skall stå under chefsskap av en
överinspektör (lönegrad B 30), vars uppgift skall vara
att övervaka och leda bilbesiktningsmännens arbete
samt vid tjänstetillsättning yttra sig över deras
kompetens och skicklighet. Byrån bör verka för
enhetlighet och likformighet inom hela landet vid utövandet
av bilbesiktningen och utbildningen av förare. Inom
byrån böra samlas uppgifter från hela landet rörande
bilbeståndet. Byråns chef bör följa länsstyrelsernas
handhavande av dessa frågor. Länsstyrelserna böra
månadsvis insända rapporter över beviljade
trafiktillstånd, och skulle anledning till erinran finnas i något
avseende, skall väg- och vattenbyggnadsstyrelsen göra
anmälan därom till k. m:t. För främjandet av
enhetlighet och likformighet inom hela landet böra riktlinjer
för tillståndsgivande utarbetas och underställas
regeringen. Begäres tillstånd till linjetrafik, sträckande sig
över mer än ett län, bör överinspektören beredas
tillfälle att yttra sig före ärendets avgörande.
Vägtrafikbyrån bör även övervaka efterlevnaden av gällande
bestämmelser om hjultryck, fordonsbredd m. m.
Slutligen böra byråns tjänstemän öva tillsyn över
vägdistriktens maskiner och tillhandagå vägstyrelserna
med råd och upplysningar vid inköp av dylika.

Ledamöter i styrelsen skulle bliva överingenjören
och chefen för utrednings- och byggnadsbyrån samt
överinspektörerna och cheferna för väginspektions-,
järnvägs-, hamn- och vägtrafikbyråerna. I en
reservation till betänkandet har överste Richard Ekwall
uttalat önskvärdheten av att inom styrelsen funnes även
en ledamot med juridisk-administrativ utbildning.
Föredragande men ej ständiga ledamöter av styrelsen skola,
enligt utredningsmännens majoritet, vara väginspektörerna,
broinspektören, sekreteraren och kamreraren.

Utredningsmännen ha vidare haft att utreda frågan
om Svenska väginstitutets uppgifter och ställning i
organisatoriskt hänseende. Enligt förslaget skall
väginstitutet, för vilket namnet "statens väginstitut"
föreslås, icke inordnas som en särskild byrå i väg- och
vattenbyggnadsstyrelsen utan organiseras vid sidan
därav. Dess direktion skall bestå av 11 ledamöter,
bland vilka väg- och vattenbyggnadsstyrelsens chef
bör vara självskriven ordförande samt chefen för
styrelsens utrednings- och byggnadsbyrå vice ordförande,
övriga ledamöter i direktionen skulle utses av
järnvägsstyrelsen, ingenjörsvetenskapsakademien, statens
provningsanstalt, automobilklubben, Svenska
vägföreningen, Svenska teknologföreningen, Svenska
kommunal-tekniska föreningen, Svenska vägstyrelsernas
förbund samt någon entreprenörförening inom
vägväsendet. Den direkta ledningen av institutets
forskningsverksamhet skulle utövas av ett arbetsutskott med
chefen för utrednings- och byggnadsbyrån som
ordförande. Väginstitutets ingenjörer torde för styrelsens
räkning kunna utses som platskontrollanter för
beläggningsarbeten.

I frågan om utbildning och rekrytering av
befattningshavare å vägingenjörstjänsterna samt de
ordinarie tekniska tjänsterna i väg- och
vattenbyggnadsstyrelsen anföra utredningsmännen, att utbildningen
kan ordnas så, att de ingenjörer, som önskade utbilda
sig för inträde i den statliga vägorganisationen, skulle
av väg- och vattenbyggnadsstyrelsen först godkännas
som aspiranter, önskvärt vore, att de dessförinnan
förvärvat någon praktik hos behörighetsförklarad
undersökningsförrättare, entreprenör eller annorstädes.
Aspiranten skulle därefter tjänstgöra som biträdande
ingenjör hos styrelsen och vid väginstitutet och
därunder kunna av styrelsen tillfälligt förordnas såsom
posthavande kontrollant å beläggnings-, brobyggnads-
eller vägarbeten. Härefter skulle han tjänstgöra som
biträde åt vägingenjör för att sedermera kunna
befordras till assistent, vägingenjör eller
befattningshavare inom väg- och vattenbyggnadsstyrelsen.

I frågan om utbildning av vägmästare anföra
utredningsmännen, att det kan ifrågasättas, att den statliga
utbildningen samt anordnandet av fortsättningskurser
för redan utbildade och hos vägdistrikten arbetande
väg- och schaktmästare borde ske under väg- och
vattenbyggnadsstyrelsens ledning.

Ekonomiskt innebär ett förverkligande av
utredningsmännens förslag en ökning av anslagsbehovet för
väg- och vattenbyggnadsstyrelsen från 348 000 till 457 000
kr. Skillnaden, 109 000 kr., är emellertid missvisande
i så måtto, att i utredningsmännens anslagsberäkningar

ingår kostnad för dyrtidstillägg och resekostnader for
de personalgrupper, som hädanefter skulle bekostas av
automobilskattemedel, vilket icke är fallet beträffande
någon av de nu fastställda staterna. Frånräknas
dessutom utgifterna för bestyren med statsvägarna, blir
ökningen endast ca 27 000 kr.

</chapter>
<chapter name="INSÄNT">
<h3><i>INSÄNT</i></h3>
<b>Bristfällig utlandsreklam.</b>

I h. 47 av tidskriften för den 19 november 1932 blev
å sidan 445 under ovanstående rubrik den av Institutet
för svensk utlandstjänst utgivna broschyren "Higher
Professional Education in Sweden" utsatt för en
tämligen omild, ehuru som det synes i det stora hela
rättvis kritik. På några punkter skulle man dock vilja
mala en något avvikande mening, och då undertecknad
tidigare (denna tidskrift, 27 augusti 1927, "En
namnfråga") dristat sig beröra en del hithörande
"namnfrågor" tar jag mig friheten oombedd uppträda till sagda
instituts försvar, alldenstund detsamma fått en släng
också i avseende på användandet av några engelska
översättningar av svenska institutioners namn, som
synas vara direkt återgivna ur min ovannämnda artikel.
Till en början säges benämningen på KTH, "The
Royal University of Technology", "måhända . . .
förefalla väl anspråksfull, men . . . torde vara godtagbar".
En rätt utförlig motivering för benämningen
"University" gavs samtidigt med att jag i den nämnda
uppsatsen förordade de alternativa förslagen "University of
Technology" och "Royal Technical University".
Tekniska högskolan hade redan 1926 vid John
Ericson-jubileet officiellt framträtt under namnet "Royal Technical
University" och lär alltjämt bibehålla detta. Språkligt
låter nog det av Institutet för svensk utlandstjänst
använda, andra alternativet bättre, men om smaken skall
man ju ej disputera. Huvudsaken är, att beteckningen
"university" ingalunda kan anses "anspråksfull". Den
är fullt riktig och helt berättigad. Till den av mig
tidigare framförda motiveringen skulle jag vilja tillägga
vad alla tiders store expert på engelska språket,
Webster, har att säga om betydelsen av ordet: "University . . .
a universal school, in which are taught all branches of
learning, or the 4 faculties . . .; an assemblage of colleges
established in any place, with professors for instructing
students in the sciences and other branches of learning,
and where degrees are conferred." Om inte den senare
definitionen stämmer på KTH ja, "then I will eat my hat".

Något längre ned säges det knappt kunna råda
tvivel om att Ingenjörsvetenskapsakademien har "löst sin
namnfråga på det bästa sättet" när densamma uppträder
under beteckningen "The Royal Swedish Institute for
Engineering Research" i st. f. den av institutet för
utlandstjänst använda "Academy of Engineering Science".
Undertecknad föreslog på sin tid benämningen
"Academy of Engineering Sciences" (obs. pluralformen)
och den påstår jag hårdnackat vara ett strå vassare
än akademiens egen översättning. Till en början,
var kommer "Royal" ifrån? Heter det <i>Kungliga</i>
Ingenjörsvetenskapsakademien? Och var tog det
pampiga "akademi" vägen i översättningen, för att nu
inte tala om "vetenskapen". I. V. A. har med förlov
sagt varit alltför blygsam, när den stoppat det
ålderdomligt förnäma "Academy" i en påse och nöjt sig med
"Institute". Måntro K. vetenskapsakademien, för att ej
tala om Svenska akademien äro lika blygsamma?
Likaså ger "Engineering Research" en alldeles för snäv
bild av akademiens egenskap av högsta forum för
teknisk vetenskap i vårt land. Webster säger:
"Academy . . . an institution for the promotion of art or
science". "Academy of Engineering Sciences" säger på
pricken detsamma som "Ingenjörsvetenskapsakademien" på
svenska. Jag medger gärna, att på det viset kanske inte
tillräckligt betonas akademiens karaktär även av
forskningsinstitut, men det är i så fall den svenska
benämningens fel. En kompromiss vore ju möjlig genom att
säga "The (Royal) Swedish Academy of Engineering
Sciences and Research", det vore i alla händelser bättre
än nuvarande "Institute for Engineering Research",<footnote>Översatt: Institutet för teknisk forskning.</footnote> där
man så att säga tappat bort vetenskapen. Just den sidan
av akademiens ändamål bör väl i stället framhävas,
såsom skett i den svenska benämningen. För övrigt, hur
går det med de akademien underställda instituten, t. e.
värmeinstitutet, när akademien själv skall kallas
"institute"? Det blir ju "fasförskjutning" hela vägen,, om
man inte vill ha tårta på tårta.

Till sist endast ett påpekande, att det ur amerikansk
synpunkt är absolut korrekt att använda benämningen
"Department" för de olika fackskolorna inom KTH, och
betydligt bättre än "faculty", som dock i nödfall går an.
"Faculty" är ålderdomligt och betyder i U. S. A.
egentligen kollegiet (corps of professors and tutors).
Department förstås lika bra i England som Amerika och bör
nog därför helst användas, även om i föreliggande fall
reklamen väl närmast är avsedd för utom U. S. A.
liggande gebit.

Det sagda kan ju synas oss tekniker rätt ovidkommande
och föga hemmahörande i en teknisk tidskrift,
men då den berörda kritiken var rätt utförlig, synes
det dock som om den ärade kritikern och undertecknad
vore tämligen ense om behovet av ett noggrant
aktgivande på att våra institutioner presenteras inför
utlandet i sin rätta dräkt.

Hestra (Småland) den 4 jan. 1933. <tab><i>Frithiof H. Stenhagen.</i>

Till det ovanstående vilja vi endast framhålla, att vi
angivit benämningen "university" å tekniska högskolan
som godtagbar från engelsk synpunkt. I Sverige (och
på kontinenten) gör man ju eljest en sträng åtskillnad
mellan universitet och högskolor. Vi ha vidare ej
utdömt beteckningen "departments" men väl "trade
branches" å fackavdelningarna. Beträffande den engelska
titeln å ingenjörsvetenskapsakademien, ha vi ansett
lämpligt, att man vid nämnandet av akademien i engelsk
litteratur respekterade den "officiella" titeln, vilken ju
står angiven å akademiens på engelska avfattade
skrifter. Av naturliga skäl ha vi ej prövat lämpligheten av
denna titel, men då frågan nu är väckt, må det vara oss
tillåtet att konstatera, hurusom akademien tillagt sig
själv epitetet "Royal" av den anledningen, att konungen
är dess beskyddare, samt att "Institute for Engineering
Research" i stort sett tolkar akademiens huvuduppgift,
vilken i statuterna anges vara "att genom befordrande
av teknisk-vetenskaplig forskning främja svenska
industrien och tillvaratagandet av landets naturtillgångar".
<tab><tab><tab><tab><tab><tab><tab><tab><tab><tab><i>Red.</i>

<b>Velockmuttern.</b>

Mina anmärkningar i h. 47 voro riktade icke mot herr
Lundgren utan mot Velockmuttern. Anmärkningarna
ha icke tillbakavisats. Herr Lundgren förbigick dem,
som rörde brickans nötning, mutterns behov av
reparation, dess säkerhet relativt kronmuttern, betydelsen
av glapprum i gängorna i axiell riktning och betydelsen
av den anförda provningen. Herr Lundgrens uppgift
att jag ur hans föregående notis skulle utläst "att
problemet redan lösts på ett absolut fullkomligt sätt" är
givetvis oriktig, och likaså hans påstående, att jag
förklarat "alla låsmuttrar såsom osäkra".

I en min senare artikel i Industritidningen  Norden
nr 2  framställdes mot Velockmuttern några ytterligare
anmärkningar, särskilt med hänsyn till glapprummet
och tolkningen av provningsresultatet. <i>T. G. Rennerfelt.</i>

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Einführung in die praktische Metallographie,</b> av B.
<sc>Garre.</sc> Leipzig 1932. Joh. Ambr. Barth förlag. Pris
Rm 4:20.

<b>Wärmemechanik und Mechanik der Gase und Dämpfe,</b>
av <sc>G. Haberland.</sc> Leipzig 1932. Max Jäneckes förlag.
Pris Rm 2:10.

<b>Verschiedene Arbeiten 1931,</b> av <sc>A. Ostenfeld.</sc>
Köpenhamn 1932. Den Polytekniske Læreanstalts
Laboratorium for Bygningsstatik.

<b>Schraubgetribe, Ihre mögliche und ihre zweckmässigste
Ausbildung,</b> av <sc>Fritz G. Altmann.</sc> Berlin 1932.
VDI förlag. Pris Rm 5:30.

<b>Gesetzmässigkeiten der turbulenten Strömung in
glatten Rohren,</b> av <sc>J. Nikuradse.</sc> Berlin 1932. VDI
förlag. Pris Rm 5.

<b>Bokanmälan.

Elektrisches Kochen,</b> av Fr. Mörtzsch. Berlin 1932,
Julius 'Springer. 172 sidor, 167 ill. Pris i linneband
RM 8:50.

Det föreliggande värdefulla arbetet fyller en lucka i
den tekniska litteraturen. Elektricitetens användning
för värmeändamål i hushållen har blivit en viktig
faktor att räkna med ej endast för husmödrarna
(arbetsbesparing, förbättrad hygien etc.) utan även för
elektricitetsverken, som en förbättrare av
dygnsbelastningsdiagrammen och därmed verkens driftsekonomi.
Att ett kvalitéarbete på detta område först nu
framkommit, får sin naturliga förklaring genom den
utomordentligt snabba utveckling denna teknik genomgått
under de senaste åren, en utveckling, som först nu nått
fram till en viss stabilisering av arbetssätt och apparattyper.

Hushållen och elektricitetsverken ha här ett
gemensamt intresse, en ökad användning av den elektriska
energien i hushållen möjliggör en sänkning av
energipriset, och en sådan sänkning stimulerar i sin tur
elektrifieringen av köken -- för båda parter är det sålunda
av största vikt att den tekniska sidan av frågan
utvecklas på gynnsammaste sätt.

För elektricitetsverken blir boken utan tvivel till stor
nytta genom noggranna uppgifter om. de krav man bör
ställa på apparaturen samt anvisningar angående
planering av elektriska kök av olika storlek, varvid
särskilt må framhållas den synnerligen fullständiga
avdelningen om storkök.

Husmödrarna torde i regel knappast kunna direkt
tillgodogöra sig bokens innehåll, utan här få
värmeapparatfabrikanterna träda emellan, och det är väl
närmast för dem, såväl som för konsulterande ingenjörer,
arkitekter, installatörer, tekniska undervisningsanstalter
etc., som boken är avsedd.

En gynnsam omständighet vid arbetets tillkomst är
att författaren själv genom flerårigt värdefullt arbete
på detta specialområde är väl förtrogen med det ämne
han behandlar, varigenom boken befriats från den
ballast av "historiskt" material, som hittills i regel
karakteriserat böcker på detta område. Frågorna
underkastas i Mörtzsch's bok en mångsidig behandling ur
såväl teknisk som ekonomisk synpunkt och belysas
dessutom av talrika tabeller och grafiska framställningar.

Kapitlen äro: 1. De fysikaliskt-tekniska
förutsättningarna för elektrisk matlagning. 2. Apparater för det
elektriska köket. 3. Det elektriska kökets ekonomi.
4. Belastningsförhållandena vid elektrisk matlagning.
5. Det elektriska storköket. 6. Det elektriska storkökets
ekonomi. 7. Den elektriska matlagningens utbredning.

Härtill kommer en synnerligen omfattande litteraturförteckning.

Som sammanfattning kan sägas, att boken är väl
förtjänt av stor spridning och kommer helt visst att
befrämja den elektriska matlagningens användning i vårt
land. <tab><tab><tab><tab><tab><tab><tab><i>O. Stålhane.</i>
<b>
Technische Vollendung und höchste Wirtschaftlichkeit
im Fabrikbetrieb,</b> av <sc>G. Schlesinger,</sc> Professor an
der Technischen Hochschule, Berlin. Verlag von Julius
Springer, Berlin 1932. 166 sidor, 80 textbilder. Pris
RM 4:80 (ca 6:40 svenska kronor).

Professor Schlesingers forskningsområde kan sägas
vara verktyg och verktygsmaskiner. På detta område
har han bedrivit ett omfattande, uppmärksammat och
resultatgivande forskningsarbete vid der Technischen
Hochschule, Berlin.

I den här rubricerade boken vill förf. -- som titeln
antyder -- giva en bredare framställning av de nutida
fabrikationsmedlen för att visa att en viss växelverkan
finnes å ena sidan mellan verktyget, maskinerna och det
material, som skall bearbetas, samt å andra sidan
mellan arbetets planläggning, ledning och kontrollerande.

Huvudintresset knytes till förf:s gamla forskningsområde,
ty av bokens tre kapitel behandlar det första
"Die Wechselwirkung von Werkzeug und Baustroff", det
andra "Ausgestaltung und Bestausnutzung der
Werkzeugmaschinen", och först det tredje kapitlet är ägnat
"Die Organisationsprobleme".

I förordet lämnas läsaren den upplysningen, att
tillgodogörandet av bokens två första kapitel förutsätter
teknisk fackkunskap på området. Skulle mot förmodan
läsaren sakna tillräcklig kunskap, så kan han hoppa
över dessa två kapitel och med behållning läsa det
tredje. Man skulle härav vara frestad draga den
slutledningen, att först då förf. ger sig in på ett område
-- organisationsproblemen -- där han icke är fullt så
hemmastadd som på verktyg och verktygsmaskiner, då
kan han skriva begripligt även för en bredare publik.
Men detta är kanske icke någon ovanlig företeelse.

Nu ber jag emellertid läsaren att icke stanna här och
tro att ovanstående är slutresultatet av granskningen,
ty den som läser boken skall finna, dels att den
tekniska fackkunskap, som erfordras för att läsaren skall
kunna tillgodogöra sig de två första kapitlen icke är
större, än att vi i Sverige kräva detta mått av kunskap
av varje skolad verkstadsingenjör, dels att varje
verkstadsingenjör har behållning av att studera denna
framställning, ty han får en god överblick över de nutida
fabrikationsmedlen, och dels att den framställning av
vissa organisationsproblem, som lämnas, är synnerligen
förtjänstfull och instruktiv.

Förf:s sätt att lägga upp organisationsfrågorna är
icke i något avseende originell, men han lämnar en klar
framställning av den metodik, som numera praktiseras
inom modernt ordnade företag. Fabrikationen och
organisationen kunna icke ses som två från varandra
fristående frågor i ett industriföretag -- ehuru de ofta
behandlas så. Det inbördes sambandet mellan dessa
upplägges av förf. på ett överskådligt, klart och för
läsaren lätt tillgängligt sätt. Det är att beklaga, att boken
efter nuvarande kurs ställer sig relativt dyr för svensk
publik. <tab><tab><tab><tab><tab><tab><i>Olof Kärnekull.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Härnösand</b>
avhöll lördagen den 10 dec. ordinarie föreningsmöte å
St. Petriordens restaurant under frih. G. S. Leijonhufvuds
ordförandeskap.

Mötet bevistades av ett 40-tal föreningsmedlemmar
samt ett antal gäster.

Sedan protokollet från föregående föreningsmöte
föredragits och justerats invaldes i föreningen följande nya

medlemmar: fil. mag. Clas Mäcs, ingenjörerna Rolf
Hildebrand och Sverre Bergh samt lantmätaren E. R.
Nordin. Därefter företogos val av styrelse samt övriga
funktionärer för år 1933. Valda blevo: ingenjör
Helmer Brodin (ordf.), ingenjör Knut Blom (v. ordf.),
disponent K. J. Kihlberg, överingenjör W. Jobson samt
ingenjörerna O. Westerlund och M. Wikland med
ingenjörerna A. Ygberg, Per Hellström och Sigge Heldt som
ersättare. Till revisorer valdes: disponenten M. Bagge
och lektorn H. Bohlin med ingenjören Ove Elgström som
ersättare.

Aftonens föredrag hölls av lektor H. Bohlin, som
talade över ämnet "Några siffror och mått ur
världsrymdens djup". Talaren lämnade först en kortfattad
framställning av universums storlek och form enligt den
moderna astronomiens begrepp och illustrerade sina
uppgifter med en mängd välfunna analogier och bilder samt
slutade med att bl. a. påvisa, att om man ville göra sig
en modell av endast den del av universum, som kan
iakttagas med de största hittills byggda teleskopen på
jorden och därvid valde så liten skala, att vår sol endast
finge ett mikroskopiskt dammkorns storlek, så skulle
likväl jordklotets dimensioner inte räcka till utan även
denna modell skulle få celesta dimensioner.

Efter det med stort intresse mottagna föredraget
följde supé och sedvanligt samkväm, därvid bl. a.
förekom utdelning av julklappar med av rimkunniga
medlemmar författade verser. <tab><tab><tab><i>H. B.</i>

<b>Tekniska föreningen Västerås</b>
avhöll den 9 december sitt sista sammanträde för året.
Som föredragshållare hade föreningen denna gång
lyckats förvärva arkitekten Sven Markelius från
Stockholm, som talade över ämnet "Den moderna bostaden".

Talaren behandlade i ett synnerligen medryckande
anförande det vidlyftiga ämnet och började med att
påpeka, hurusom den moderna stadsplanekonsten numera
inriktar sig på att skaffa billiga och människovärdiga
bostäder för alla samhällslager. En del bilder illustrerade
den äldre bebyggelsen med hopbyggda kvarter, där
varken luft eller ljus nå ned till de lägre våningarna, och
som jämförelse framhölls modernare stadsplaner med
högbebyggelse och långt avstånd mellan byggnaderna,
en plan, som ger maximum sol och luft åt husens
innebyggare. Tal. kom så in på frågan om trädgårdsstäderna
och visade, hur den möderne arkitekten söker att
åstadkomma småhus, som ha så att säga fram- och
baksida, varigenom man vinner, att även om tomterna äro
små, husets innevånare kunna finna en avskild vrå,
skyddade för grannarnas blickar. Exempel på denna
bebyggelse lämnades med bilder från 1930 års
Stockholmsutställning. I samband med trädgårdsstäderna
betonade tal., att här förelåg ett viktigt problem, som
säkerligen förr eller senare måste lösas på annat sätt, än
vad som hittills varit fallet, på grund av de svårigheter,
som det mycket utbredda byggnadssättet säkerligen
med tiden kommer att medföra vid ny bebyggelse.

Tal. ingick därefter på det på sistone aktuella problemet
angående bostadskollektiv, och visade sitt förslag
till lösningen av denna fråga.

Slutligen lämnades en del exempel på den moderna
arkitektens lösning av en hel del bostadsfrågor från
enrumslägenheter i hyreshus till större villalägenheter, och
framgick härav med önskvärd tydlighet det allvar, med
vilket arkitekten arbetar, huru han söker anpassa
bostaden efter förhandenvarande naturliga betingelser, efter
av tidsandan ställda krav och efter byggherrens
ekonomiska resurser och önskningar.

Sammanträdet, som fått karaktären av en julfest i all
enkelhet, bevistades även av klubbens damer och
åhörarantalet översteg säkerligen hundra. <tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Styrelseval.</b> Valkommittén mottager enligt stadgarnas § 17
förslag till de val, vilka stadgeenligt skola förrättas vid
instundande ordinarie marsstämma. En var föreningens
ledamot är berättigad ingiva dylikt skriftligt förslag.
Valkommittén är skyldig att å kandidatlista, vid sidan av de
av kommittén förordade namnen, även upptaga namn å
andra personer, som blivit hos valkommittén av minst 20
föreningsledamöter skriftligen föreslagna till resp.
befattningar senast den 15 febr. Valkommittén har emellertid
förklarat sig beredd mottaga skriftliga kandidatförslag
intill den 18 febr.

<b>Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20, tisdagen
den 14 februari 1933 kl. 17,30 (obs. ändrad dag för
sammanträdet!). Sammanträdet öppnas efter enkel kvart.
<sp>Program:</sp> Kl. 17,45 Protokolljustering. -- Inval. --
<i>"Revy över vad som hänt inom väg- och vattenbyggnadsfacket
under år 1932: inom bro- och byggnadstekniken"</i> av
intendent <sp>Nils Royen;</sp> <i>"inom kommunaltekniken"</i> av
kapten <sp>P. G. Blidberg;</sp> <i>"inom vattenkrafttekniken"</i> av
civilingenjör <sp>Nils Ribbing;</sp> <i>"inom vägtekniken"</i> av
major <sp>Fr. Ploman.</sp> Omkring kl. 19,15 middag.
Omkring kl. 20,30 <i>"Construction of the Sidney Barbour
Bridge",</i> föredrag av chefsingenjören Mr. <sp>F. Osbourn,</sp>
representant för firman Dorman, Long & Co Ltd., London.
-- Samkväm. Vid samkvämet kommer Mr. Osbourn att
visa en film från uppförandet av Sidney-bron. Pris för
middagen (Sandwiches, 2 rätter, snaps, pilsner, kaffe och
betjäning) kr. 4:50.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde,
gemensamt för serierna kraft- resp. radio- och
svagströmsteknik, på föreningens lokal, Brunkebergstorg 20, fredagen
den 17 februari 1933 kl. 19,30 precis. <sp>Ärenden:</sp> 1)
Protokolljustering. -- 2) Inval. -- 3) Val av revisorer för
Elektroteknikfonden. -- 4) "Aktuella spörsmål beträffande
isolermaterial", diskussion med inledningsföredrag av
ingenjören <sp>O. Hellman,</sp> Västerås: "Bakelit och
bakelitprodukter, deras tillverkning och användning som
isolermaterial". -- Supé och samkväm.

<b>Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 21
februari 1933 kl. 19,30, enligt nedanstående program: 1) Val
av justeringsmän. -- 2) Inträdesanmälningar och inval. --
3) Inkomna skrivelser. -- 4) <i>"Stockholms isfabrik",</i>
föredrag av professor <sp>E. Hubendick.</sp> -- Supé, bestående
av smörgåsbord, varmrätt, snaps, pilsner, kaffe och
servisavgift kr. 4:50. -- Samkväm.

<b>Tekniska samfundets i Göteborg</b> 1:a ordinarie
sammanträde för året hålles å Lorensbergs restaurant, måndagen
den 13 februari 1933 kl. 7,15 em. <sp>Ärenden:</sp> 1) Val av
justeringsmän. -- 2) Års- och revisionsberättelser. --
3) Föredrag av Mr. <sp>F. Osbourn:</sp> <i>"Construction of the
Sydney Barbour Bridge."</i> Med ljusbilder. -- Efter
föredraget gemensam supé (smörgåsbord, varmrätt, pilsner,
kaffe och servis 5 kr.). Efter supén visas en film från brobygget.

<b>Skånska ingenjörsklubben</b> sammanträder på
Kungsparkens restaurang i Malmö fredagen den 17 februari kl. 7
e. m. Bland ärendena märkas styrelse- och revisionsberättelser
samt ett förslag från fackkommitterade för väg- och
vattenbyggnadskonst till yttrande om det nya
väglagsförslaget. Aftonens föredrag hålles av professor
<sp>E. Hubendick</sp> om <i>"Användning av billigare bränsle för
motorfordonsdrift jämte redogörelse för Hesselmanmotorn".</i> Efter
förhandlingarna sedvanlig supé och samkväm. För
klubbens medlemmar är tillfälle berett att bese den nya
statsisbrytaren på Kockums varv tisdagen den 14 februari kl.
1--3 midd.

</chapter>
<chapter name="TEKNISK TIDSKRIFT
HÄFT.  7 ÅRG. 63 18 FEBR. 1933">
<h1>TEKNISK TIDSKRIFT</h1>
<h2>HÄFT.  7 ÅRG. 63 <tab>18 FEBR. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ett österrikiskt forskningsinstitut för teknikens historia och dess publikation. -- Ett dödligt
olycksfall vid en kran. -- Notiser. -- Litteratur. -- Tekniska föreningar. -- Sammanträden.

</chapter>
<chapter name="ETT ÖSTERRIKISKT FORSKNINGSINSTITUT FÖR
TEKNIKENS HISTORIA OCH DESS PUBLIKATION.">
<h2>ETT ÖSTERRIKISKT FORSKNINGSINSTITUT FÖR
TEKNIKENS HISTORIA OCH DESS PUBLIKATION.</h2><footnote>Blätter für Geschichte der Technik, utgiven av
Österreichisches Forschungsinstitut für Geschichte der Technik.
1 häftet, 1932. 214 sid. 136 avbildn. Pris S 12:--, Mk
7:50. Verlag Jullius Springer, Wien.</footnote>

Efter några års förberedelser grundades vid den
stora ingenjörskongressen i Wien 1930 Österreichisches
Forschungsinstitut für Geschichte der Technik.
Tillkomsten av detta till det tekniska museet i Wien
anslutna institut hälsades med tillfredsställelse i alla
kretsar och ej minst från högskolehåll, där man
åtminstone utomlands allt mer börjar inse bristen i att
ingenjörskonstens och industriens historia ännu icke
blivit föremål för sådan historisk-vetenskaplig
behandling, som sedan länge kommit andra yttringar
av mänsklig verksamhet till del. Undervisning i
vetenskapernas, teknikens, industriens och
trafikmedlens historia bedrives endast vid ett fåtal
högskolor i hela Europa, och någon allmän historisk
översikt i tryck på nämnda områden finnes
märkvärdigt nog ännu icke. Tillskapandet av det
österrikiska forskningsinstitutet, vars organisation
jag här icke kan gå närmare in på, är sålunda ett av de
få mera positiva steg, som tagits för att inrangera
dessa discipliner i det redan befintliga systemet. Så
stort är intresset för denna sak, att österrikiska
staten utfäst sig att lämna ett årligt anslag, vilket
dock givetvis under nu rådande förhållanden är
relativt blygsamt. Emellertid har man från privat
håll lyckats uppdriva penningmedel, så att det
första utåt synliga beviset för institutets verksamhet
nu föreligger i form av det första häftet av "Blätter
fur Geschichte der Technik". Den egentlige
initiativtagaren till institutet och den, som även i bistra
tider hållit tanken vid liv, har varit den
uppslagsrike teknikern och forskaren Wilhelm Exner (f. 1840,
d. 1931). Institutets nuvarande ledare L. Erhard,
som även nedlagt utomordentliga förtjänster på
tillkomsten och utformningen av tekniska museet i
Wien, är redaktör för institutets skriftserie.

Som allmänt program för denna har man tills
vidare endast antagit att genom koncentrerade
historiskt betonade uppsatser samla och offentliggöra det
primärmaterial och de forskningsresultat, som äro
nödvändiga förutsättningar för att en ur historiskvetenskaplig
synpunkt oantastlig "allmän historia" på här berörda
områden skall kunna framdeles presteras.

För Österrikes vidkommande är sålunda ett nytt
och viktigt steg taget. I viss mån är den här
åsyftade publikationsserien att betrakta som en
parallell till den av Verein Deutscher Ingeniure
sedan mer än 20 år tillbaka årligen återkommande
skriftserien "Beiträge zur Geschichte der Technik
und Industrie". I Frankrike och England utgivas
även likartade publikationer, och se vi på vårt eget
land, ha vi här Sancte Örjens gilles handlingar,
Jernkontorets bergshistoriska skriftserie, Tekniska
museets årsbok "Daedalus" m. fl., vilka alla syfta
åt samma håll, ehuru hos oss -- för övrigt av helt
naturliga skäl -- bergshanteringens historia hittills
fått brorslotten av trycksidorna och tydligtvis
förmått att mest fånga forskarnas intresse.

I den nu föreliggande boken från Wien är
emellertid innehållet i bästa mening blandat och dess
uppläggning innebär en programförklaring för
kommande skrifter. Österrike är ju ett land, som man
kanske inte i allmänhet är van att tänka på i
samband med ingenjörskonst och bragder på teknikens
fält, men dess av skarpa kontraster så rika natur
har ofta framtvingat både stora och ur teknisk
synpunkt märkliga och i många fall enastående
prestationer på ingenjörsområdet. Därtill kommer, att
många uppfinningar, som vi gärna sammankoppla
med andra länder och andra personer, ursprungligen
haft sin upprinnelse eller sina föregångare i
Österrike. Så är förhållandet med symaskinen,
automobiler!, skrivmaskinen för att taga några exempel.
Det förefaller, som om det lätta lynne och rörliga
ingenium, vilket man gärna tillägger österrikarna,
gjort dem särskilt skickade att tänka nya tankar och
komma fram med nya idéer, och särskilt blir detta
påtagligt, om man tar med i beräkningen hela den
gamla Donaumonarkien. Det vore frestande att här
göra en jämförelse med de livliga fransmännen, som
också på många områden varit förelöpare, men som
i likhet med österrikarna icke alltid varit de, som
fört idéerna vidare, omsatt dem i praktiken och
slutligen skördat guld och ära. Detta har varit
andra länder och folk förunnat att göra, antingen
genom att följa de vägar, som anvisats, eller genom
egna uppfinningar och rön, som varit samtidiga eller
något senare, när tiden varit bättre mogen att
mottaga och nyttiggöra nyheterna.

En recension borde ju omfatta åtminstone en
innehållsförteckning och några ord om varje kapitel. Jag
avstår emellertid från detta, då det skulle bli alltför
vidlyftigt och inskränker mig till att varmt
rekommendera "Blätter für Geschichte der Technik", i den

förvissningen, att var och en, som skaffar sig detta
häfte, skall få icke blott en nöjsam läsning, utan
även en verklig behållning av studiet av dess många
till innehållet rikt skiftande och med väl valda bilder
försedda uppsatser.

Som jag ovan antytt, är utgivandet av detta
teknisk-historiska häfte endast ett första livstecken.
Fortsätter institutet på den inslagna vägen, har man
all anledning förmoda och hoppas, att det icke skall
dröja länge, innan institutet kan i dess helhet
realisera sitt program att forska, publicera och
undervisa. <tab><tab><tab><tab><tab><i>Torsten Althin.</i>

</chapter>
<chapter name="ETT DÖDLIGT OLYCKSFALL VID EN KRAN.
ARBETSGIVARES ANSVAR ENLIGT LAG.">
<h2>ETT DÖDLIGT OLYCKSFALL VID EN KRAN.</h2>
<h3>ARBETSGIVARES ANSVAR ENLIGT LAG.</h3>
En lyftkran, som användes vid lastning av
sprängsten, störtade på grund av för svag förankring. En
arbetare, sysselsatt med maskinborrning blev
därvid svårt skadad och avled samma dag. Olyckan
inträffade den 3 febr. 1932. Arbetsledningen, en
ingenjör och en arbetsförman (maskinist), ställdes till
ansvar, varvid den förre i första instans ådömdes
böter och skadestånd.

Lyftkranen var av vanlig typ av järnkonstruktion
och bestod av en 5 m lång hjärtstock, 2 st. 6 m
strävor, en höj- och sänkbar bom samt ett
handdrivet spel med två vevar. Den hade besiktigats
den 14 jan. 1932 av godkänd besiktningsman men på
annan uppställningsplats. På den nya
uppställningsplatsen hade varken besiktning eller provning
av kranen företagits. Arbetet hade där börjat
samma dag några timmar innan olyckan inträffade.
Endast två lyft hade gjorts. Vid tredje lyftet, en
sten om ca 600 kg vikt, hade kranen störtat.

Hjärtstock och strävor hade varit fastade i berget
med dubbar i borrade hål. Av polisundersökningen
omedelbart efter olyckan framgick följande: "Vid
närmare besiktning å det blottade berget i den
uppgrävda gropen, där den västra strävan haft sitt fäste,
iakttogs, att berget vore mycket skrovligt och
ojämnt på ytan. Stödhålet för strävan hade borrats
i en mot hålans inre utskjutande bergspets. Vidare
konstaterades att tvärs över och igenom sagda
bergspets förefunnits en gammal frostspricka eller s. k.
släppa. Då det förut omtalade större stenblocket
med sin tyngd belastat kranen, hade jämväl strävan
ifråga utsatts för påfrestning. Därvid hade
järndubben i strävans fotända kommit i bänning utåt,
från borrhålets botten. Stenspetsen hade därvid
brustit tvärs av i sprickan, som löpt tvärs igenom
borrhålet. Stenspetsen, som endast hade en vikt av
3 à 4 kg, hade frigjorts och skjutits till sidan,
varvid strävan helt förlorat sitt stöd och fallit på sätt
förut har beskrivits."

Hjärtstockens tappar, som sprungo av vid
fallet, underkastades provning vid
materialprovningsanstalten, varvid följande intyg lämnades:
"Tapparna hade en diameter av 45 mm, de hade brustit
tvärs av. Den ena var genomborrad med ett hål,
varigenom gick en bult, som fasthöll en ring av
gjutjärn.

Metallografisk undersökning av materialet i
tapparna har givit till resultat, att de bestodo av järn
med mycket låg kolhalt och med grov struktur.
Materialet innehöll rikligt med slagg, som till stor
del bestod av järnoxidul. Av detta framgår, att
järnet utsatts för oxidation vid hög temperatur
("bränts")."

Vid nytt polisförhör framkommo bl. a. följande
uppgifter:

<i>Ingenjören:</i> Kranen hade hyrts från en mek.
verkstad. Ingenjören hade fått skriftligt meddelande
att kranen besiktigats i januari. Ingenjören hade
givit maskinisten order att transportera kranen till
den arbetsplats, där olyckan inträffade samt
närvara vid kranens uppsättning. Huruvida han
därvid även givit maskinisten "uttrycklig order om att
på arbetsplatsen provbelasta kranen", kunde
ingenjören ej erinra sig. Han hade icke varit på
arbetsplatsen ifråga under tiden från det kranen ditförts
till dess olycksfallet inträffat.

<i>Maskinisten:</i> Han hade övertygat sig om att på
kranen fanns provplåt utvisande att kranen i januari
besiktigats. Han förnekar att han av ingenjören
erhållit order "att närvara då kranen uppsattes på
arbetsplatsen --". Dagen före olyckan hade han
varit på arbetsstället, varvid den sträva, som
sedermera orsakade olyckan, ännu ej var fastsatt. Platsen
för denna strävas fäste hade han därvid undersökt
och funnit att berget var löst och sprickigt, varför
han yttrat: "Detta få vi ej fresta, förrän vi fått
andra bultar." Han hade även beställt nya sådana,
vilka vid olyckstillfället funnos liggande i ett
redskapsskjul vid arbetsplatsen. Han hade icke givit
arbetsförmännen order om provbelastning av kranen.

<i>De närvarande arbetarna.</i> Icke någon av
arbetarna uppgiver sig hava hört maskinistens
yttrande: "Detta få vi ej fresta, förrän vi fått andra
bultar."

Vid förhöret framkommo även andra uppgifter,
vilka dock icke torde hava inverkat på
rättsförhandlingarna. Allmänne åklagaren yrkade nämligen
ansvar på ingenjören -- arbetsföreståndaren -- <i>för
det den ifrågavarande lyftkranen, efter det den
uppställts på arbetsplatsen, tagits i bruk, utan att
därförut hava underkastats provning på betryggande
sätt.</i>

Målet har förevarit i rådhusrätten, som meddelat
följande utslag, som anföres i utdrag med
uteslutande av alla identifieringsuppgifter och
ersättande med vägledande beteckningar inom parentes:

"I själva målet finner rådhusrätten till en början
utrett, att den 3 februari 1932 under för
(arbetsgivarens) räkning pågående arbete å (vägen) en vid
arbetet använd lyftkran sammanbrutit under tyngden
av ett i kranen uppvinschat stenblock, vägande
omkring 600 kg, att därvid kranens ena sträva träffat

i arbetet deltagande (arbetaren) med den påföljd,
att (arbetaren) från den bergsplatå, där kranen varit
uppsatt och varest (arbetaren) själv befunnit sig,
slungats först mot ett från bergsplatåns vägg
utskjutande klipparti och därefter ned å vägen samt
att (arbetaren) därvid tillfogats så svåra skador, att
han senare samma dag till följd av dem avlidit.

I målet måste vidare anses ådagalagt, dels att
kranen, som nyuppsatts på förut berörd bergsplatå,
icke därsammastädes provbelastats, dels ock att de
lyft, som med densamma före olycksfallet å platsen
verkställts, avsett stenblock, vilkas vikt med 100 kg
understigit vikten av det block, som befunnit sig i
kranen, då olyckan inträffade.

Bestämmelserna angående provningen av kranar i
4 § b) i lag den 29 juni 1912 om arbetarskydd anser
rådhusrätten böra så förstås, att därigenom
föreskrivits skyldighet för arbetsgivare att vid varje
uppsättande av dylik kran å ny arbetsplats genom
provbelastning utröna, att kranen med den
uppställning och det fäste som givits densamma, med
trygghet kan användas till lyftande av den största tyngd,
som å arbetsplatsen ifrågakommer.

I målet är ostridigt, att svaranden (ingenjören),
som är ansvarig för den tekniska ledningen av
(arbetsgivarens) arbeten, i nu förevarande fall icke
givit order om vederbörlig provbelastning ävensom
att (ingenjören), som väl vid alla arbetens
utförande inskärpt vikten av att därvid iakttaga
största möjliga försiktighet, dock ej utfärdat generella
föreskrifter om provbelastning av kranar och dylika
redskap å ny arbetsplats utan förlitat sig på en,
enligt uppgift, vid hans tillträde (år) av
ingenjörsplatsen förefintlig fast praxis i detta avseende.

Vid dessa förhållanden kan (ingenjören) icke
undgå ansvar för vad i saken förefallit.

I följd härav dömer rådhusrätten honom
(ingenjören) jämlikt 25 kap. 17 §, 18 § och 22 § samt 14
kap. 9 § Strafflagen, att till statsverket böta, för
oförstånd i tjänsten, tio till femton kronor
uppskattade dagsböter samt för vållande till annans
död likaledes tio dagsböter till samma belopp eller
tillhopa trehundra kronor.

Vad däremot mot svaranden (arbetsförmannen) i
saken förekommit finner rådhusrätten icke vara av
beskaffenhet att till ansvars- eller ersättningsskyldighet
för honom föranleda, vadan åtalet mot
(arbetsförmannen) liksom ock mot honom framställda
skadeståndsanspråk av rådshusrätten ogillas.

Vidkommande de mot (ingenjören) av riksförsäkringsanstalten
framställda skadeståndsanspråken
prövar rådhusrätten, då det av utredningen i målet
måste anses framgå, att avlidne (arbetaren) genom
eget vållande medverkat till skadan i sådan mån,
att skadeståndet skäligen bör jämkas till hälften av
det belopp, vartill skadan skattas, lagligt förplikta
(ingenjören) att genast mot kvitto ersätta
riksförsäkringsanstalten med hälften av vad anstalten i
följd av olycksfallet fått utgiva för tiden till och
med den 3 juli 1932 eller med trehundranittiosex
kronor 75 öre, varjämte riksförsäkringsanstalten
därjämte förbehålles rätt att, jämlikt den av
rådhusrätten ovan antagna beräkningsgrunden för
gäldandet av den åsamkade skadan, mot (ingenjören) föra
talan om gottgörelse för vad anstalten kan komma
att ytterligare få utgiva av i målet ifrågakomna
livräntorna för tiden från och med den 4 juli 1932.

Beträffande de av änkan framställda ersättningsanspråken
för egen del och såsom målsman för sin
och sin avlidne mans underårige son, finner
rådhusrätten desamma, med hänsyn till i målet upplysta
förhållanden, icke kunna bifallas i vad de avse tiden
till den 6 april 1934.

Från sistnämnda dag förpliktas emellertid
(ingenjören) att till änkan i bidrag till hennes eget
uppehälle månatligen i förskott utgiva tjugo kronor, så
länge hon lever ogift.

(Ingenjören) förpliktas att ersätta statsverket vad
detsamma utgivit eller framdeles kan komma att
utgiva i vittnesersättning åt i målet avhörda vittnena,
varemot rådhusrätten föreskriver, att vittneslönerna
till övriga på åklagarens begäran i målet inkallade
vittnen skola stanna å statsverket.

Slutligen förpliktas (ingenjören) att gottgöra
riksförsäkringsanstalten dess kostnader å saken med tio
kronor.

Talan mot detta utslag fullföljes -- -- -- " etc.

En rådman var av skiljaktig mening och anförde:
"Jag finner icke i målet utrett, att svaranden i
påtalade hänseenden gjort sig förvunnen till ansvar, i
följd varav åklagarens och målsägandens i målet
förda talan av mig ogillas.

De ersättningar, som av allmänna medel utgått
eller kunna komma att utgå till i målet på
åklagarens begäran avhörda vittnen, skola stanna å
statsverket.

Riksförsäkringsanstaltens anhållan om ersättning
för rättegångskostnaderna lämnas utan avseende."

Såväl svaranden som käranden -- allmänna
åklagaren -- hava anfört besvär hos hovrätten.

Oavsett hur domen där utfaller, synes
rådhusrättens utslag utgöra en varning för samtliga som hava
det juridiska ansvaret för kranar och andra
lyftinrättningar i industrien och allmän tjänst.

Det lagrum, där besiktning och provning av
lyftanordningar stadgas, är 4 § b i arbetarskyddslagen,
som lyder:

"Hissar, kranar, hängbanor och andra därmed
jämförliga transportanordningar skola underkastas
besiktning och provning på sätt, sorn kan anses
betryggande; och skall å dem finnas på lämpligt ställe
tydligt angivet den bärighet i vikt, varför de vid
senaste besiktning godkänts, jämte dagen för denna
besiktning ävensom, då de äro avsedda för
persontrafik, det antal personer, som utan fara kan på en
gång begagna dem. Ställningar och dylikt skola
erbjuda tillfredsställande säkerhet";

och dessutom 3 § i samma lag: "Arbetsgivare är
pliktig iakttaga allt, som i avseende å arbetslokaler,
maskiner och redskap eller eljest med hänsyn till
arbetets natur skäligen kan anses av nöden för att
skydda hos honom sysselsatta arbetare mot
olycksfall och ohälsa i arbetet". -- -- --

Ur yrkesinspektionens cirkulär nr 19 II Lyftkranar
och andra därmed jämförliga maskiner återgives
följande:

"Med lyftkran förstås här sådan lyft inrättning,
där lasten är upphängd uti en över en flyttbar
skiva ledande lina eller kätting.
1) Lyftkranar och spel böra vara försedda med
verksam spärr- eller bromsinrättning.

2) Kugg- och friktionshjul böra vara inskyddade.
3) Finnas flera utväxlingar, bör säker
stänginrättning hindra urkuggning.
4) Lyftkranar med tillhörande delar böra besiktigas
och avprovas med högsta tidsmellanrum av ett
år och en månad (ändrat genom K. socialstyrelsens
skrivelse 11/1 1923).
5) Varje lyftkran skall vara försedd med tydligt
anslag, angivande högsta tillåtna belastning i kg."

En av yrkesinspektörerna har också på ett tidigt
stadium utarbetat en särskild promemoria i saken.

Lagen gör en bestämd skillnad mellan <i>besiktning</i>
(uppmätning, undersökning och hållfasthetsberäkning)
och <i>provning</i> (avprovning och provbelastning).
Besiktning och provning skall göras minst en gång
årligen med en högsta mellantid av 1 år 1
månad. Provning på en uppställningsplats innebär
givetvis icke någon garanti för att kranen på annan
uppställningsplats är säkert uppställd eller fästad.
Därför synes provning böra göras innan en lyftkran
tages i bruk vid ny uppställning. Sakkunnigt anses
en sådan provbelastning utföras genom att kranen
successivt belastas till vederbörlig gräns, varvid
sviktningar och dylikt i olika lägen av bommen
uppmärksammas. Bommen kan svängas med hjälp av
linor, så att ingen behöver stå intill kranen mer än
vid fästande av lasten.

Några officiella kompetensvillkor för besiktningsman
vid besiktning och provning av lyftkranar finnas
icke uppställda. Besiktning kräver emellertid,
som framgår av ovanstående, sådan teknisk teoretisk
sakkunskap som behöves för att kunna upprita och
beräkna kranen, samt praktisk förtrogenhet med
kranar. Provbelastning däremot kräver icke i
vanliga fall nödvändigtvis högre teoretisk kompetens,
däremot god praktisk sakkunskap och erfarenhet,
men framför allt ansvarskänsla.

I förevarande fall torde en provbelastning av allt
att döma varit tillräcklig för upptäckande av
strävfästets svaghet. Kranen hade nämligen en högsta
tillåtna belastning av 2 000 kg.

Den sten som lyftes vid olyckstillfället vägde ca 600
kg. Om vid provbelastning lasten successivt ökats
i enlighet med anvisningarna i nyssnämnda p. m.,
skulle kranen hava störtat vid 600 kg last eller
strävfästet dessförinnan givit sig så pass, att
nödvändigheten av ett bättre strävfäste blivit uppenbar.

Vid Göteborgs stad t. e. har arbetsledningen redan
tidigt observerat det ansvar som åvilar arbetsgivare
enligt lag. Fördenskull företages besiktning och
provning av kranar. Dessutom har underbefälet
erhållit vissa skriftliga order om provning och tillsyn
vid ny uppsättningsplats. För att kontrollera
belastningen av gods vid hamnkranarna konstruerades
vidare fjäder vågar, att insättas mellan last och krok.
Kranskötaren hade order att i tveksamma fall väga
lasten. <tab><tab><tab><tab><tab><tab><i>Ernst v. Post.</i>

</chapter>
<chapter name="NOTISER">
<h3><i>NOTISER</i></h3>
<b>Elektriska kontroll- och inspektionsväsendet utredes.</b>
Handelsministern har tillkallat generaldirektör Gösta
Malm, statsinspektör Ragnar Holmer och överingenjör
Yngve Holm att inom handelsdepartementet biträda med
verkställande av utredning rörande frågan om
kontrollen av elektriska starkströmsanläggningar och andra i
samband därmed stående frågor. Generaldirektör Malm
skall i egenskap av ordförande leda utredningsarbetet.

I handelsministerns yttrande till statsrådsprotokollet
framhålles, att den statliga kontrollen å ifrågavarande
område ej hållit jämna steg med utvecklingen. Det
nuvarande kontrollsystemet lider av allvarliga brister,
särskilt med hänsyn till enhetligheten och effektiviteten.

Föremål för undersökningen böra bl. a. bliva
säkerhetsföreskrifter, som kunna anses erforderliga för ett
rationellt utförande och en ändamålsenlig skötsel av
elektriska anläggningar. Vidare bör frågan om den
elektriska inspektionens organisation tagas under
omprövning. Därvid synes tillika böra undersökas behovet
såväl av en effektivare tillsyn över de nuvarande
besiktningsobjekten som av en utvidgning av den statliga
tillsynen till sådana anläggningar, som nu ej äro föremål
för inspektion. Särskild uppmärksamhet bör ägnas
frågan om det Inbördes förhållandet mellan den statliga
inspektionen och den privata inspektionsverksamheten.
De stegrade kostnader för den statliga inspektionen, som
troligen bli en följd av dennas utvidgning, torde kunna
ifrågasättas böra täckas genom bidrag av anläggningarnas ägare.

Handelsministern har vidare anmodat utredningsmännen
att taga i övervägande, huruvida icke en offentlig
kontroll bör införas för saluförd elektrisk materiel. Även
frågan om kontrollen över de elektriska yrkesmännens
kompetens och det därmed sammanhängande elektriska
entreprenörsystemet bör göras till föremål för en
omsorgsfull prövning, vilken även bör avse frågan om ett
nöjaktigt ordnande av yrkesmännens utbildning.

I samband med utredningen böra slutligen vissa andra
frågor behandlas, såsom den, i vad mån vid prövningen
av en koncessionsansökan rörande elektrisk anläggning
hänsyn bör tagas till behovet av anläggningen, vidare
vilket förfarande som bör iakttagas vid förlängning av
meddelade koncessioner, ävensom frågor om ändrade
bestämmelser rörande tillstånd till elektrisk
starkströmsanläggning, erforderlig för elektrisk järnväg
eller spårväg, samt en viss revidering av gällande regler
om ansvarighet för skada till följd av elektrisk ström.

<b>Energiproduktionen i Sverige under år 1932.</b> I den
av Svenska elektricitetsverksföreningen i dagarna
utgivna statistiska översikten över energiproduktionen år
1932 konstateras, att denna varierade ganska kraftigt.
En ökning under de två första månaderna åtföljdes av
en nedgång, som upphörde först under fjärde kvartalet,
då tendensen åter blev stigande. Slutvärdet blev 4,96
milliarder kWh mot 6,12 ett år tidigare.

En statistisk nyhet som införts under året är ett försök
att särskilja den del av produktionen, som levereras
som sekunda energi.

Särskilt i Sydsverige och Norrland har energiproduktionen
varierat synnerligen starkt under året. I
Sydsverige beror detta säkerligen på vattenbrist under
sommarmånaderna, varpå även tyder den exceptionellt
höga värmekraftprocenten. I Norrland ha driftsinställelser
inom industrien påverkat produktionssiffrorna.

Samma variationer som kunde iakttagas i den totala
produktionen under året, gåvo sig tillkänna i
samhällenas energiomsättning. Den allmänna distributionen,
som under de första månaderna ökade något, höll sig
därefter i det närmaste konstant. Variationerna i

totalvärdet få alltså helt tillskrivas fluktuationerna i
industriens energibehov. De sista månaderna medförde
en återhämtning, så att slutvärdet låg i nivå med det
högsta hittills rapporterade årsvärdet.
Produktionsvärdena för november och december överstego för första
gången 100 mill. kWh pr månad för de rapporterade B-verken.

Svackan i produktionskurvan har under året varit
mera framträdande vid de återdistribuerade verken
än vid de självproducerande. Man kan även iakttaga en
viss avrundning hos produktionsstopparna vid de
återdistribuerande verken, möjligen beroende på en
tendens hos dessa verk att använda taxor med restriktiv
inverkan på belastningstopparna för att verkets egen
maximibelastning skall hållas nere. Ofta stimulera
taxorna samtidigt sommarförbrukningen.

<b>Belysningsanordningar vid flygplatser.</b> Till
kommerskollegium har civilingenjör Tord Ångström nyligen
ingivit redogörelse för en resa i Tyskland, Frankrike,
Schweiz och Holland (d.-nr 1920/1932), företagen i
ändamål att studera belysningsanordningar för
flygplatser och luftfartsleder. Berättelsen innehåller bl. a.
följande uppgifter om ett antal viktigare flygplatser.

<i>Hamburgs</i> flygplats, med dimensionerna 900 X 900 m,
har, i likhet med de flesta tyska flygplatser, som äro
utrustade med belysningsanordningar för nattflygning,
endast flygplatsfyr och hindermarkeringsljus. Den
förstnämnda är anordnad vid spetsen av en skorsten
om 20 m höjd och består av ett system strålkastare
samt därjämte neonrör. Fyrens räckvidd uppgives till
30 à 40 km. Till ledning vid landningen har man
upprättat ett provisoriskt och mycket enkelt system av
lampor, anordnade i en 500 m lång linje i
vindriktningen. Först passeras två gröna lampor, därefter
följa sex vita och som avslutning två röda.

<i>Berlins</i> flygplatsfyr vid Tempelhof, som i fråga om
belägenhet, utsträckning och vissa anläggningar torde få
anses som en av de förnämsta i Europa, har
dimensionerna 1300 X 1300 m och ingår i själva
stadsplanen. Anordningarna där torde framgå av fig.
Gränsmarkeringen sker med horisontella neonrör på ca 60 m
avstånd från varandra. Man är synnerligen nöjd med
systemet, ehuru man numera kommit i konflikt med
tendensen att reservera det röda ljuset för hindermarkering.
Flygplatsen har en fullständig hindermarkeringsbelysning
samt vindriktningsvisare, bestående av blåa
ljusrör, anordnade på diametralt motsatta sidor av fältet.
Som flygplatsfyr tjänstgör en kraftigare, riktbar
strålkastare, uppställd på en av hangarerna.

Enligt vad dr-ing. Ernst Dierbach, som svarar för
markorganisationen inom det tyska lufttrafikbolaget,
meddelat, kommer man sannolikt att utrusta de
viktigare flygplatserna även med flodljus, ehuru detta
hittills måst anstå av ekonomiska skäl.

<img 1>
Plan av flygplatsen Berlin-Tempelhof. Skala ca 1:12 000. 1. Förvaltningsbyggnad.
2. Vakttorn. 3. Hallar. 4. Verkstäder.
</img>

I <i>Schweiz</i> förfogar den officiella luftfartsbyrån i
Bern över ett årligt anslag av 30 000 fr. för
flygplatsernas utrustning. Flygplatserna hava tillkommit genom
statens, kantonernas eller kommunernas försorg,
vartill komma de av flygvapnet och särskilda bolag
anordnade. Det finnes tre tullflygplatser av första klass,
nämligen Zürich, Genève och Basel, vilka hava ständig
tulitjänst, samt dessutom tre tullflygplatser av andra
klass, Lausanne, Altenrhein och Bern.

Flygplatsen vid <i>Altenrhein</i> vid St. Gallen är en av
de bäst utrustade i fråga om nattlandningsbelysning.
Flygplatsen har dimensionerna 17 00 X 500 m. I
allmänhet disponerar man endast en inre kärna av detta
fält med viss begränsad nyttjandet för den övriga
delen. För fältets belysning användas två grupper
strålkastare med spegelreflektorer, varje grupp
bestående av tre strålkastare om vardera 3 kW. Fältet
begränsas av träd, vilka hinderbelysas med röda
lampor om 40 W, placerade 60 m från varandra.
Hangarerna fasadbelysas med strålkastare om 75 W.
Vindriktningsvisarna äro av amerikansk typ med
innerbelysning om 500 W. Flygplatsfyren är anordnad med
fyra neonrör om vardera 500 W. Den har emellertid
icke visat sig särskilt effektiv. På 15 km avstånd ha
hinderljusen synts lika bra. Landningssignalen består
av röda och gröna blinkljus. Molnhöjdmätare är ännu
icke installerad. Hela anläggningen har dragit en
kostnad av 130 000 fr. Den kan inkopplas för hand eller
med tidur.

<i>Basels</i> flygplats är försedd med hinderbelysning samt
flodljus om 10 kW, stationärt uppställt på lämpligaste
plats. Flodljuset är tillräckligt för att ange fältets
begränsning. Som flygplatsfyr tjänstgör neonljus om 3
kW. Rören äro sammansatta i form av en kub med
1 m sida. Landningssignalen består av röda och gröna
blinkljus.

Flygplatsen i <i>Zürich,</i> med dimensionerna 1 000 X 1 300 m,
användes såväl för civilt som militärt bruk.

Särskild luftpolis ordnar start- och landningsförhållandena.
Fältet skall kompletteras för en kostnad av 1 1/2
mill. francs, vilket belopp försträckes av ett bolag, som
uppbär ränta och amortering. Ett transportabelt
flodljus om 3 kW finnes, varjämte tre fasta skola inrättas.
Dessutom skola gula gränsljus anskaffas.

Flygplatsen i <i>Genève-Cointrin</i> har dimensionerna
550 X l 000 m. I NO och SV finnas gränsmarkeringsljus
om 300 W med organgefärgat sken. För
flygplatsens belysning användes ett ambulerande flodljus
om 6 kW, som matas med egen generator. Hela
aggregatet är uppställt på två vagnar. Flygplatsfyren
utgöres av ett neonrör i spiralform på en av
radiomasterna. Vindriktningsvisaren inställes vid
vindstyrkor under 3 m/sek, automatiskt i bästa
landningsriktning. Vindstyrkan angives genom tandning av
lampor. Inkopplingen sker i regel automatiskt med
tidur. Vid <i>Lausanne</i> finnes endast hindermarkeringsljus.
Vid <i>Bern,</i> vars flygplats skall utvidgas till 700 X 700 m,
förfogar man över ett flodljus om 6 kW, men f. ö. är
flygplatsen utrustad endast med hindermarkeringsljus.

<i>Paris</i> flygplats vid Le Bourget är icke försedd med
gränsmarkering annat än utefter en sida och vid denna
medelst röda och vita lampor. Utefter de övriga
sidorna utgör hinderbelysningen medelst röda lampor
tillräcklig gränsmarkering. Kabeln till gränsljusen
ligger över jorden. Flygplatsen är vidare försedd med
två stationära flodljus och tre ambulerande, samtliga
om 10 kW. Lamporna äro försedda med dubbla
glödtrådar på sådant sätt, att om den ena brinner av, den
andra tillkopplas automatiskt. De ambulerande
flodljusen anslutas medelst kontakt till jordkabel.
Vindriktningsvisaren har vit belysning med röd och grön
lampa på sidorna. Om vindstyrkan underskrider 3
m/sek., inställes visaren automatiskt i fältets
längdriktning. Flygplatsfyren utgöres av neonrör,
sammanställda till ett N och matade med 3 000 V ström.

<i>Amsterdams</i> flygplats har dimensionerna 800 X 800
m och har synnerligen fria omgivningar. Den torde
vara den första flygplats som utrustats med modern
fältbelysning. Flodljusanläggningen, som var färdig att
tagas i bruk i april 1927, består av 8 stationära
flodljus om vardera 5 kW och med eri horisontell
spridningsvinkel av 90°. Av dessa flodljus inkopplas i varje
särskilt fall 3 à 4 st. på den sida av fältet, över vilken
inflygningen kommer att försiggå. Flodljusen äro 2,5 m
höga, målade svart-vita samt överst försedda med
hindermarkeringslampa, givande rött sken. Hallar och
övriga byggnader äro försedda med hindermarkeringsljus.
I nordöstra hörnet av fältet är en 3 m hög
vindriktningsvisare med röda lampor i sedvanlig T-form
uppställd. Vid vindstilla inställes visaren i den
fördelaktigaste landningsriktningen. Någon gränsmarkering
är ej anordnad, vilket kan försvaras genom fältets
regelbunda form och det jämförelsevis stora antalet
flodljus.

<b>Nytt system för dieselelektrisk drift på förortsbanor.</b>
VDI-Zeitschrift (11 februari 1933) beskriver ett av den
argentinske ingenjören Saggaccio utarbetat nytt system
för dieselelektrisk drift å Buenos Aires' sydbana.
Driften ombesörjes av 8 elektriska motorvagnar, som
erhålla ström från ett rullande kraftverk. Detta består
av två 4-axlade fordon om sammanlagt 130 ton, vilka
vart och ett har en åttacylindrig dieselmotor jämte
likströmsgenerator och kylare. Motorerna utveckla 850
hkr vid 550 v/min. Dessa dieselmotorvagnar drivas
liksom de elektriska motorvagnarna av vardera två
elektriska motorer och äro alltså strängt taget
lokomotiv, ehuru de avge 80 % av kraften till
motorvagnarna. På grund av sin stora vikt kunna
dieselmotorvagnarna omställas för drift av vanliga tåg,
varvid man genom särskilda kopplingsanordningar erhåller
sex drivaxlar i st. f. två. Med de 8 motorvagnarna
kunna 1 000 passagerare befordras.

Huvudvinsten vid detta system skulle vara, att man
med samma vagnmateriel kan trafikera de elektrifierade
förortslinjernas fortsättningssträckor, där trafiken
är så gles, att fasta anläggningar för elektrifieringen
ej skulle löna sig.

<b>Svenska studiekommissionen för svetsningsfrågor.</b>
Den av kommissionen den 2--4 februari anordnade
kursen i svetsningsteknik förlöpte efter det uppgjorda
och i Teknisk tidskrift tidigare tillkännagivna
programmet. Den besöktes av ca 150 personer från hela
landet. Som extranummer visades en instruktiv film
rörande gassvetsning. Föredragen komma att utgivas
i en eller annan form och meddelas deltagarna i kursen.
Eventuellt komma de även att mot ersättning göras
tillgängliga för andra intresserade.

<b>Brittiska industrimässan,</b> Storbritanniens och
Brittiska imperiets årliga nationella varumassa, äger i år
rum i London 20 februari--4 mars och i Birmingham
20 februari--3 mars, varvid Birmingham som vanligt
fått de tunga industrierna på sin lott. Vidare
upplysningar om mässan kunna erhållas från brittiska
legationen eller konsulaten, direkt från Department of
Overseas Trade, 35, Old Queen Street, London S. W. 1, eller
ock från Birmingham Chamber of Commerce, 95, New
Street, Birmingham.

<b>Svensk industrikalender</b> har i dagarna utkommit i
sin femtonde årgång (1933), vilken i fråga om
uppställningen icke skiljer sig från sin närmaste föregångare.
Ändringarna och tilläggen äro dock åtskilliga, och även
de i kalendern behandlade företagens antal har ökats.
Den systematiskt uppställda tillverkningsavdelningen
upptager ca 5 000 varuslag, firmaavdelningen 1 850
industriföretag och det särdeles användbara
personregistret ca 5 800 industrimän med uppgifter bl. a. om
deras ålder, adresser och de företag, i vilka de äro
verksamma som styrelsemedlemmar eller befattningshavare.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Primitiva skepp.</b> <i>Vad hällristningarna vittna om
bronsålderns sjökultur,</i> av kommendör P. Dahlgren.
Bokförlaget Natur och kultur. Stockholm 1932. 96
sidor oktav med 112 figurer. Pris 4:-- kr.

Ifrågavarande arbete är ett uttryck för det i var tid
så levande intresset för våra förhistoriska förfäder och
deras levnadsförhållanden, i detta fall ett försök att
intränga i deras sjöfart och särskilt i betingelserna
därför, deras fartyg och dessas konstruktion, sådan den
framträder i bevarade samtida bilder huvudsakligen i
bronsålderns hällristningar.

Arkeologer av facket hava tidigare varit inne på
samma tankegång, och 1925 hölls på teknologför
eningens avdelning för skeppsbyggnadskonst ett
föredrag av doktor Arthur Nordén om bronsålderns
skeppsbyggnadskonst i Norden (se Tekn. tidskr.
Skeppsbyggnadskonst 1925, h. 7, 8 och 9). Även i dr Nordéns
gradualavhandling, "Östergötlands bronsålder", ingår
Skeppsbyggeriet som en del.

Det är naturligt, att en praktisk sjöman och en
arkeolog se på dessa saker med olika ögon. Kommendör
Dahlgren tar för gott allt vad hällristningarna
framställa och söker tolka dem som avbildningar av
verkliga fartyg, under det att den allmänna åsikten i
arkeologkretsar synes vara, att hällristningarna äro
ristade för kultändamål, solbåtar eller dödskepp, och

oanvändbara för förskaffande av kännedom om de
samtida verkliga sjögående fartygens utseende eller
konstruktion. Dr Nordén går en medelväg och håller före,
att hällristningarna äro kultbilder med symboliska
skepp, fritt tecknade fantasibilder, men fullt användbart
materiel till studiet av det samtida Skeppsbyggeriet
för praktiskt bruk.

Kommendör Dahlgrens bok måste man i varje fall
betrakta som en verklig sjömans inlägg i en fråga, som
hittills helt behärskats av arkeologerna, och
vetenskapsmannen har säkerligen mycket att lära av den
praktiske yrkesmannen i denna fråga såväl som i många
andra. Så t. e. har kommendör Dahlgren tidigare i en
uppsats "Antikens styrman" i "Tidskrift i sjöväsendet"
hävdat, att den gängse uppfattningen av det antika
Greklands sjöväsende missförståtts på grund av
språkmännens obekantskap med innebörden av de grekiska
författarnas uttryck.

Kommendör Dahlgrens uppsats är läsvärd och
rekommenderas till alla i hithörande frågor intresserade.
Ehuru en del av författarens slutsatser äro förbluffande,
vill rec. ej ingå på någon sakkritik, trots att
anledningar därtill nog finnas utan överlåter han detta till
den verkliga sakkunskapen. Ett par detaljer, som dock
mera höra till utstyrseln än innehållet, vill rec. dock ej
förbigå med tystnad, och då i första hand saknaden av
ett register över bilderna eller åtminstone en
kortfattad beskrivning under varje plansch med
förteckning över de olika bilderna. Som det nu är möta
svårigheter att få upplysning om, vad en bild föreställer
eller varifrån den härstammar utan att genomläsa hela
boken. Så t. e. anges pl. 8, sid. 61, föreställa hällristade
bilder från Bretagne m. fl. Bild <i>m</i> på denna plansch
visar en sten av samma utseende som de gotländska
bildstenarna, och föreföll det rec. egendomligt att en
sådan kunnat förirra sig till utkanten av Västeuropa.
På sid. 89 ini texten kommer förklaringen, att bilden
pl. 89, <i>m</i> är en bildsten från Högbro, Roma, Gotland.
Rec. skulle även vilja göra en invändning mot bokens
titel, "Primitiva skepp". Därför att avbildningarna äro
naiva och primitiva, behöva ej de avbildade skeppen
ha varit det; till vår tid komna samtida bilder av
vikingaskepp äro även högst enkla, men vid utgrävning
av de bevarade skeppen befunnos de vara mästerverk
av skeppsbyggnadskonst. Vidare ger boken mer än
titeln utlovar, i det ett kapitel ägnas åt spörsmålet huru
seglingskonsten kommit till Norden och ett kapitel åt
folkvandringstidens och vikingatidens skepp, dvs.
fartyg ett par årtusenden yngre än de egentliga
hällristningarna, allt annat än primitiva skepp.

Vi få hoppas att länge än få möta alster av kommendör
Dahlgrens penna och att hans hälsa och krafter må
stå bi att bispringa historieforskning och arkeologi i
nautiska frågor. <tab><tab><tab><tab><tab><i>T. K--s.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Uppsala</b>
hade den 10 december sitt julsammanträde å Gillet i
Uppsala. Kvällens föredrag hölls av bergsingenjör
Gunnar Thalén, Sandviken, och behandlade "Stålets
inre byggnad". I det synnerligen lärorika och
intressanta föredraget redogjorde ingenjör Thalén ingående
för de förändringar, som äga rum vid värmebehandling
av kolstål, hur dessa kunna följas i stålets
mikrostruktur samt hur detta sålunda kan bibringas önskvärda
egenskaper. Föredragshållaren redogjorde därefter i
korthet även för egenskaperna hos en del legerade stål.
Efter föredraget, som åhördes med stort intresse,
visades en film från de storartade fabriksanläggningarna
i Sandviken samt gången av tillverkningen
ända från malmen i gruvorna och träkolet i milan till
de färdiga rören, stålbanden och urfjädrarna, vilka
kvalitetsprodukter ha gjort namnet Sandviken känt och
uppskattat i hela världen. Till slut visades även en
film, upptagen vid prinsen av Wales besök i Sandviken
i höstas.

Sedan sammanträdet avslutats, följde supé och ett
angenämt julsamkväm. <tab><tab><tab><tab><i>E. K.</i>

<b>Chalmersska ingenjörsföreningens stockholmsavdelning</b>
höll sitt ordinarie höstsammanträde den 16 dec. å
hotell Gillet, under ordförandeskap av ingenjör Chr.
Sylwan, som inledningsvis yttrade några minnesord över
de sedan förra sammanträdet avlidna medlemmarna
ingenjörerna C. Björne, W. Hesselius och M. Samuelsson
och lyste frid över deras minne.

Vid val av funktionärer utsagos till <i>styrelseledamöter</i>
ingenjör B. Traneus, ordf., byråchef E. V. Gabrielsson,
v. ordf., advokat G. Wingårdh, sekr., ingenjör G.
Göthberg, kassaförv., ingenjör N. Lindberg, klubbm., till
<i>styrelsesuppleant</i> direktör C. Hagberg och ingenjör K. J.
Herbold, till <i>revisorer</i> ingenjörerna K. E. Larsson och
F. Fransson, samt till <i>revisorssuppleant</i> ingenjör G.
Kjellgren.

Härpå redogjorde ingenjör Sylwan för det betänkande
som avlämnats av "kommittén för den högre tekniska
undervisningens ordnande", utmynnande i en anhållan
om kommittéarbetets avslutande. En livlig diskussion
utspann sig härefter, i vilken ett flertal medlemmar
yttrade sig, och samtliga talare voro överens om att en
representativ kommitté borde tillsättas för att få
chalmersingenjörernas synpunkter beaktade i samband med
chalmersfrågans lösning. Det beslöts att styrelsen
skulle omedelbart sätta sig i förbindelse med C. I. F:s
styrelse i Göteborg angående denna sak.

Härefter höll ingenjör N. Lindberg ett orienterande
föredrag om brand- och inbrottssäkra anläggningar
betitlat "Mot eld och brand och tjuvars hand", vilket
mottogs med livligt bifall av det talrika auditoriet.

Efter förhandlingarnas slut följde supé och samkväm
med sång och musik, varvid flera av föreningens
förmågor på detta område under stort bifall läto höra sig.
<tab><tab><tab><tab><tab><tab><tab><tab><tab><i>G. E.</i>

<b>Skånska ingenjörsklubben</b>
höll sitt sista sammanträde för året på Kungsparkens
restaurang i Malmö den 16 december under presidium
av direktör H. M. Molin. Ett stort antal medlemmar
och åtskilliga gäster hade infunnit sig, i allt över 100
personer. Bland gästerna märktes flera medlemmar av
Geologiska fältklubben i Lund med professor Karl
Grönvall i spetsen. Sekreteraren lämnade en kortfattad
redogörelse för det arbete, som utförts av den på
initiativ av klubbens förre ordförande direktör H. G. Evers
genom Svenska teknologföreningens försorg bildade
kommittén för ordnande av frågan om industriell
praktik för de inträdessökande till och studerande vid högre
och lägre tekniska läroanstalter. Kvällens
huvudföredrag hölls av överingenjören Paul Palén från
Kallholmen om "Bolidenmalmen och dess bearbetning".

Beträffande de i föredraget förekommande
sakuppgifterna hänvisas till redogörelse av direktör O.
Falkman i häfte 45, 1930, av fil. dr Axel Sundblad i häfte
46--47, 1930, samt till referat av ett motsvarande
föredrag av ingenjör Pålen, infört å sid. 487, häfte 52, 1932.

Den utvunna kopparn gjutes i plattor, vägande
125 kg och försedda med öron för upphängning i de
elektrolytiska baden, där den skall renas till
elektrolytkoppar, medan guldet och silvret hamna i
anodslammet. Elektrolytverket väntas bliva fullt utbyggt i
april. I maj skall guld- och silververket, där
anodslammet skall förarbetas, bliva färdigt. Slammet håller
6 % guld och 15 % silver jämte selen och en del
andra ämnen, vilkas utvinnande även ifrågasattes.
Föredragshållaren ifrågasatte i slutet av föredraget att
medelst den vid Rönnskärs smältverk utvunna

arseniken bekämpa den i Skåne under sista året starkt
framträdande vetemyggan. Efter förhandlingarna intogs
gemensam supé. Under det efterföljande samkvämet
visades en film över Boliden och Rönnskär, betitlad
"Ett guldland dock det är". <tab><tab><tab><tab><i>F. M.</i>

<b>Tekniska föreningen i Karlskrona och Flottans
ingenjörsförening</b>
firade gemensam julfest i Stadshotellets festvåning den
30 dec. 1932. Medlemmarna med damer hälsades
välkomna av ordföranden, marindirektör J. Kinnman, ett
kort sammanträde avhölls, varefter själva julfesten
traditionsenligt inleddes med glögg. Marindirektör A.
Grünberg sjöng med ackompanjemang av sin maka.
Julsupén begicks bl. a. med tal för kvinnan av
stadsingenjör E. Sellergren samt efter kaffet med ett kåserande
anförande av klubbmästaren, disponent R. Molander,
rörande aftonens senare begivenheter.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 21
februari 1933 kl. 19,30, enligt nedanstående program: 1) Val
av justeringsmän. -- 2) Inträdesanmälningar och inval. --
3) Inkomna skrivelser. -- 4) <i>"Stockholms isfabrik",</i>
föredrag av professor <sp>E. Hubendick.</sp> -- Supé, bestående
av smörgåsbord, varmrätt, snaps, pilsner, kaffe och
servisavgift kr. 4:50. -- Samkväm.

<b>Svenska arkitektföreningen,</b> avdelning av Svenska
teknologföreningen, sammanträder måndagen den 20 febr. 1933
kl. 8 e. m. å Svenska teknologföreningens lokaler,
Brunkebergstorg 20. <sp>Ärenden:</sp> Inval. -- Årsberättelse för 1932.
-- Ansvarsfrihet för 1932 års styrelse. -- Musceibyggnader.
<i>Några principiella synpunkter på deras planläggning.</i>
Diskussion med inledningsanförande av riksantikvarie
<sp>Sigurd Curman.</sp> -- Utställning. Prisbelönade och
inköpta förslag i tävlingen om Malmö museum. Tävlingsförslag
till Sjöhistoriska museet i Stockholm. Ritningar till
museibyggnader i Halmstad, Karlstad m. fl. Efter
sammanträdet supé med nachspiel, varvid arkitekt <sp>Sven
Malm</sp> berättar om <i>"Vintermånad i Rom".</i> Pris för supé
med pilsner och kaffe kr. 2:50.

<b>Avdelningen för Väg- och vattenbyggnadskonst</b> håller
extra sammanträde ä föreningens lokaler, Brunkebergstorg
20, måndagen den 27 februari 1933 kl. 19,30 (precis) för
behandling av frågan om yttrande över <i>1931 års
utredningsmäns betänkande med förslag angående omorganisation av
Väg- och vattenbyggnadsstyrelsen jämte därmed
sammanhängande spörsmål.</i>

<b>Avdelningen för Teknisk undervisning.</b> Det
sammanträde, som enligt planen för föreningens sammanträden år
1933 skulle ha ägt rum tisdagen den 7 mars kommer att
uppskjutas tills vidare.

<b>Örebro ingenjörsklubb</b> håller ordinarie sammanträde å
Grand hotell, Motorcykelklubbens lokal, lördagen den 18
febr. 1933 kl. 7 e. m. <sp>Program:</sp> 1) Protokolljustering.
-- 2) Allmänna ärenden och inval. -- 3) Val av
kommitterade för april. -- 4) Lokalfrågan. -- 5) Föredrag av
belysningschefen <sp>J. von Sydow:</sp> <i>"Gas- och
elektricitetsverkens taxoir".</i> -- Supé och samkväm.

<b>Sundsvalls tekniska förening</b> sammanträder å Restaurant
Runan, 2 tr. upp, lördagen den 18 februari 1933 kl. 7,30
e. m. <sp>Ärenden:</sp> 1) Protokolljustering. -- 2) Val av
ordförande och vice ordförande för år 1933. -- 3) Val av
övriga styrelseledamöter med suppleanter för år 1933. --
4) Val av två revisorer och en suppleant för 1933 års
förvaltning. -- 5) Fastställande av årsavgift samt
inkomst- och utgiftsstat för år 1933. -- 6) Styrelsens berättelse för
1932. -- 7) Revisorernas berättelse för år 1932 samt fråga
om ansvarsfrihet för 1932 års styrelses förvaltning. --
8) Inval. -- 9) Kl. 8 e. m. föredrag med skioptikonbilder
av civilingenjör <sp>Hilding Håkanson,</sp> Stockholm, om:
<i>Stenkolens uppkomst.</i> -- Efter sammanträdet gemensamt
samkväm, varvid föredragshållaren kommer att visa en
film rörande Ruhrkolens brytande, transport och förädling.
Obs.! Lokalen.

<b>Tekniska föreningen i Eskilstuna</b> kallas härmed till
sammanträde tisdagen den 21 febr. 1933 kl. 8 e. m. å
Eskilstuna stads badhus (ing. från Drottningg.). Samling å
läktarens galleri (3 tr.), där ett kort sammanträde hålles.
1) Föreningsärenden. -- 2) Demonstrerar byggnadsrådet
Paul Hedqvist byggnadsritningar över badhuset, och
redogöra ingenjörerna <sp>H. Gille, C. A. Carring</sp> och
<sp>E. Håkansson</sp> för värme- och sanitetsanläggningen, de
vattentekniska detaljerna och den elektriska utrustningen.
Därefter rundvandring genom badhuset. - Omkring kl. 9,30
e. m. supé och samkväm å Stadshotellet ("Drottningrum,
met"). Obs.! dagen och tiden.

</chapter>
<chapter name="SVENSKA TEKNOLOGFÖRENINGENS ÅRSMÖTE 23--24 MARS 1933.">
<h3>SVENSKA TEKNOLOGFÖRENINGENS ÅRSMÖTE 23--24 MARS 1933.</h3>
<b>Torsdagen  den  23  mars:</b>
(Lokal: <i>Stockholms borgarskolas stora sal,</i>
Kungstensgatan 2--4.)

<b>Kl. 10,30</b> (precis). Årsmötets öppnande.
1) <i>Några allmänna  synpunkter på vägtrafikens
problem,</i> föredrag av generaldirektör  <sc>G. Malm.</sc>
2) <i>Motorvagnstyper för järnvägsdrift,</i> föredrag av
trafikchefen <sc>C. Hj. V. von Porat.</sc>

<b>Kl. 13.00.</b> Lunch, serveras i K. T. H:s studentkårs
lokaler, Drottning Kristinas väg: smörgåsbricka,
varmrätt, öl eller vatten och kaffe kr. 2:-- per
person inber. servisavgift.

<b>Kl. 14,30.</b> <i>Arbetslöshetsfrågan ur ingenjörssynpunkt,</i>
diskussion med inledningsföredrag av överingenjör
<sc>Erik Aug. Porsberg.</sc>

<b>Kl. 17,30.</b> <i>Ordinarie stämma å föreningens lokal.</i>
1) Inval. 2) a. Styrelsens berättelse över
föreningens verksamhet under år 1932. b.
Styrelsens berättelse över föreningens ekonomi under år
1932. c. Revisionsberättelse för år 1932. d. Beslut
angående ansvarsfrihet för styrelsens förvaltning
under år 1932. 3) Val av ordförande, 2 vice
ordföranden samt 3 ledamöter och 5 suppleanter i
föreningens styrelse för år 1934. 4) Val av 3
revisorer och 2 revisorsuppleanter för granskning av
styrelsens förvaltning under år 1933. 5) Styrelsens
skrivelse med förslag till ändring av föreningens
stadgar i vad gäller vissa årsavgifter m. m.

<b>Kl. 18,30.</b> <i>Kamratmiddag.</i>
Vid kaffet förevisas en biograffilm över svensk
arkitektur,  avsedd  för  Chicagoutställn ingen.
Aftonunderhållning,

<b>Fredagen den 24 mars:</b>
<i>(Borgarskolans stora sal.)</i>

<b>Kl. 10,30</b> (precis). <i>Automatisering av telefonnät å
landsbygden,</i> föredrag av civilingenjör <sc>Knut
Larsson.</sc>

<b>Kl. 11,30.</b> <i>Sveriges ädelmalmförekomster,</i> föredrag av
överdirektören fil. dr <sc>Axel Gavelin.</sc>

<b>Kl. 12,45.</b> Lunch,  serveras å K.  T.  H:s studentkårs
lokaler, Drottning Kristinas väg.

<b>Kl. 14,00.</b> <i>Bolidenföretaget,</i> föredrag av
bergsingenjör <sc>Oscar Falkman.</sc>
<i>Rönnskärs smältverk,</i> föredrag av direktören fil. dr
<sc>Axel Lindblad.</sc>
I anslutning till de två föredragen visas en film
från Boliden och Rönnskär.

<b>Kl. 18,30.</b> <i>Hasselbackens festvåning.</i> Middag med
damer. Samkväm med dans.
Damprogram publiceras senare.

</chapter>
<chapter name="TEKNISK TIDSKRIFT
HÄFT. 8 ÅRG. 63 25 FEBR. 1933">
<h1>TEKNISK TIDSKRIFT</h1>
<h2>HÄFT. 8 ÅRG. 63 <tab>25 FEBR. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Borås nya vattenledningsverk, av civilingenjör Ragnar Sondén. --   Walfrid Petersson †. --
Notiser. -- Tekniska föreningar. -- Sammanträden.

<img 1>
Fig 1. Borås nya vattenledningsverk vid Sjöbo.
</img>

</chapter>
<chapter name="BORÅS NYA VATTENLEDNINGSVERK.">
<h2>BORÅS NYA VATTENLEDNINGSVERK.</h2>
<h3>Av civilingenjör <sc>Ragnar Sondén.</sc></h3>

Borås första vattenledningsverk -- med långsamfilter
vid Pickesjön -- anlades på 1880-talet. Vid
sekelskiftet byggdes det andra vattenledningsverket
för grundvatten vid ''Ålgården". Sedan
hydrologiska undersökningar omkring år 1920 visat, att
konstgjord ökning av grundvattentillgången ej var
möjlig, löstes vattenfrågan provisoriskt omkring år
1924 genom installering av 4 st. Candy-snabbfilter
jämte en klorapparat vid Ålgården för rening av
åvatten ur Viskan. Som ytterligare utökning av
verket vid Ålgården ansågs utesluten, anslogos år
1928 medel för anläggning av ett helt nytt
ytvattenverk vid södra ändan av den norr om staden
befintliga Öresjö, ca 3,5 km uppströms om Ålgården.
Det nya verket, benämnt Sjöbo vattenverk, är i
drift sedan november 1932. Verkets läge vid
Öresjö intill Viskans utlopp ur sjön är ur
vattenledningsteknisk synpunkt mycket gynnsamt, i det att
sjön verkar som en stor klarbassäng. Sjön är cirka
7 km lång och ganska djup, varför temperaturen
under sommaren är relativt låg, särskilt vid sydliga
vindar. Bakteriehalten i råvattnet är låg, i regel
under 100 pr cm<sup>3</sup>. Vattnet är dock brunfärgat av
humus (30--60 mg Pt/lit).

Det nya verket är utfört för rening av sjövatten
medelst fällning, snabbfiltrering och klorering.
Planeringen är utförd med hänsyn till driftens
koncentrering och förenkling, varför samtliga byggnader
med undantag av renvattenbassäng och pumpbrunn
sammanbyggts till ett gemensamt byggnadskomplex,
varjämte arbetsbesparande apparater införts.
Huvudbyggnaden är utförd i 3 huvuddelar: <i>1)</i> maskinhus
med maskinsal, lokaler för elektrisk instrumentering,
verkstad, kontor och laboratorium; <i>2)</i>
kemikaliebyggnad med kemikalieapparater, förråd för
kemikalier samt Mörrum; <i>3)</i> byggnad för snabbfilter och
fällningsbassänger. Verket är utfört för en
kapacitet av 100 l/s med möjlighet till framtida
utbyggnad. Tillsammans med stadens båda äldre
vattenledningsverk, vilka i framtiden komma att drivas i
viss utsträckning, är totala kapaciteten ca 12 000
m<sup>3</sup>/dygn. Borås folkmängd är f. n. ca 40 000.

Från <i>intaget</i> i sjön rinner vattnet med självtryck
till en <i>pumpbrunn,</i> varifrån det medelst
lågtryckspumpar uppfordras till fällningsbassängernas
<i>koaguleringskammare.</i> I pumparnas sugledningar inledes
det i vattnet lösta fällningsmedlet (aluminiumsulfat,
ev. kalk). Genom denna anordning blandas
fällningsmedlet effektivt med råvattnet, innan detta inledes i
koaguleringskamrarna. Inledningen i dessa
kammare sker från ena sidan, varigenom vattenmassan
erhåller en roterande rörelse, varunder

flockbildningen sker. Vid full belastning uppehåller sig
vattnet i 40 min. i koaguleringskamrarna. Vattnet
passerar därpå över ett rundat skibord ("grunddamm")
till de två <i>fällningsbassängerna.</i> Dessa
drivas parallellt med en beräknad uppehållstid av 6
tim. vid full belastning. Bottnen är av
byggnadstekniska skäl utförd nästan plan men med lutning
mot bottenavtappningsventiler. -- Från
fällningsbassängerna rinner vattnet över ett reglerbart
skibord av metall, till vilket är ansluten en bockad plåt,
Därigenom vattnet erhåller jämn utströmning. Det
avrinnande vattnet uppsamlas i en öppen ränna och
avrinner genom en sluten ledning till filterna.

För att ernå god effekt hos fällningsbassängerna
äro tvärgående skärmar till visst djup (högst 1 m)
anordnade. Försök skola göras för uppmätning av

Fig. 2. Plan av anläggningen.

1. Kemikalieapparat: reserv.
2. Kemikalieapparat: för aluminiumsulfat,.
3. Kemikalieapparat: för kalk.
4. Pump å kalkledning.
5. Pump för vatten till kemikalie/apparaterna,
6. Råvattenpump 40 l/s X 8 m.
7. Råvattenpump 50 l/s X 9 m.
8. Råvattenpump 50 l/s X 9 m.
9. Råvattenpump 25 l/s X 9 m.
10. Renvattenpump 60 l/s X 60 m.
11. Renvattenpump 25 l/s X 60 m.
12. Renvattenpump 100 l/s X 60 m.
13. Renvattenpump 50 l/s x 60 m.
14. Spolvattenpump  125 l/s X 14 m.
15. Luftkompressor.
16. Venturivattenmätare för råvatten.
17. Venturivattenmätare för renvatten.
18. Venturivattenmätare för spolvatten.
19. Avluftningskärl.

<img 1></img>


<img 1>
Fig. 3. Tväracktion genom filter och fällningsbassänger.
</img>

den effektiva genomströmningstiden vid olika
placering och konstruktion av skärmarna.

Över fällningsbassängerna äro anordnade ett antal
plattformar för inspektion, spolning, manövrering av
rattar m. m.

De 4 <i>snabbfilterna,</i> utförda intill fällningsbassängerna,
äro av Candytyp, rektangulära, vart och
ett med en nyttig area av 18 m<sup>2</sup>. Bestämmande för
dimensionering av till filterna hörande rörsystem är
metoden för filterspolningen. Det har ansetts, att
metoden med kombinerad luft- och vattenspolning i
förevarande fall är att föredraga, närmast med
hänsyn till att det till filterna hörande rörsystemets
dimensioner bli mindre än om spolning med endast
vatten skulle använts, varjämte den ca 300 meter
långa avloppsledningen för spolvatten i senare fallet
hade måst göras grövre. (Jfr f. ö. författarens
uppsats "Snabbfilter för vattenledningsvatten" i Svenska
kommunaltekniska föreningens festskrift år 1928.)

Användningen av en kompressor komplicerar ju
driften i någon mån; dock är det härigenom ökade
arbetet mycket obetydligt, enär manövreringen av
kompressorns pådrag samt luftkranarna sker i
filterrummet.

Filterna äro utförda med ett vattenfördelningssystem
av asbestcementrör, försedda med
munstycken av metall. Rören äro helt ingjutna i betong.
Över bottnen äro inlagda 3 lager med olika grov
sand (från 10 till 1,25 mm). Häröver förgrena sig
luftrören (av metall), varöver den egentliga
filtersanden (0,75--1,25 mm) inlagts till ett djup av ca
60 cm. Genom att luftfördelningssystemet förlagts
<i>emellan</i> sandlagren, vinnes viss säkerhet mot att
sammanblandning mellan den egentliga filtersanden
och de grövre sandsorterna äger rum vid spolning.

Vattnet från fällningsbassängerna inledes i
filterna över ringformiga skibord av metall, vilka
inställts så att alla filter erhålla samma momentana
vattenmängd. Vid ändring av vattenmängden från
fällningsbassängerna inställes vattenmängden till
filterna automatiskt. För en anläggning med ett
fåtal filter är givetvis denna anordning bekväm.
Utloppet från ett filter regleras automatiskt med en
trottelventil, som påverkas av en flottör. Det hade
ifrågasatts att installera filterregleringsapparater av
Simplextyp, men dessa ansågos ej innebära någon
direkt fördel för ifrågavarande fall (med endast
4 filter).

Övriga till filterna hörande ledningar äro
installerade i en rörkammare under filterrummet.
Ventilerna (utom luftkranar) äro hydrauliska och
manövreras från resp. filterbord. Å varje filterbord
äro f. ö. installerade manometrar för spolvatten och
luft, kombinerad filtermotstånds- och
spolmotståndsvisare samt visare för den momentana
filtervattenmängden. Till ledning for spolningen är i
tryckledningen för spolvatten ett Venturirör inbyggt med
tillhörande indikerande instrument (med räkneverk)
i filterrummet. Det erforderliga spolvattnet
uppfordras från renvattenbassängen av en i
maskinhuset placerad spolpump, som är fjärrmanövrerad
medelst tryckknappar i filterrummet. All
manövrering av filterna under drift, resp. spolning kan
således utföras från filterrummet.

Renvattnet från filterna samlas i en sluten kanal
under rörkammaren med utlopp till renvattenbassängen.
Medelst högtryckspumpar uppfordras
vattnet därifrån till stadens rörnät och högbassänger.

Kemikalietillsättningen sker som ovan nämnts
genom torrdosering. För detta ändamål finnas
installerade 3 st. apparater av amerikansk typ (Wallace
& Tiernan). Apparaterna äro bekväma i drift och
taga obetydlig plats. Inmatningen av de
pulverformiga kemikalierna sker genom silofickor från
förråd i o vanförliggande våning. Upptransporten av
kemikalierna sker medelst en varuhiss. Efter själva

<img 1>
Fig. 4. Torrdoseringsapparater.
</img>

doseringen upplösas kemikalierna i vatten, som
tillföres medelst en särskild pump. Vattenmängden per
apparat utgör cirka 0,3 l/s. I kalkledningen är en
särskild pump inbyggd för uppfordring av
kalkblandningen till fällningsbassängernas utloppsränna.
Samtliga kemikalieledningar äro utförda av koppar
och försedda med lödfria kopplingar för lätt
inspektion och rengöring. Enär aluminiumsulfatlösningen
tillföres på råvattenpumparnas sugsida, måste
luftning ske i särskilda luftkärl, placerade i maskinsalen.

Kemikalietillsättningen kontrolleras genom
Vägning av den under en viss tid (1 min.) frammatade
kemikaliemängden.

En klorapparat av amerikansk typ är installerad
att användas vid behov.

För mätning av vattenmängder äro Venturirör
inbyggda i tryckledningarna till fällningsbassängerna
resp. till staden; för mätning av vattenstånd
användas elektriska peglar av "Z"-typ. En
driftkontrolltavla för motorer har inmonterats i kontoret, varvid
de kontinuerligt drivna motorerna äro anslutna till en siren.

Den elektriska energien kan erhållas från två av
varandra helt skilda kraftkällor, varför någon
reservkraft medelst explosionsmotor e. d. ej behövt
installeras.

Laboratoriet är avsett för sådana enklare
undersökningar, som lämpligen utföras på platsen:
bestämning av färg, pH, fri klor m. m., medan övriga
analyser utföras å annat laboratorium.

Huvudbyggnaden och bassängerna äro utförda av
järnbetong. På grund av den dåliga byggnadsgrunden
har bottnen till filter och fällningsbassänger
måst konstrueras fribärande emellan grundsträngar,
som nedförts till fast botten.

Över markytan äro ytterväggar och tak isolerade
med 3 cm korkplattor. Utvändigt äro ytterväggarna
gjutna mot hyvlad form, varigenom särskild
ytbehandling ej erfordrats.

Genom tillämpning av ''saklig" byggnadsstil liar
vunnits, att alla utrymmen kunnat väl tillvaratagas.

Förslaget till anläggningen har utförts genom Borås stads byggnadskontor, som
även handhaft ledningen vid utförandet. Stadsarkitekten Ericson i Borås har
svarat för den arkitektoniska utformningen. Huvudentreprenör för byggnadsarbetena
har varit A.-b. Armerad betong, Malmö. Pumpinaskineriet har levererats av A.-b.
Zander &. Ingeström, Stockholm, medan Firma Harvey & Jarvis, Köpenhamn,
levererat filterutrustning, kemikalieapparater och kloranläggning.

Totalkostnaden för anläggningen, omfattande huvudbyggnad med
installationer, renvattenbassäng, pumpbrunn, intags- och förbindelseledningar (dock
exkl. huvudledning till staden) samt bostäder för fyra maskinister, planering
m. m. utgör ca 850 000 kr., motsvarande 10 kr./m<sup>3</sup>/dygn (för full kapacitet).

Till  sist några huvuddata angående <i>driften.</i> Fällningen sker bäst vid
tillsats  av enbart aluminiumsulfat till råvattnet. Tillsatsen motsvarar f. n. ca 40 g/m<sup>3</sup>,
varvid erhålles ett pH-värde av 6--6,3 i det fällda
vattnet. För efterneutralisering tillsättas ca 15 g kalk
pr m<sup>3</sup>, varigenom ett pH-värde av ca 7,5 erhålles i
det renade vattnet. Flockbildningen i
koaguleringskamrarna är god. Renvattnet är fullt klart och
praktiskt taget färglöst.

Filterna äro beräknade för en största hastighet
av 5 m/tim, men drivas f. n. med endast 2,5 m/tim,
i medeltal. Spolning verkställes ca var femte dag
(då filtermotståndet uppgår till ca 1,5 m), varvid för
varje filter åtgå 35 à 40 m<sup>3</sup> spolvatten, häri
inbegripen den vattenmängd, som efter en spolning
åtgår för att höja vattenytan i filterna till normal
nivå för driften. Procentuellt åtgår för spolning
1,1 % av den renade vattenmängden. Den rena
spolningstiden utgör 6 à 7 min.

Klorapparaten användes f. n. för sterilisering av
renvattnet, varvid tillsättes ca 0,3, g klor/m<sup>3</sup>.

</chapter>
<chapter name="WALFRID PETERSSON †.">
<h2>WALFRID PETERSSON †.</h2>
Den 13 februari avled i Stockholm f. d. professorn
vid tekniska högskolan Gustaf Walfrid Petersson.

Den bortgångne var född i Rejmyra den 17 mars
1862, blev fil. kand. i Uppsala 1883, fil. lic. 1889 och
vann 1890 fil. doktorsgraden. Han anställdes 1889
som extra geolog vid Sveriges geologiska
undersökning, blev statsgeolog 1897 och var därjämte under
åren 1898--1901 t. f. lektor i mineralogi och geologi
vid tekniska högskolan. År 1901 utnämndes han till
professor i gruvvetenskap därstädes, i vilken
befattning han kvarstod till uppnådd pensionsålder,
varefter han i ytterligare två år uppehöll den vakanta
professuren. Han var 1903--1927 bergshögskolans
föreståndare och i denna egenskap ledamot av
tekniska högskolans styrelse åren 1910--1921. I
ingenjörsvetenskapsakademien tillhörde han den första
uppsättningen av ledamöter.

Vid sidan av sin lärareverksamhet utövade Walfrid
Petersson en omfattande praktik som malmgeologisk
expert och var därvid anlitad i såväl, offentliga som

privata uppdrag i Sverige och Norge. Särskilt
beträffande utforskandet av de lappländska
malmfyndigheterna inlade han stora förtjänster. Han var i
yngre år verksam i det malmgeologiska pioniärarbetet
i Lappland och utsågs sedermera till ledamot av
statens varpmalmskommitté samt till ordförande i

<img 1></img>

djupundersöknmgsnämnden. Han ledde även som
ordförande skifferoljekommitténs arbete.

I Svenska teknologföreningen blev Walfrid
Petersson ledamot år 1892 och tog alltifrån början livlig
del i föreningens verksamhet. Han var sålunda
under åren 1894--1918 med kortare avbrott ledamot av
styrelsen för och under flera perioder ordförande
inom avdelningen för kemi och bergsvetenskap samt
inom avdelningen för teknisk undervisning. Han
fungerade som redaktör för den bergsvetenskapliga
avdelningen i Teknisk tidskrift åren 1900--1902.
Därjämte var han alltsedan 1902 medlem av
redaktionskommittén för jernkontorets annaler.

Den tid Walfrid Petersson innehade gruvprofessorns
ämbete präglades, med undantag för de
senaste åren, av en mäktig kvantitativ och kvalitativ
utveckling av den svenska gruvhanteringen. Med sin
avgjort vetenskapliga läggning och sin intima
kontakt med det praktiska bergsbruket förstod hän att
göra sina elever rätt skickade att möta de stegrade
krav som den fortgående utvecklingen ställde på
gruvingenjörerna. Särskilt starkt hävdade han
geologiens egenskap av grundval för den praktiska
gruvdriften, och i fråga om anrikningstekniken var han
en vaken iakttagare, som i tal och skrift verksamt
bidrog att göra de nya rönen nyttiga för det svenska
bergsbruket.

Walfrid Peterssons lärargärning präglades i hög
grad av den personliga kontakt han lyckades nå med
sina elever. Denna stärktes ytterligare av den
förtroliga samvaron under sommarkurserna i
Klacka-Lerberg, vilka ej minst genom elevernas umgänge i
professorsfamiljen bidrogo till att vidmakthålla den
bergsmännens traditionella kamrat- och kåranda, som
låg gruvprofessorn så varmt om hjärtat. Hans
intresse för eleverna minskades ej, sedan dessa
kommit ut i livet. Ännu under de senaste åren, då en
tilltagande ohälsa åstadkom en för den förr så
verksamme mannen kännbar isolering, bibehöll han så
långt han kunde förbindelserna med sina gamla och
unga vänner. <tab><tab><tab><tab><tab><tab><i>E. H--r.</i>

</chapter>
<chapter name="NOTISER">
<h3><i>NOTISER</i></h3>
<b>Kommunikationsverkens kapitalökning.</b> Riksdagens
båda kamrar biföllo den 18 februari regeringens av
statsutskottet tillstyrkta förslag till anslag för
kommunikationsverkens kapitalökning. Utskottet har dock
ännu ej avgivit utlåtande om den föreslagna
elektrifieringen av västkustbanan. En av herr Olofsson i
Digernäs väckt motion om vissa omläggningar av
järnvägslinjen vid Ånge, i samband varmed motionären framfört
tanken på elektrifiering även av linjen till Storlien,
avslogs av riksdagen på utskottets hemställan. Angående
storleken och dispositionen av de nu beviljade anslagen
hänvisas till Teknisk tidskrift 1933, h. 5, sid. 39.

<b>Gruvlagsfrågor vid årets riksdag.</b> Regeringen har
till årets riksdag avlåtit tre propositioner beträffande
gruvlagstiftningen. Dels har föreslagits prolongering på
ett år av gällande rätt för k. m:t att upplåta rätt till
bearbetning av icke inmutningsbara mineralfyndigheter å
kronojord. Dels har regeringen begärt ett mindre anslag
för inköp av lägenheten Kaunisvaara om 163 har i
Pajala socken, vilken lägenhet efter köpet skulle förklaras
vara statsgruvefält.

Slutligen har regeringen förelagt riksdagen förslag
till lag om tillägg till lagen den 28 maj 1886 angående
eftersökande och bearbetning av stenkols- och
saltfyndigheter. I nämnda lag skulle infogas ett kapitel om
olje- och gasfyndigheter. Rätten att för utvinnande av
olja och gas genom borrning eftersöka och bearbeta
olje- eller gasfyndighet skall enligt förslaget göras
beroende på koncession, som meddelas av konungen. Den
som innehar koncession skall även få tillgodogöra sig
kolväte i fast form, som anträffas inom det område
koncessionen gäller. Den årliga, i koncessionen bestämda
arbetsskyldigheten skall icke sättas lägre än till 50 m
borrhål, varvid dock koncessionsinnehavaren äger, om
han hellre vill, att under ett år fullgöra arbetsskyldigheten
för flera, därefter följande arbetsår, så framt
anmälan därom göres hos bergmästaren inom utgången av
det år, varunder arbetet verkställes, över det område
som koncessionen omfattar skall upprättas fullständig
och noggrann borrhålskarta i skala 1:4 000. Nya
borrningar böra å kartan inläggas inom, utgången av februari
månad året efter det, under vilket de utförts.
Borrhålskarta skall vara åtföljd av bestyrkt avskrift av
borrprotokoll för varje hål. Kartan skall upprättas i tvä
exemplar, varav ett skall finnas tillgängligt vid
koncessionsområdet och det andra insändas till
kommerskollegium.

Anläggning för utvinnande av gas för husbehov,
vilken var i bruk den 1 januari 1933, skulle utan hinder
av beviljad koncession fortfarande få begagnas. För
övrigt skulle nuvarande lag om stenkols- och
saltfyndigheter i tillämpliga delar gälla även för olje- och
gasfyndigheter. Lagen föreslås skola träda i kraft den 1 juli
1933.

Vad som aktualiserat sistnämnda lagstiftningsfråga
är, som torde vara bekant, den ansökan om koncession
för utvinnande av naturlig gas inom ett vidsträckt
område i Ängelholmstrakten, vilken i juni 1932 av
bergsingenjörerna Sven Lundberg och Karl Sundberg ingavs
till bergmästaren i södra distriktet.

<b>Tekniska museets byggnadsfråga.</b> Styrelsen för Knut
och Alice Wallenbergs stiftelse har i dagarna utfäst sig
att i bidrag till uppförande av byggnad för tekniska
museet ställa 2 mill. kr. till förfogande. Till donationen
är knutet villkoret, att staten under innevarande år
kostnadsfritt upplåter nödig tomtmark och att
byggnadsarbetet, för att motverka arbetslösheten,
påbörjas så snart som möjligt, dock före utgången av år
1934. Ingenjörsvetenskapsakademien har hos k. m:t
anhållit om upplåtande av tomt för museet vid f. d.
dragonkasernerna på Norra Djurgården. Planritningar
till museibyggnaden äro uppgjorda av byggnadsrådet
Ragnar Hjorth och avse en byggnad i tre våningar med
sammanlagt ca 8 000 m<sup>2</sup> golvyta. Som. bekant förfogar
museet tidigare över en byggnadsfond på 250 000 kr.,
utgörande för ändamålet anvisade lotterimedel.

<b>Ny hamnbyggnadschef i Stockholm.</b> Till överingenjör
och chef för Stockholms stads hamnstyrelses
hamnbyggnadsavdelning har utsetts kapten Herman Jansson.

<b>Kvicksilverångkraftverk.</b> "Power" (januari 1933)
beskriver två amerikanska kraftverk med kombinationen
vattenånga-kvicksilverånga som drivmedium. Den ena
anläggningen, i Schenectady, är helt uppförd i det fria.
Den innehåller i ena avdelningen en kvicksilverångpanna,
som genererar mättad ånga av 8,75 atö och 515°.
Denna expanderar i en 20 000 kW-turbin till ett tryck
av ca 40 mm, Hg abs och får sedan vid kondensationen
generera vattenånga av ca 28 atö, som efter överhettning
till 405° expanderar till 17,5 at i en 6 000 kW
mottrycksturbin. Med detta tryck utnyttjas ångan för
värmeändamål i General Electrics anläggningar.
Ångproduktionen uppgår till ca 136 ton/tim.

Den andra anläggningen, Kearny-verket i New
Jersey, har ävenledes kvicksilveranläggningen kopplad före
en vanlig ånganläggning. Kvicksilverångan, som först
utnyttjas i en 20 000 kW-turbin, genererar vid
kondensationen ånga av 24,75 atö, som tillföres kraftverkets
övriga anläggningar.

Kvicksilverångpannorna fyllas vid tillverkningen med
kvävgas, som undantränges med kvicksilver, då
pannorna monteras på arbetsplatsen.

<b>Glödkatodrör för 100 kV.</b> Enligt "Electrical World"
(1932, nr 27) har av General Electric Co. konstruerats
ett gallerstyrt, med kvicksilverånga fyllt glödkatodrör
för 100 kV driftspänning. Rören ge en emissionsström
av ca 12 A.

<b>Flygmotorindustrien i England.</b> The Aeronautic
Research Committee framhåller i sin rapport för
verksamhetsåret 1931--32 (refererad i "Engineering" 20 jan.
1933), att bensinmotorn nu synes ha nått gränserna för
vad som kan väntas i dess utveckling. Det kan
förutses, att man inom kort skall kunna förfoga över
motorer, vilkas vikt pr hkr i kontinuerlig drift ej kommer
att överstiga ca 0,75 kg. Denna utveckling har
försiggått utan att flygsäkerheten minskats. Däremot är
bränsleförbrukningen fortfarande att betrakta som
alltför hög. Vanliga motorer konsumera bränsle till sin
egen vikt under 4 timmar, i specialfall, t. e. vid
tävlingar om Schneiderpokalen, nås denna förbrukning
under loppet av två timmar. Vid praktisk flygning blir
förbrukningen väsentligt högre och kan efter flygarens
skicklighet men under i övrigt likartade förhållanden
variera med 40 %.

Den höga bränsleförbrukningen vid praktisk flygning
beror delvis på olikformigheten i bränsleblandningens
fördelning på de enskilda cylindrarna, som man hoppas
kunna motverka genom att slopa förgasaren och
inspruta bränslet i varje cylinder för sig.

Det finnes en tendens att gå tillbaka till vatten- eller
ångkylning vid motorer för mycket snabbgående
flygplan. Man har nämligen funnit, att de med Townendhuv
försedda luftkylda motorerna hava 15 % större
luftmotstånd än de vattenkylda ocli stundom varit
utsatta för överhettning. Dessutom uppträder vid
flyghastigheter av ca 560 km/tim en adiabatisk
kompression av luften vid de kylda ytorna, varigenom dessas
kylverkan förminskas.

Vattenkraft och ångkraft i Tyskland. I VDI-Zeitschrift
(18 febr. 19331) förekommer en på officiell
statistik grundad redogörelse för kraftproduktionen i
Tyskland år 1931, ur vilken vi anföra följande.

Statistiken visar, att sedan 1929 värmekraftverkens
andel i kraftproduktionen minskats, under det
vattenkraftverkens ökats från 13,9 till 21,1 %. Vattenkraftens
stigande betydelse för elektricitetsförsörjningen beror
ej blott på byggandet av större vattenkraftstationer i
sydliga och sydvästliga Tyskland. Förskjutningen till
vattenkraftens favör kännetecknar fastmera samtliga
delar av riket. Medan energiproduktionen mellan åren
1929 och 1931 fallit i samtliga delstater och preussiska
provinser (med undantag av Ostpreussen, Wiirttemberg,
Hessen, Mecklenburg-Schwerin och Anhalt), har
vattenkraftverkens produktion överallt vuxit, exempelvis i
Westfalen från 53 till 125, i Hessen-Nassau från 63 till
123 och i Rhenprovinsen från 34 till 66 mill. kWh. De
distribuerande verkens egen produktion sjönk mellan
åren 1929 och 1931 från 14,27 till 11,38 milliarder kWh,
till största delen beroende på minskningen i järnindustriens
kraftförbrukning från 2,99 till 1,60 milliarder
kWh. Vattenkraftverkens produktion ökades dock
härvid, även absolut sett, från 1 279 till 1 302 mill. kWh.

Utnyttningstiden för de självproducerande allmänna
elektricitetsverken utgjorde under år 1931 i genomsnitt
1799 timmar, varvid stenkolskraftverken visa en
utnyttningstid av 1 311 timmar, brunkolskraftverken 2 242,
vattenkraftverken 2 613, vatten- och ångkraftverken
1 501, oljekraftverken 472 och övriga kraftverk 1 212
timmar.

<b>Syntetisk olja i brittiska marinen.</b> Med hänsyn till
den engelska stenkolsindustriens betryckta läge är det
naturligt, att man på sina håll i England yrkat på en
återgång till koleldning å flottans fartyg, vilket
marinmyndigheterna å sin sida motsatt sig av tekniska och
ekonomiska skäl. Nu har man, som "Engineering"
meddelar, på äkta engelskt vis funnit en kompromiss, som
är ägnad att tillfredsställa båda parterna, nämligen att
för eldningen använda oljor, framställda av brittiska
kol. Amiralitetet har nämligen med firman
Low-temperature Carbonisation slutit avtal om leverans av en
olja, som erhålles som biprodukt vid framställning av
rökfritt bränsle. Den kan levereras till ett med
petroleumbrännolja konkurrenskraftigt pris, avsevärt lägre
än som förekommit under de närmast föregående åren.
Proveldningar med denna olja ha pågått sedan december
förra året och sägas ha givit fullt tillfredsställande
resultat utan att eldningsapparaterna ha behövt ändras.

<b>Koloxid i täckta bilar.</b> Enligt VDI-Zeitschrift (18
febr. 1933) ha en läkare och en ingenjör i Dortmund
nyligen utfört en serie försök, avseende att fastställa
koloxidhalten i luften i täckta bilar. Som resultat
framgick, att koloxidhalten i nästan alla fall nådde
värdet 100 cm<sup>3</sup> pr m<sup>3</sup> luft (i medeltal 150 till 200 cm<sup>3</sup>).
Hos busskonduktörer i spårvägsbolagets tjänst
konstaterades vid längre tids inandning av luften i vagnarna
en avsevärd stegring av koloxidhalten i blodet.

Orsaken till koloxidhalten i vagnarna ligger ej, som
man skulle kunna tro, i att avgasrören kunna vara otäta
utan beror på ventilationsluften från vevhuset, där
luften, särskilt om kolvarna äro slitna, är starkt bemängd
med kolpxid. Ett botemedel mot luftförsämringen vore
alltså att medelst ett rör leda luften från vevhuset direkt
ut i det fria.

Fönsterventilationen i vagnen, även om fönstren stå

öppna åt vindsidan, synes ej ha någon större inverkan
på luftens koloxidhalt. Icke heller under nätterna,
nedgår denna väsentligt, vilket tyder på att det kan vara
skadligt att sova i vagnarna efter längre körningar.

<b>Automatisk matningskontroll vid kulkvarnar.</b> Enligt
"Engineering" (20 jan. 1933) har en amerikansk firma
konstruerat en automatisk kontrollanordning för
matning av kulkvarnar, avsedda för målning av kol. I
kvarnens inmatningsände äro i den ihåliga axeln över
varandra anordnade två rör, som öppna sig inåt
kvarnen med fina öppningar. I rören införes tryckluft
utifrån. Det undre röret är böjt i ett knä nedåt, så att
öppningen når ned i malgodset vid normal fyllning.
Sjunker godset under denna öppning, uttränger
tryckluften ur båda rören, och matarapparaten sättes i
funktion. När återigen så mycket gods inmatats, att det
täcker öppningen i nedre röret, uppstår en
tryckskillnad mellan båda rören, som medelst flottör och
strömbrytare slår ifrån matarapparaten. Enligt uppgift skall
det ej föreligga risk för att de fina röröppningarna skola
sättas igen av koldammet.

<b>Isoperme -- ett nytt magnetiskt material för
telefontekniken.</b> Enligt VDI-Zeitschrift (18 febr. 1933)
lämnade nyligen herrar R. Goldschmidt och J. Pfaffenberger
inför Deutsche Gesellschaft für technische Physik en
redogörelse för ett nytt magnetiskt material, kallat
isoperme, avsett för kärnor i pupinspolar, till vilka
hittills vanligen använts en pressad massa av oxiderat
järnpulver med något bindemedel. Isoperme är en
järnnickellegering, som genom små tillsatser av koppar och
aluminium erhållit en fullt betryggande magnetisk
stabilitet, samtidigt som förlusterna minskats. En av
materialet ifråga utförd pupinspole har endast hälften så
stora förluster som en lika stor spole med massakärna.

<b>Elektrotechnischer Verein,</b> Berlin, har till ledamot
av sin styrelse (Hauptausschuss) för åren 1933--1935
invalt civilingenjör J. Körner, Stockholm. Som bekant
bekläder ingenjör Körner alltsedan år 1918 den
likaledes mycket hedersamma befattningen som redaktör av
denna tidskrifts avdelning Elektroteknik.

<b>Chalmers tekniska institut</b> har med berömvärd
snabbhet utgivit katalogen för vårterminen 1933 (tekniska
högskolans katalog för höstterminen utkommer som
bekant lagom till vårterminens början). Den upptar 333
elever i högre avdelningen och 212 i den lägre, inkl.
kompletteringskursen. Elevantalet i högre avdelningens
första årskurs är 120, i andra årskursen 116, i tredje
88 och i fjärde årskursen (väg och vattenbyggare) 9.
Av de ordinarie eleverna, sammanlagt 293, i högre
årskursen äro 89 väg- och vattenbyggare, 60 mekanister,
11 husbyggare, 6 skeppsbyggare, 88 elektrotekniker och
39 kemister. Det låga antalet skeppsbyggare är ägnat
att förvåna, enär tekniska högskolan förra höstterminen
hade 64 ordinarie studerande i fackavdelningen för
skeppsbyggnad.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Ordinarie allmänt sammanträde</b> hölls å föreningens
lokal den 8 febr. under direktör Krist. Huldts ledning.
Till ledamöter invaldes på styrelsens tillstyrkan:

Lektor Karl Olof Josephson, Kneippbaden,
civilingenjörerna J. Anton Danfors, Västerås, och Bo Carsten
Carlberg, Stockholm, direktör Henry Nyberg, Stockholm,
ingenjörerna Gustaf Hjalmar Lindahl, Nynäshamn, och
Jonas Gunnar Aste, Nynäshamn, arkitekt Tor Gabriel
Andersson, Stockholm, diplomingenjör Fritz Alexander
Wettstein, Lidingö-Brevik, ingenjörerna Arne Martin
Mörtsell, Stockholm, och Jon Olof (Olle) Wikström,
Borås, ingenjör Henri Francis Vasseur, Dursley,
England, dr-ingenjör Lennart Forsén, Limhamn,
civilingenjör Åke Olof Herman Rogberg, Stockholm, ingenjör
Claes Emil Creutz, New York, U. S. A., diplomingenjör
Ernst Torsten Johnson, Stockholm, överingenjör
Emanuel Andersson, New York, U. S. A., civilingenjör Nils
Gustaf Ernst Cederwall, Warszawa, ingenjör Kaleb Emil
Evrell, Lidingö, bergsingenjör Kjell Erik Arvid Åberg,
Norrköping, civilingenjörerna Bertil Hultin, Stockholm,
Per Olof Wilhelm Sjöstrand, Karlshamn, och Nils Torsten
Nilsson, Älvsjö, varvsingenjör Alfred William Hansson,
Enskede, civilingenjör Harald Berner, Stockholm,
ingenjörerna Karl Bertil Frithiof Karlbom, Landskrona, Karl
Josef Teodor Ekström, Grimeton, och Ernst Josef
Larson, Stockholm, civilingenjör Erik Wallin, Stockholm,
fil. lic. Karl David Efraim Johansson, Sundsvall,
direktör Sune Hjalmar Busch, London, civilingenjör Sven
Axel Ekman, Stockholm.

Vidare beslöts utse en ceremoninämnd med en
ceremonimästare såsom ordförande. Till ceremonimästare
utsågs, efter direktör Wretlind, som avsagt sig,
civilingenjör Karl A. Wessblad och till ledamöter av
ceremoninämnden direktör Stellan Bendz och civilingenjör
Alvar Lenning.

Härpå lämnades ordet åt envoyé Gustaf Wallenberg,
som inledde diskussion "Om betydelsen av ökad export
av vår industris produktion för arbetslöshetens
bekämpande samt om behovet av ökad effektivitet beträffande
vår utrikeshandel". I den långvariga diskussionen
yttrade sig direktör Nylander, civilingenjör Th. Rundquist,
professor Brisman, direktör Gunnar W. Andersson,
direktör Wahren, dr-ing. H. Hammar, överingenjör B. A.
Forsberg, inledaren och civilingenjör R. Bjuke.

Bland närvarande gäster märktes handelsministern,
statsrådet Ekman, utrikesrådet Richert samt
kommerseråden Landberg och dr Matz.

Efter sammanträdet följde enkel middag och kamratligt
samkväm. <tab><tab><tab><tab><tab><tab><tab><i>Fmn.</i>

<b>Tekniska föreningen i Eskilstuna</b>
firade sitt 53:dje årsmöte den 10 dec. under
ordförandeskap av direktör V. Landqvist. Bland deltagarna
märktes föreningens ständige ledamot, landshövding G.
Sederholm.

Sedan inval m. fl. föreningsangelägenheter
behandlats, vidtog val av styrelse och funktionärer för år 1933,
varvid utsagos såsom <i>styrelseledamöter</i> direktör V.
Landqvist, ordf., direktör Herman Nilsson, v. ordf.,
bergsingenjör Elias Hermelin, sekr. och skattm.,
maskiningenjör Erik Hedin, v. sekr. och skattm., samt
direktör Arvid H. Nilsson och rektor Max Grenander, såsom
<i>styrelsesuppleanter</i> överingenjör Carl Gustaf Andersson
och direktör Gust. Kihlgren, såsom <i>revisorer</i>
ingenjörerna H. Sjögren och Lars Hedlund, såsom
<i>revisorssuppleant</i> ingenjör Carl V. Möller, såsom <i>klubbm.</i> och
<i>v. klubbm.</i> ingenjörerna Knut Almqvist resp. Rune
Alisson samt såsom <i>arbetsutskott</i> direktörerna Rich.
Dahlgren, sammankallande, och Jludolf Domellöf samt
ingenjör N. E. Vålinder.

Sedan ordföranden hälsat föreningens gäster och
medlemmar välkomna till årsmötet, överlämnades ordet till
överingenjör O. Hellman, som i ett föredrag om
"Fabrikationsgång och maskingruppering inom
verkstadsindustrien" på ett mycket övertygande sätt framhöll
fördelarna hos den "flytande tillverkningen" jämfört med
"tempometoden". Beträffande föredragets innehåll se
samtidigt infört referat från Tekniska föreningens i
Västerås sammanträde den 1 febr.

Aftonens andra föredrag: "Hamnar för den större
sjöfarten i Mälaren och Eskilstunas intresse härutinnan"
hölls av överstelöjtnanten i v. v. k. Carl J. Insulander.

Efter att hava redogjort för den historiska utvecklingen
av Mälarens djupleder samt djuphamnarna i
Västerås och Köping övergick talaren till Eskilstuna
hamnförhållanden. Den enda möjligheten till djuphamn
skulle vara vid Mälaren, antingen vid Mälarhaden eller
Kvicksund eller vid Torshällaåns utlopp. Den
förstnämnda platsen synes vara lämpligast, och en
djuphamnsanläggning därstädes torde kunna utföras för ca
600 000 à 800 000 kr. Eskilstuna skulle visserligen hava
stor fördel av en sådan hamn, men det kunde ifrågasättas,
om företaget skulle bliva ekonomiskt bärkraftigt.

Efter föredraget lämnades ordet fritt, varvid
direktör Kihlgren redogjorde för de nuvarande
sjökommunikationerna i Eskilstuna samt framhöll lämpligheten av
en utredning i djuphamnsfrågan. Talaren ansåg, att en
mälarhamn med 14 fots djup skulle kunna anlöpas av
fartyg om intill 1 000 tons, och att en sådan anläggning
borde kunna åstadkommas för 200 000 à 300 000 kr. Efter
inlägg av major Smitt och överstelöjtnant Insulander
avslutades diskussionen, och ordföranden uttalade
föreningens tack till aftonens föredragshållare.

Mötet avslutades med supé, varefter följde ett
angenämt samkväm, under vilket höllos flera tal, bland annat
av landshövding Sederholm, som höjde ett leve för
Tekniska föreningen, och direktör Herman Nilsson, som
framförde ett tack till ordföranden, direktör Landqvist,
för hans stora insatser till Tekniska föreningens bästa.
<tab><tab><tab><tab><tab><tab><tab><tab><tab><i>E. H.</i>

<b>Tekniska föreningen i Västerås</b>
höll sitt första ordinarie sammanträde för detta år den
l febr. under ordförandeskap av tekn. dr Ivar Herlitz.
Vid sammanträdet förekom ett föredrag av ingenjör
Oscar Hellman vid ASEA över ämnet: "Fabrikationsgång
och maskingruppering inom verkstadsindustrien."
Tal. omnämnde först den förr mycket vanliga
tempofabrikationen, vid vilken likartade arbetsoperationer och
arbetsmaskiner gruppvis voro samlade, så att
exempelvis all borrning förekom på en plats, svarvning på en
annan, fräsning på en tredje osv. Detta innebar, att en
hel massa gods, dels obearbetat och dels bearbetat, låg
lagrat vid varje maskin, där det också kunde få ligga en
längre tid beroende på partiets storlek. När en
arbetsoperation var färdig, vidarebefordrades hela partiet till
nästa maskingrupp för en ny bearbetning med en annan
arbetsmaskin. Genom denna anordning blev
leveranstiden för en maskintyp synnerligen lång, och
lagerbeståndet måste hållas mycket stort på grund härav.
Genom senare tiders införande av den s. k. flytande eller
kontinuerliga tillverkningen har man lyckats eliminera
en hel del med det tidigare tempoarbetet förbundna
nackdelar. Genom sammanställning av olika
arbetsmaskiner till slutna grupper, vid vilka ett visst ämne kan
färdigbearbetas från början till slut, vinner man först
och främst en betydligt kortare leveranstid. Exempel
finnas på, att bearbetning av en detalj, som med det
gamla tempoförfarandet tog 3 à 4 mån. i anspråk, numera
kan utföras på omkring 1/2 timme. Maskinerna inom
varje grupp äro så ordnade, att arbetsstycket kan flyttas
från den ena maskinen till den andra utan att behöva
lyftas, antingen på rullar eller på lutande plan, och ofta
kunna flera arbetsmaskiner inom samma grupp
betjänas av samma man. Genom kortare leveranstider
behöver lagerbeståndet icke hållas så stort. Pappersgången
vid kontinuerlig tillverkning blir betydligt enklare, då
man numera kan utskriva en enda order på komplett
bearbetning av en detalj, då man förut varit tvungen att
utskriva order för varje arbetsoperation. Härigenom
har order-antalet i många fall kunnat nedbringas till
1/10 mot förut. På grund av att inga upplagringar av
gods behöva förekomma vid arbetsmaskinerna, kan
verkstadens golvyta utnyttjas på ett helt annat sätt än förut,
vilket i sin mån bidrager till förbilligande av produkten,
då man ju sparar såväl belysning som värme. Avsyning
kan också i stor utsträckning inskränkas, enär hela
arbetslaget gemensamt är ansvarigt för produkten, och
betalning erhålles endast för den avsynade, färdiga
produkten. På grund av detta gemensamma ansvar, utövar
varje man i laget all nödig kontroll.

Talarens anförande hänförde sig huvudsakligen till
förhållandena vid ASEA, men föredraget avslutades med
en hel del intressanta uppgifter från liknande
tillverkningar vid utländska verkstäder. Ett stort antal
skioptikonbilder illustrerade föredraget, som bevistades av
ett 70-tal personer.

Efter föredraget följde som vanligt supé. <tab><tab><tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b> håller
extra sammanträde å föreningens lokaler, Brunkebergstorg
20, måndagen den 27 februari 1933 kl. 19,30 (precis) för
behandling av frågan om yttrande över <i>1931 års
utredningsmäns betänkande med förslag angående omorganisation av
Väg- och vattenbyggnadsstyrelsen jämte därmed
sammanhängande spörsmål.</i>

<b>Avdelningen för Industriell ekonomi och organisation</b>
håller extra sammanträde å föreningens lokaler,
Brunkebergstorg 20, tisdagen den 28 februari 1933 kl. 19,00.
<sp>Program:</sp> 1) Val av justeringsmän. -- 2) Föredrag med
diskussion över ämnet <i>"Reklamen inom teknisk
affärsverksamhet".</i> Inledare: reklamchefen vid S. K. F., Göteborg,
<sp>Ed. F. Meyer.</sp> -- 3) Gemensam supé. -- Efter supén
samkväm med 4) föredrag över ämnet <i>"Reklamen en
Örtagård"</i> av civilingenjör <sp>G. W:son Cronquist,</sp>
Gumælius' annonsbyrå, Stockholm.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
sektionen för radio- och svagströmsteknik på föreningens
lokal, Brunkebergstorg 20, torsdagen den 9 mars 1933 kl.
20 precis <i>(Obs. den ändrade dagen!).</i> <sp>Ärenden:</sp> 1)
Protokolljustering. -- 2) Inkomna skrivelser. -- 3) <i>"Orientering
över olika metoder för telegrafering pä telefonkablar"</i> med
följande inlägg: a) <i>"Synpunkter vid planering av det
svenska nätet"</i> av förste byråingenjör <sp>Sven Nordström,</sp>
b) <i>"Telegrafverkets system för telegrafering å
transformerade ledningar"</i> av sekreterare <sp>H. Bengtsson,</sp>
c) <i>"L. M. Ericssons system, speciellt bärfrekvenstelegrafi i
fyrtrådskoppling"</i> av civilingenjör <sp>H. Sterky.</sp> --
Demonstration av apparater. -- Supé och samkväm.

<b>Tekniska föreningen i Uppsala</b> anordnar sammanträde
med damer lördagen den 25 februari 1933 enligt följande
program: Kl. 2,30 em. avlägges besök å Uppsala
telefonstation, Kungsängsgatan 14. -- Kl. 7,45 em. håller
telegrafkontrollör <sp>Einar Eriksson,</sp> Uppsala, å övre Gillet ett
föredrag om <i>"Vår telefon".</i> -- Supé och samkväm. Pris
för supé inklusive snaps, pilsner, vin, kaffe och servisavgift
kr. 6:50 för herre och 5 kr. för dam. Styrelsen uppmanar
till talrikt besök!

<b>Östergötlands tekniska förening i Linköping</b>
sammanträder å Frimurarehotellet i Linköping lördagen den 25
febr. 1933 kl. 7,30 e. m. <sp>Ärenden:</sp> Protokoll från
föregående sammanträde. -- Föredrag med ljusbilder av
civilingenjör <sp>Fr. Holmgren,</sp> Stockholm, över ämnet:
<i>"Svetsningstekniken av i dag."</i> -- Supé med samkväm.
(Pris 2:75 exkl. kaffe och övrigt.) -- Intresserade
inbjudas åhöra föredraget.

<b>Tekniska föreningen i Hälsingborg</b> sammanträder i
Hälsingborg lördagen den 25 februari 1933 enligt följande
<sp>program:</sp> Kl. 5 e. m. Samling vid Högre allmänna
läroverket för flickor invid Idrottsplatsen Olympia för besök i
nybyggnaderna. Kort anförande av stadsarkitekt <sp>Arvid
Fuhre</sp> i läroverkets aula över byggnadernas tillblivelse
samt därefter demonstration av lokalerna, den moderna
inredningen m. m. Kl. 7 e. m. Sammanträde å Grand
hotel med föredrag av civilingenjör <sp>Sten Ekelund,</sp>
Stockholm, över ämnet: <i>"Asfalt och dess användning i
praktiska livet."</i> Till föredraget skioptikonbilder.
Därefter gemensam supé och samkväm. Pris för supén:
(stort smörgåsbord, småvarmt, öl, kaffe och servis) kr. 5:50.

</chapter>
<chapter name="TEKNISK TIDSKRIFT
HÄFT. 9 ÅRG. 63 4 MARS 1933">
<h1>TEKNISK TIDSKRIFT</h1>
<h2>HÄFT. 9 ÅRG. 63 <tab>4 MARS 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Om källskriftorganisationer, av civilingenjör Thore Rundqvist. -- Det stora konjunkturexperimentet.
-- Ekonomisk översikt. -- Insänt. -- Notiser. -- Sammanträden.

</chapter>
<chapter name="OM KÄLLSKRIFTORGANISATIONER.">
<h2>OM KÄLLSKRIFTORGANISATIONER.</h2>
<h3>Av civilingenjör <sc>Thore Rundqvist.</sc></h3>
Förslaget att utarbeta, vad författaren kallat
"källskriftorganisationer", innebär ett försök att skapa
ett hjälpmedel, varigenom effektiviteten hos en
exportorganisation borde kunna ökas.

Enligt förslaget i fråga skulle detta bl. a. kunna
ske genom att man på förhand systematiskt ordnade
ett företags informations- och propagandamaterial
på ett överskådligare och lätthanterligare sätt än
vad som i allmänhet ansetts till fyllest, med ett ord,
skaffade sig en "källskrift", där allt vederbörande
behövde veta för att framgångsrikt bearbeta en
marknad, funnes samlat.

Förslaget tager nämligen sikte på att höja
kvaliteten på försäljaren eller representanten genom att
giva denne tillfälle att på ett effektivt och bekvämt
sätt, till stor del genom självstudium, förkovra sin
branschkännedom.

Genom källskriftorganisationernas införande, vilket
även kan förknippas med vissa handelstekniska
finesser, för vilka "källskriften" är en god
utgångspunkt, vinnes även besparing av improduktiva,
interna kontorsgöromål, vilka särskilt vid mindre
utlandskontor kunna vara ganska betungande och
tidsödande. Härigenom kommer representanten även
att få mera tid till det direkta försäljnings- och
propagandaarbetet. Samverkan mellan den ökade
kvaliteten hos försäljaren och de ökade tillfällena till
produktivt försäljningsarbete, odlande av kunder
och värdefulla förbindelser etc., bör snart visa sig
som en total ökning i försäljningseffekten.

Vid en sådan källskrifts uppläggande företages
först av någon därför lämpad person en
genomgående undersökning av företagets produkter. De
olika artiklarnas marknadsegenskaper analyseras
noga. Med marknadsegenskaper skulle man kunna
beteckna sådana egenskaper, som sammanhänga med
en artikels lätt- eller svårsåldhet och allmänna
betingelser för dess avyttring på en marknad,
kundkretsens art etc. En artikels tekniska begränsning
bör noga fastläggas för att i framtiden förhindra
missgrepp i propagandan och förekomsten av "illa
sålda" varor, vilka kunna vara i hög grad
prestigefördärvande och försvaga representantens auktoritet.
Vid denna undersökning kan det räknas som en
fördel att anlita utom de egna specialisterna inom
företaget även en person, som är väl insatt i
förhållandena på exportmarknaderna.

Det skall nu visa sig, att undersökningen i första
hand mynnar ut i en hel del värdefulla
randanteckningar till existerande kataloger och
propagandatryck, instruktionsböcker etc. och giver uppslag till
nya sådana. Dessa "anteckningar" komplettera det
existerande upplysningsmaterialet icke endast rent
sakligt utan giva dessutom en rad nya "talking
points" och försäljnirigsargument, vilka kunna sovras
fram vid denna djuplodning av produkternas
marknadsmöjligheter och bottenskrapning av
propagandasynpunkter. I ett företags erfarenhetsfond finns
ofta en hel del icke noterade eller bokförda poster,
vilka vid en generalmönstring komma fram och
kunna förse propagandan och branschvetandet med
nytt stoff.

Det erhållna materialet, både gammalt och
nytillkommet, bör emellertid ordnas på ett sådant sätt,
att det blir både lätt tillgängligt och lättillägnat.

Olika avdelningar av det hopbragta kunskapsstoffet
åsättas rubriker, vilka väljas med särskild
omsorg. Rubriken skall vara kort och giva klaven
till innehållet samtidigt som den angiver en
programpunkt i försäljarens eller representantens
verksamhet, då detta är möjligt.

De olika bidragen till vad som rymmes under en
sådan rubrik utskrivas på vanlig kvartformat,
lämpligen med mycket bred marginal. Marginalen kan
göras lika med halva sidans bredd och raderna inom
de olika uppsatserna numreras i följd. Varje
uppsats åsättes lämpligen ett fembokstavigt code-ord.
Med hjälp av detta och de numrerade raderna är det
mycket enkelt och billigt att göra en telegrafisk
hänvisning till källskriften om så skulle behövas.

Innehållet i källskriften skall dessutom ordnas på
något "lättbläddrat" och översiktligt sätt. De olika
uppsatserna insättas därför i en vanlig triopärm.
Ledrubrikerna skrivas på ett blad av seg och tunn
kartong, som försetts med tumindex. Med hjälp av
ett registerblad är det lätt att med en enkel
handrörelse slå upp en önskad uppsats och taga del av
innehållet.

Detta sätt att ordna materialet innebär mycket
stora fördelar. Mottagaren får en automatisk
ordning i sina papper. Allt som rör en viss agentur
ordnar sig själv under hand till en ständigt aktuell
källskrift. Nya tillskott och kompletteringar, då
sådana visa sig nödvändiga, sändas nämligen
representanterna tid efter annan. Ett särskilt litet
meddelande kan bifogas en kompletterande försändelse,
angivande precis under vilken rubrik eller avdelning
nytillskottet bör införas eller vilken föregående
uppsats, som bör bytas ut. (Exportföreningens
skeppningshandbok är ordnad efter liknande

princip.) Detta innebär en rationalisering av
korrespondensen. Varje bidrag till källskriften kan
bearbetas mycket omsorgsfullare än en löpande
korrespondens. Man kan giva sig tid att ansa språket
med särskild hänsyn till att få detta väl avslipat
och lättläst och väva in en lustbetfordrande tendens,
en metod som mycket påminner om vanlig
reklamteknik, ehuru det här icke är den slutliga kunden
utan mellanledet, representanten, man vill åt för
sina syften att psykologiskt bygga upp till en
entusiastisk, lojal och av tillförsikt och
självförtroende stålsatt handlingsmänniska. Tendensen
behöver icke vara på något sätt pekpinneaktig och
av den anledningen motverka vad den avser. En
sak kan framställas på många sätt och med litet
intresse och förståelse för representantmentaliteten
kan man snart träffa den rätta tonen. Den bör
enligt min erfarenhet icke vara för högtidlig och
opersonlig, snarare intim och fri, ined en underton
av hjälpsam vänlighet.

I detta uppslagsverk kan givas rum för mycket,
som i vanliga fall icke brukar delgivas
representanten. Erfarenhet från andra marknader,
efterföljansvärda metoder och påhittiga tillvägagångssätt vid
försäljningsarbetet, som tillämpats på en marknad,
kunna meddelas hela agentorganisationen, varvid
rönen omedelbart kanske finna tillämpning på andra
marknader eller i varje fall stimulera till nya uppslag.

Verket kan ställas upp så, att även erfarenhetsrönen
vunna på den främmande marknaden på ett
enkelt sätt kunna meddelas hemmaorganisationen.
Ett särskilt kapitel om rapportskrivandets teknik
och betydelse med underlättande formulär för
rapporternas uppställning är väl på sin plats. Om t. e.
detta kapitel endast beaktas av 1/3 av alla
representanter är dock mycket vunnet. I den breda
marginalen eller på särskilt infäst anteckningsblad har
representanten tillfälle att göra sina egna
randanmärkningar allt efter de faktiska erfarenheterna
han gör under hand. Dessa randanmärkningar böra
en gång om året eller tid efter annan skrivas av och
insändas till huvudkontoret. Dessa anteckningars
plats i källskriften fastlägges genom att nämna
codeordet för uppsatsen och raderna i denna, vilka
inspirerat randanteckningen.

Källskriften blir även på detta sätt ett
uppsamlingsorgan för den egna under hand samlade
erfarenheten med fixerade anknytningspunkter till ett
åtminstone approximativt på förhand upplagt arbetsprogram.

Källskriftorganisationens fördelar skulle alltså i
huvudsak kunna sammanfattas i följande punkter.

1) Källskriften ökar branschkännedomen hos
representanten och möjliggör, att denne kan hållas
"up to date" hos varje enskild representant i en
exportorganisation.

2) Den sparar avsevärt med tid för representanten,
och improduktivt, internt arbete kan utbytas
mot aktivt försäljningsarbete.

3) Vunna erfarenheter på en utlandsmarknad
kunna lättare uppsamlas och systematiseras med
stöd av en redan upplagd källskriftorganisation;
erfarenheternas befordrande till hemmaorganisationer
underlättas även avsevärt.

4) Exportorganisationens utveckling och expansion
på en främmande marknad underlättas därigenom,
att det med stöd av en källskrift är oändligt
mycket lättare att i andra hand instruera lokala
krafter för att utbildas till försäljare, montörer eller
"service"-män i allmänhet, då man har tillgång till
en källskrift, än då ingen sådan finnes att följa.

5) En utlandsorganisations anpassningsbarhet och
möjligheter att tillvarataga de varierande
marknadsmöjligheterna underlättas därigenom, att en artikels
eller  varas nödvändiga underlag av
branschkännedom kan tillägnas på ett bekvämt sätt.

6) Vid de tid efter annan återkommande utbildningar
av nya firmarepresentanter vid företagarens
verk eller fabrik är källskriften ett mycket lämpligt
kompendium och bör bidraga till att göra sådana
kurser till en verklig förankring i företagets fond
av erfarenheter.

7) Det är lättare att skaffa en god agent eller
representant på en ny marknad, om man kan visa på,
att så mycket förarbete som en källskriftorganisation
innebär, redan undanstökats.

8) Representanten kommer alltid att känna sig
trygg och säker på sin sak i vad som angår den
representerade firmans produkter. En tillfällig
minnesförlust av en detalj kan lätt repareras genom
att rådfråga "källskriften". Självtillit, grundad på
vissheten att alltid kunna klara av en situation, ökar
representantens initiativkraft, vilken automatiskt
inriktar sig på de branscher och artiklar han är bäst
insatt i.

Den föreslagna principen har i praktiken visat sig
tillämpningsbar icke endast för vanliga standardiserade
industriprodukter, såsom manufakturer av järn
och stål, fotogénkök, verktygsmaskiner, motorer,
traktorer, Pneumatiska verktyg etc., utan även för
idéer och konsultativ verksamhet.

Ingenting hindrar att tillämpa "källskriftidén" på
sådana fall, där affärerna gälla mycket sällan sålda
enheter, såsom fartyg, rullande materiel för
järnvägar, entreprenadarbeten etc., där representanten
kan få arbeta flera år på en enda affärs
genomdrivande. Att i dylika fall kunna sätta mannen
med de goda förbindelserna i stånd att sköta
propaganden och upplysningsverksamheten på rätt
sätt, tills affären slutligen mognar, är av mycket
stor vikt. Förslaget är naturligtvis även tillämpbart
på hemmamarknaden.

</chapter>
<chapter name="DET STORA KONJUNKTUREXPERIMENTET.">
<h2>DET STORA KONJUNKTUREXPERIMENTET.</h2>
Det av regeringen framlagda programmet för
arbetslöshetens bekämpande erbjuder ett oerhört stort
intresse så till vida som det innebär ett medvetet
experimenterande med samhällsekonomien mot
bakgrunden av teoretiska överväganden.

Det är ett faktum att hela mänskligheten inför
konjunkturväxlingarna reagerar på ett och samma
stereotypa sätt. Alla företagare, enskilda såväl som
korporativa, följa blint med i uppgångstider, satsa
pengar och expandera; lika blint hålla de i
nedgångstider tillsammans i fråga om att vara återhållsamma
och undvika investering. På samma gång som alla

sålunda instinktmässigt låta sina handlingar bestämmas
av impulser härrörande ur ögonblickets aspekt,
är man ungefär lika allmänt ense om att det vore
förnuftigt att handla precis tvärt om, att vara
återhållsam i högkonjunktur och att passa på att
investera i lågkonjunktur. Men ingen vågar.

Nu har en svensk regering vågat föreslå ett
experiment i konjunkturutjämnande syfte. Det är för
litet sagt att påstå att det är intressant, det är
sensationellt helt enkelt. Inte underligt att
försökskaninerna -- samhällsmedlemmarna bry sina hjärnor med
att söka spekulera ut vad följderna kunna bli om
experimentet blir satt i scen. Tyvärr är det inte så
lätt att genomskåda problemet. Kanske det rent av
är så illa att det i själva verket knappast finns en
levande själ som är fullt kapabel att helt överskåda
en dylik åtgärds alla ekonomiska konsekvenser. Skall
man försöka dra ut medelproportionalen ur vad de
samhällsekonomiska experterna, nationalekonomerna
av facket, förkunna, blir man tämligen ställd. Lika
litet klok blir man av politikernas utläggningar. I
allmänhet finna dessa på ett ganska enkelt sätt sin
inställning till problemen via partiets principiella
ståndpunkt.

Om jag vågar ta till orda i saken trots att jag är
medveten om min oförmåga att kunna helt bedöma
den, så är det för att dels ställa ett par bekymrade
frågor, dels göra ett påpekande om konjunkturläget
som sådant.

Jag tar det senare först. Regeringsförslagets
konjunkturutjämnande verkan anknyter till tillvaron av
den kortare konjunkturcykeln, på 9 à 10 års längd.
Det är ju roligt att åtminstone den periodens
existens har blivit insedd och erkänd. Men det finns en
till, som är av betydande inflytande, som har
periodlängden 50 à 60 år. Den har man synbarligen icke
tagit hänsyn till. Den cykeln hade en högsta punkt
omkring 1924 och är nu på väg nedåt, i själva verket
fallande både under detta och nästa decennium. Det
innebär att bl. a. lönenivån i världen obönhörligen
tenderar nedåt och att den även hos oss måste
justeras nedåt. Göres det inte etappvis, så blir det
senare en störtning. Det vore därför otvivelaktigt
lyckligare för samhällets lugna utveckling om de
stödåtgärder, som i nuvarande läge måste vidtagas,
utformades så, att de icke motverkade, utan hellre
underlättade en fallande rörelse i den svenska
lönenivån.

Att på sätt som föreslagits rikta det svenska
näringslivet med ett par hundra millioner kalla
pengar innebär naturnödvändigt en inflation, och det är
också ditåt som åtgärden syftar, även om man
undviker att uttala det fula ordet. Nu frågas, är man
beredd på de olika möjligheter, som kunna
uppkomma? Ponera, att den 9- à 10-åriga
konjunkturcykeln, som man nu siktar på att utjämna, att den,
säger jag, icke vänder uppåt under det kommande
året. Vad händer då? Sannolikt att dessa millioner
svepa genom näringslivet och sedan samlas upp i den
reservoar, där de redan nu rikliga penningemedlen
automatiskt torna upp sig, nämligen i bankernas
depositionsräkningar. Och då står man väl där igen.

När åter världskonjunkturen vänder (dvs. den
kortare cykeln), då kastas dessa ackumulerade medel ut
i rörelsen, då kommer inflationen, både den som
härrör av årets stödmillioner och litet till. Då frågas.
har man tänkt på hur man i det läget skall bemästra
situationen? Tänk om till på köpet de politiska
åskmolnen i världen skulle urladda sig i krigiska
företag här eller där. Då veta vi av erfarenhet att
tendensen till inflation blir ytterligare kraftigt
accentuerad. Jag avstår alldeles för ögonblicket från en
värdesättning av inflationen i och för sig, om den är
av godo eller ondo, jag bara frågar, huru skall man,
om man vill det, kunna hålla en sådan rörelse inom
måttliga gränser? Det räcker inte med att med en
axelryckning hänvisa till diskontovapnet. Erfarenheten
visar jämväl till full evidens att det remediet
inte räcker långt. I fall då diskontot låter använda
sig i valutareglerande syfte utan olägenheter i andra
avseenden, så har det åsyftad verkan endast vid
relativt små amplituder i växlingarna.

Med dessa frågor har jag velat efterlysa det
målmedvetna och långsiktiga strävandet från statens sida
att hjälpa näringslivet. Det förefaller som om man
tänker att det kan vara nog att ge kärran en knuff
nu och sedan låta den rulla vidare av sig själv igen.
Men är det inte fruktansvärt lättsinnigt? Borde man
inte vara fullt säker på att kunna styra vagnen även
om den efter stöten skulle råka ut i en sluttning?
Varom icke, borde man inte betänka sig mycket noga
innan man sätter in en så kraftig impuls i det
samhällsekonomiska systemet? Ja, jag bara frågar!
<tab><tab><tab><tab><tab><tab><i>Axel F. Enström.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab><tab>Den 27.2.33.
De senaste månaderna ha om möjligt ökat den
ekonomiska situationens ovisshet. Det politiska
tillfrisknande, som utgör en väsentlig förutsättning för att
någon vändning i konjunkturen skall över huvud
kunna inträda, synes för närvarande mera avlägset än
på länge. Utvecklingen i Fjärran östern medför en
för Nationernas förbunds förmåga att hävda sina
grundprinciper och för dess fortsatta verksamhet menlig
verkan. Den ställer i. allt tydligare dager, huru svårt
det är att förverkliga Förbundets intentioner utan
anlitande av sanktioner och huru omöjligt det är att
tillgripa ekonomiska sanktioner -- de uppenbart enda
tänkbara mot större nationer -- i ett svårt konjunkturläge.
Då lågkonjunkturen för människor i allmänhet
och därmed för folkopinionerna alltid framstår
starkare markerad än dess motsats och perioderna av
dåliga tider sålunda synas långvarigare, lider det
näppeligen något tvivel om att de situationer, i vilka
Nationernas förbunds medlemmar verkligen skulle vilja
ingripa med ekonomiska sanktioner mot en större stat,
säkerligen äro ytterst begränsade. Kriget i Kina
innebär dessutom, att utsikterna att nå något väsentligt
resultat vid den förestående avrustningskonferensen
måste bliva minimala. Möjligheten att lätta på de
stora rustningsbördorna har eliminerats, och, då en
reducering av desamma synes alltjämt utgöra en
förutsättning för U. S. A:s eventuella benägenhet att
genomföra en slutlig avveckling av krigsskulderna,
har även denna fråga kommit i ett mera ogynnsamt
läge än tidigare sedan Lausannekonferensens dagar.
Mera direkta oförmånliga verkningar medför ock kriget
i Manschuriet genom att nedsätta den kinesiska
marknadens konsumtionsförmåga för lång tid framåt i

avsevärt  större  utsträckning  än   en  tillfällig
krigskonsumtion förmår momentant höja den.

Den nuvarande politiska situationen i Tyskland
måste sägas i hög grad medföra ökade risker för den
allmänna ekonomiska och politiska utvecklingen i
Europa. Den starkt agrarbetonade Papen--Hugenbergska
handelspolitiken måste få de svåraste följder
för de tidigare på agrarexport till Tyskland inriktade
länderna, och den minskade utförseln dit av dylika
produkter måste med nödvändighet i det nu rådande
allmänna handelspolitiska läget resultera i en
åtstrypning av importen till respektive länder från Tyskland.
Den sedvanligt bristande smidighet, med vilken man
sökt realisera de tyska handelspolitiska intentionerna,
har säkerligen ock i onödigt hög grad väckt en skarp
reaktion från grannstaternas sida. Vi måste emellertid
icke blott räkna med de ökade svårigheter för handeln,
som ett alltmer inom sina egna tullgränser innestängt
och därigenom ur tidigare banor bragt tyskt
näringsliv medför. Utan ock med den allmänna labilitet, som
den rådande tyska inrikespolitiska situationen kan
väntas orsaka under lång tid framåt. Ännu har den
tyska utrikespolitiken, i den mån den handhafts
av dess utrikesminister, icke tagit sig mera
anmärkningsvärda uttryck, men vad som kan följa efter
ett val med -- låt vara genom vilka medel -- nazistisk
utgång, är ännu så länge ovisst. Det hotfulla nazistiska
språket mot den polske grannen kan komma att efter
ett dylikt val följas av mera realitetsbetonade
strävanden att genomföra en korrigering av Versaillesfreden,
vilka trots det allmänna svåra ekonomiska läget och
de nu speciellt på ekonomiska frågor riktade politiska
krafterna icke gärna kunna undgå att ytterligare
försvåra den politiska situationen.

För U. S. A:s del knytas många förhoppningar till
presidentskiftet den fjärde mars. Det är högst
sannolikt, att detsamma ock kommer att medföra många
betydelsefulla åtgärder och uttalanden från den nya
ledningen av världsdelens öden, men ringa utsikt att de
omedelbara följderna av detsamma kunna komma att
bli någon snart påtagbar ljusning i läget. Det är högst
troligt, att Roosevelt kommer att inaugurera en för det
internationella handelsutbytet mera gynnsam aera i
amerikansk handelspolitik, och det ryktas, att hans
utrikesminister kommer att ha en efter amerikanska
förhållanden mycket frihandelsvänlig inriktning.
Utrikeshandeln betydde visserligen för U. S. A. även
under högkonjunkturen mindre i förhållande till den
totala omsättningen inom landet än i snart sagt varje
annat land. Dess sammankrympande har dock betytt
avsevärt för arbetslösheten inom vissa industrigrenar.
Sålunda torde den amerikanska bilexporten ha uppgått
till cirka 45 proc. av tillverkningen strax efter
konjunkturomslaget i U. S. A. och innan lågkonjunkturen ännu
drabbat den övriga världen i högre grad. I den nuvarande
utomordentligt svåra situationen betonas ock varje
möjlighet att åstadkomma en ökad avsättning starkt. Av in
dustriens sammanlagt omkring 14,3 mill. arbetare voro
vid årsskiftet omkring 6,6 mill. arbetslösa, och av
samtliga omkring 48,8 mill. "produktivt" (manuellt)
sysselsatta voro 15,2 mill. arbetslösa -- allt enligt de
amerikanska fackföreningarnas statistik. Bland
Roosevelts väljare befinner sig ett starkt block av
huvudsakligen lantbrukare, som enträget förorda, att U. S. A,
skall lämna guldmyntfoten för att genom inflation
möjliggöra en export av de stora hopade lagren av
deras produkter. Den nye presidenten har emellertid
intagit en absolut avvisande ställning gentemot dessa
förslag. Att de krafter, som äro inriktade på inflation,
dock äro betydande framgår bl. a. därav, att senator
Borah, som ju brukar visa en oanad förmåga att i tid
hålla på rätt häst, sällat sig till inflationistemas skara.
Däremot torde presidenten näppeligen ha någon annan
möjlighet än att rätta sig åtminstone i viss utsträckning
efter nämnda väljares önskan, då det gäller att
lämna nya understöd till lantbrukarna i en eller annan
form, även om budgetsituationen kräver den största
försiktighet även på denna punkt. Likaså torde den
fortsatta stödverksamheten genom Financial
Reconstruction Corp. eller i annan form åt framför allt
bankerna icke kunna undvikas, enär bankerna ligga med
fastfrusna krediter i de under nuvarande förhållanden
oräntabla lantbruken. En ytterligare forcering av
exekutiva försäljningar av farmer -- de beräknas redan
ha omfattat omkring 10 proc. av dem -- måste
förhindras för att icke ännu svårare konsekvenser av
utbuden skola inställa sig. över huvud härleda sig de
nuvarande likviditetssvårigheterna för bankerna
väsentligen från fastfrusna krediter i såväl lantbruks- som
stadsfastigheter. Såväl fastighetskreditmarknadens
som bankväsendets svaga konstruktion medför i den
nuvarande situationen synnerligen svåra konsekvenser.
De budgetära svårigheter som nya omfattande
stödåtgärder åt näringslivets olika företagarkategorier
måste medföra bliva säkerligen utomordentligt svåra
att bemästra. Året 1931/32 visade ett budgetunderskott
på icke mindre än 2 880 mill. dollar, och de
totala inkomsterna uppgingo endast till 2 006 mill.
dollar. För innevarande år beräknas ett budgetunderskott
på 700 mill. dollar. Möjligheterna att genom
nedskärning av förvaltningsapparatens mindre
nödvändiga utväxter åstadkomma besparingar torde redan
vara i så hög grad utnyttjad, att denna väg icke längre
är framkomlig. Nya åtgärder måste av allt att döma
väsentligen komma att gå ut över den statliga
krediten. Några svårigheter att på denna väg uppbringa
de erforderliga beloppen torde knappast med hänsyn
till insättarnas misstro i den nuvarande situationen
mot bankerna vara för handen, men å andra sidan
medför en större statlig upplåning för närvarande en
ytterligare minskning av de goda bankernas likvida medol
och verkar i en riktning motsatt den, man åsyftar med
stödåtgärderna. Någon annan väg för det amerikanska
näringslivet bort från lågkonjunkturen torde icke
finnas än via ett allmänt ekonomiskt tillfrisknande.
Medvetandet om denna samhörighet med den övriga världen
växer för varje dag som går. Förutsättningarna för att
nå enighet vid en ekonomisk konferens synas dock för
närvarande vara avsevärt mindre än för ett halvår sedan.

De data som föreligga rörande förhållandena inom
de viktigaste industriella produktionsområdena synas
icke tyda på någon förbättring av läget under de
senaste månaderna. Den något gynnsammare tendens
för järn- och stålindustrien, som gjorde sig gällande
under fjolårets sista tredjedel, håller dock alltjämt vid
sig att döma av produktionskvantiteterna. Januarisiffrorna
för stål ligga för Europas del gott i nivå med
de för samma tid i fjol, medan för U. S. A.
försämringen är avsevärd -- omkring 1/3 -- men dock,
jämfört med genomsnittet för de närmast föregående sju
månaderna, någon ökning av tillverkningen ägt rum.
Tackjärnsframställningen visar för U. S. A:s del
en icke obetydligt starkare nedgång än
ståltillverkningen. I Europa är tendensen icke enhetlig. I
Tyskland har produktionen varit ganska avsevärt högre än
1932 års motsvarande och likaså högre än den
genomsnittliga månadssiffran för året, medan den engelska
januarisiffran ligger i nivå med den för det närmast
föregående halvåret men är oförmånligare än
genomsnittet för föregående år. Textilindustrien i såväl
U. S. A. som England och Frankrike synes f. n. ha
relativt god sysselsättning, dock bortsett för Europas del
från bomull. Den tyska textilindustriens utnyttjade
kapacitet befinner sig dock efter förbättringen på
hösten i fjol åter på nedgång. <tab><tab><i>Filip Oberger.</i>

</chapter>
<chapter name="INSÄNT">
<h3><i>INSÄNT</i></h3>
<b>En ingenjörs syn på konjunkturläget.</b>

Efterföljande reflexioner ha närmast föranletts av en
uppsats i häfte 44 av Tekn. tidskr. 1932 under rubriken
"Några hållpunkter vid bedömningen av det svenska
konjunkturläget", vilket undertecknad för några dagar
sedan tog fram till förnyad genomläsning. På ett
utrymme av 8 sidor har fil. dr J. Åkerman här givit en
sammanfattning av sina åsikter om den nuvarande
krisens natur och förlopp och dessutom angivit den
"rätta" metoden att åter få till stånd ett ekonomiskt
uppsving.

På undertecknad har emellertid dr Åkermans framställning
verkat föga övertygande. Som en fullständig
granskning skulle kräva ett oproportionerligt stort
utrymme, vill jag här beröra endast ett litet urval av
innehållet.

Den första delen av uppsatsen, som behandlar
orsakerna till kriser i allmänhet och 1929 års kris i
synnerhet, kan man i det stora hela förstå och godtaga,
helst som den utgör en resumé av motsvarande kapitel
i dr Åkermans bok "Ekonomiskt framåtskridande och
ekonomiska kriser". Därefter följer en redogörelse för
depressionens första skede, intill utgången av år 1930,
och här beklagar artikelförfattaren, att de ledande i
industristaterna icke velat erkänna den nuvarande
lågkonjunkturen som en normal (?) depression och därför
icke önskat tillgripa de normala, jämviktsåterställande
medlen. Det framgår långt senare i artikeln, att dessa
normala medel bestå av drastiska lönereduktioner och
en hänsynslös utmönstring av mindre räntabla företag.
Före krisen, säger förf., hade man föreställt sig, att en
konstant partiprisnivå innebure en garanti för en
krisfri utveckling, och efter krisen trodde man på läran
om köpkraftens uppehållande, bortseende från det
faktum, att krisen väsentligen grundas på <i>oundvikliga
rubbningar</i> (alla kursiveringar här och i det följande
gjorda av undertecknad) vid den snabbt ökade
konstruktionen av nya produktionsmedel, samt i <i>förhållandet
mellan</i> det därför nödvändiga <i>sparandet</i> och den
löpande <i>konsumtionen.</i> Är det så alldeles säkert, att
dylika rubbningar utgöra den yttersta orsaken till en
kris, eller att de nödvändigtvis måste utlösa sig i en
kris? Kan man icke lika gärna säga, att det var
överspekulation, som inledde krisen av år 1929 och att
rubbningarna inträdde i och med att krisen var ett faktum?
Man får f. ö. icke klart för sig, vad det var för fel med
proportionen mellan sparande och konsumtion år 1929.

Under depressionens andra skede, som räckte till
sommaren 1932, kom man enligt dr Åkerman allmänt
underfund med dess normala karaktär! Medan man i
Amerika och på kontinenten började <i>gå in för
kostnadssänkning</i> (!), lyckades man i England tack vare en
fastlåst lönenivå icke tillämpa denna princip, vilket
leder till budgetdeficit och ett frångående av
guldmyntfoten. I och med att England och de skandinaviska
länderna övergåvo guldstandarden, föllo produktion och
priser kraftigt i guldmyntfotsländerna, vilket ledde till
en intensiv likviditetskris och betydande lönesänkningar
i Förenta staterna. I pappermyntfotsländerna
inträffade en kort uppryckning i produktion och priser.
Efter några få månader äro de engelska priskurvorna
åter fallande -- ja, de falla t. o. m. fortare än i de
övriga länderna. Vilka övriga länder? I Amerika får
man så slut på likviditetspaniken genom ingripande
av statsunderstödda kreditinstitut, och i Europa genom
Lausannefördraget.

Så kommer författaren till depressionens tredje
skede, som börjar i juli 1932, och som inledes med
prisstegringar och andra fördelaktiga symptom. Den
utmärkes av en ny samförståndsvilja. De nya handels-
avspärrningarna framstå såsom kortvariga krisåtgärder
under en kris, som man <i>icke velat eller icke kunnat lösa
på direkt normal väg, dvs. genom kostnadssänkning
och överflyttning av en del av konsumtionsmöjligheterna
till de arbetslösa produktionsmedelsindustrierna.</i>
Det är en smula svårt att här hålla med om dr
Åkermans fatalistiska och tröstlösa inställning till problemet.
Varför är det <i>normalt</i> att lösa en kris genom
kostnadssänkning? Är det därför att det tillgått så förr, på den
tiden när nationalekonomien icke var så omhuldad som
nu? Hur går det för övrigt till när man överflyttar en
del av konsumtionsmöjligheterna till de arbetslösa
produktionsmedelsindustrierna? Är det möjligen genom
statlig planhushållning? Alla privata initiativ på
längre sikt bestraffa sig ju under en fallande
konjunktur, medan <i>initiativlösheten</i> (t. e. att sätta in sina
tillgodohavanden på bank) är för varje enskild person det
som lönar sig allra bäst. Artikelförfattaren fortsätter:
Viktigast av allt är dock, att <i>man synes ha uppgivit
tron på krisens botande genom valutadepreciering,
inflation eller kommersiell isoleringspolitik.</i> Att den
kommersiella isoleringspolitiken icke utgör något pålitligt
botemedel mot en kris torde man säkert hålla med
författaren om, men att en valutadepreciering skulle vara
helt av ondo har man svårare att gå med på. För ett
enskilt land innebär ju en depreciering av valutan, att
prisfallet inom dess gränser hejdas -- och därmed är
mycket vunnet -- medan utanför dess gränser en
skärpning av prisfallet inträffar. Man måste väl säga, att
felet med valutadeprecieringen var, att densamma icke
blev universell, dvs. att man icke på en gång i hela
världen har kunnat anordna en gemensam uppskrivning av
guldets sedelvärde. Det är egendomligt att dr Åkerman
icke på ett enda ställe i sin långa uppsats vidrör frågan
om guldhushållningen i världen eller antyder att
någonting skulle kunna göras för att öka betalningsmedelsvolymen
när en prisnivå hotar att falla. Men detta
skulle icke stämma med tendensen i hans artikel, vilken
går ut på, att man genom en hänsynslös reduktion av
alla priser och på den via dolorosa, som leder över ruin
och elände skall få den nuvarande mängden sedlar att
räcka till. Dr Åkerman säger, att man medelst
lönenedpressningar får en räntabel produktion <i>vid rådande
prisnivå.</i> Vad har man här för garanti, att en viss
prisnivå blir rådande?

Undertecknad är, som av ovanstående torde ha
framgått, icke anhängare av den skola, som anser att med en
lågkonjunktur automatiskt följer en "sanering" av
affärslivet, resp. en önskvärd utrensning av osund
företagsamhet. Logiskt sett borde osund företagsamhet
sanera sig själv med tiden, och det på ett betydligt
smärtfriare satt under stadiga konjunkturförhållanden än i
paniktider, så jag kan icke se att mänskligheten har
mera behov av depressionstider än den behöver krig eller
pestilentia för sanering av folkmaterialet. Icke kan väl
heller någon vilja påstå, att vid slutet av en
depressionstid affärslivet skulle vara bättre rustat eller
organiserat än mitt i en högkonjunktur.

Det har sagts om den nuvarande depressionen, att den
till en väsentlig del berott på en rationaliseringskris,
och härav har man velat draga den slutsatsen, att vår
tids rationalisering vore av ondo. Med större rätt kunde
man väl istället säga, att åtskilliga rationaliseringsföretag
varit felaktigt kalkylerade, eftersom de baserats på
en i stort sett konstant prisnivå, vilken -- såsom inom
bilindustrien -- icke kunnat upprätthållas ens under
någorlunda konstanta konjunkturer i övrigt. Sedan
depressionen en gång börjat, har den, understödd av
olösta politiska problem, fått ett dynamiskt förlopp allt
eftersom allt flera, <i>eljest sunda</i> företags
bärighetskalkyler förlorat den fasta grundval, som en någorlunda fix
prisnivå utgör. "Det är prisfallet av i dag som är den
närmaste orsaken till prisfallet i morgon."

Beträffande orsakssammanhanget mellan rationalisering
och arbetslöshet är det ju självfallet att rationalisering
medför s. k. rubbningsarbetslöshet, men därmed
är icke alls sagt, att en generell arbetslöshet blir
följden. Det är endast när rationaliseringen leder till
prissammanbrott som onormal arbetslöshet uppstår. Den
tendens till sänkning av arbetslönen, som
rationaliseringen i o. f. sig kan medföra, med ty åtföljande
minskning av köpkraften hos arbetarskarorna, kompenseras
nämligen exakt av den ökade köpkraft, som företagarna
själva få behålla i och med att priset per arbetsenhet
tenderar nedåt. I den mån denna behållna köpkraft
inriktas på ny företagsamhet, uppstår ny efterfrågan på
arbetskraft, varav följer att den ledigblivna
arbetskraften absorberas och arbetslönen hålles uppe.

Förutsättningen för det hela är dock, att mänsklighetens
naturliga företagsamhet icke stäckes genom att
dess ekonomiska kalkyler förlora den grundval, som en
någorlunda fast prisnivå utgör, ty då uppstår först och
främst för företagarna ingen sådan behållen köpkraft,
som nyss beskrivits. Då först medför rationaliseringen
arbetslöshet, och prisnivån faller hastigt, slutligen
ramlar allt överända -- mera lavinartat ju längre
kapitalsamling och rationalisering ha drivits. Det är endast
primitiva länder och folk med självhushållning,
"hantverk, åkerbruk och boskapsskötsel", som kunna undgå
kriser av detta slag. Men denna kinesiska standard är
det väl numera ingen, som på allvar eftersträvar.

Vårt problem är alltså, icke att söka motarbeta
fortsatt rationalisering eller att söka förbruka maskiner
eller varulager, att fördela "arbetstillfällen", förkorta
arbetstiden, etc., ty dessa bekymmer lösa sig
automatiskt under förutsättning att man även <i>rationaliserar
betalningsmedelsförsörjningen,</i> så att denna blir klokt
avpassad efter produktionen i ändamål att prisindex
(vilket av dessa man nu skall välja) icke tillåtes sjunka.
Ty så mycket är visst: rationaliseringen, som är enda
vägen till höjd levnadsstandard, medför vid konstant
betalningsmedelsförsörjning att en allt större mängd
produkter måste omsättas per betalningsenhet, och som
cirkulationshastigheten icke kan ökas över en viss gräns,
måste prisfall uppstå, varav följer mindre intiativkraft,
mindre cirkulationshastighet, fortsatt prisfall och så
är krisen ett faktum igen.

Botten når man icke förrän prisfallet gått så långt,
att med den kvarvarande cirkulationshastigheten hos
betalningsmedlen allt utbyte av varor och tjänster kan
inpressas i den återstående mängden betalningsmedel --
om ens då. Man får härvid tänka på, att betalningsmedlen
i vår tid icke bestå uteslutande av sedlar och andra
mynt utan i stor utsträckning även av obligationer,
inteckningar och även aktier, vilkas värden i sedlar
räknat också dala under en depressionsperiod.

Att utöka mängden betalningsmedel sker effektivast
i form av ökad sedelutgivning, dvs. genom reglerad
inflation. Att kloka och avpassade projekt av denna art
ännu på många håll möta en så oresonlig och kategorisk
kritik skulle jag tro beror på rent psykologiska orsaker
-- man tror alltjämt att det måste gå som under den
måttlösa tyska inflationen i Tyskland av år 1922. Ordet
inflation har med andra ord en alltför dålig klang.
"The chief problem of our present day administration
is to bring about as much inflation as possible without
using that detestable word" skrev en känd amerikansk
tidskrift för icke så länge sedan. Jämför det av dr
Åkerman begagnade slagordet "inflationsfaran".

Som nämnt är det icke stor uträkning för ett litet
land att ensamt ställa till med en inflation -- med
hänsyn nämligen till risken för handelspolitiska
förvecklingar och till de åtföljande störningarna i export- och
importpriser. Istället måste vårt hopp stå till de större
länderna, främst till Amerika. Eftersom den
lagstiftande församlingen därstädes icke ännu. synes vara
mogen att antaga det lagförslag, som utarbetats i denna
sak (den s. k. Garner bill) torde man ingenting annat ha
att göra än att vänta tills de amerikanska statsfinanserna
blivit så försämrade, att ingenting annat återstår än att
finansiera utgifterna med ny sedelutgivning. Men då
är klokskapen satt ur spelet och därmed även garantien
för att inflationen blir avvägd så som den bör. Det vore
väl om det icke behövde gå därhän vare sig i Amerika
eller hos oss. <tab><tab><tab><tab><tab><i>Alvar Lenning.</i>

</chapter>
<chapter name="NOTISER">
<h3><i>NOTISER</i></h3>
<b>Elektrifiering av Västkustbanan.</b> Järnvägsstyrelsen
har nu framlagt den av k. m:t i slutet av förra året
anbefallda utredningen angående elektrifiering av
Västkustbanan, linjerna Göteborg--Malmö och
Ängelholm--Hälsingborg. Kostnaden för elektrifieringen beräknas
komma att uppgå till 27,15 mill. kr. Ehuru nuvarande
tidpunkt från järnvägens egna synpunkter måhända
icke är den gynnsammaste för arbetets omedelbara
igångsättande, anser sig styrelsen dock icke böra
motsätta sig elektrifieringen med hänsyn till dess
förväntade inverkan å konjunkturläget och arbetsmarknaden.
Styrelsen hemställer därför, att det i årets statsverksproposition
för budgetåret 1933--1934 bebådade anslaget
av 11 mill. kr. begäres för arbetenas påbörjande.

Enligt arbetsplanen skulle arbetet vara fullbordat
mot slutet av år 1936. Därest arbetena kunna
igångsättas under innevarande år, kunna de elektriska
arbetena slutföras i följande ordning: Malmö--Ängelholm i
juli 1935, Ängelholm--Hälsingborg i okt. 1935 och
Ängelholm--Göteborg i dec. 1936.

Planen för kontaktledningsarbetet förutsätter en
arbetsstyrka, uppgående vissa tider till 450 à 500 man.
Sammanlagt erfordras omkring 200 000 dagsverken. För
tryggande av de beräknade anläggningskostnaderna hava
villkorliga avtal träffats med vissa leverantörer
angående de för elektrifieringen erforderliga större
leveranserna. Dessa avtal avse leveranser för sammanlagt
11,2 mill. kr., vilken summa fördelar sig sålunda:
om-formarestationsutrustningar 1,28 mill. kr., elektriska
lok 6,75 mill. kr., kopparledningar 1,55 mill. kr. och
telefonkablar 1,6 mill. kr. Styrelsen påpekar härvid, att så
gott som all för elektrifieringen erforderlig materiel
erhålles inom landet och till priser, som betydligt
understiga de normala. Preliminära avtal hava träffats
med vattenfallsstyrelsen och Sydsvenska kraft a.-b. om
energileverans av ca 35 mill. kWh pr år mot ett
strömpris av ca 1,8 öre pr kWh. överenskommelse har även
träffats med telegrafverket om utbyte av verkets
ledningar mot kabel. Kostnaden härför, 6,75 mill. kr.,
ingår dock icke i elektrifieringskostnaderna, då sådant
utbyte i alla händelser beräknats vara erforderligt, fast
det. var avsett att utföras först under åren 1939--1940.

Elektrifieringen av Västkustbanan skulle ske efter
samma system som vid de övriga elektrifierade linjerna.
Två nya omformarestationer, belägna vid Varberg och
Laholm, skulle erfordras. Kontaktledningar skulle
utföras för alla huvud- och för de flesta sidospår. Den
sammanlagda banlängden uppgår till 316 km, den
elektrifierade spårlängden till 515 km. Kostnaderna för
överföringsanläggningen beräknas till 11,8 mill. kr., därav
för omformarestationer 1,7 mill. kr., för kontaktledningar
9,25 mill. kr. och för högspänningsledningar för
belysning 0,85 mill. kr. För anläggningen åtgå ca 1 600 ton
kopparledning, och den härför erforderliga råkopparn
skall enligt villkorligt leveransavtal med de svenska
metallverken inköpas från Boliden.

Kostnaderna för ändring av belysningsledningar och
signalanläggningar beräknas till 1,315 mill. kr. samt
för ändringar av telefon- och telegrafledningar till
3,915 mill. kr. eller sammanlagt 5,23 mill. kr. Härtill
komma för ändring av bangårdar, bana och broar
400 000 kr.

Den erforderliga rullande materielen (35 lok för
person- och godstrafik samt 11 lok för växlingstjänst)
beräknas kosta 8,62 mill. kr. Hela sistnämnda belopp
anses böra belasta elektrifieringen, enär nyanskaffning
av ånglok även vid fortsatt ångdrift å Västkustbanan
icke erfordras under lång tid framåt, på den grund att
med Ångelinjernas elektrifiering tillgången på ånglok
avsevärt ökats. Kostnaden för anordning av elektrisk
vagnsuppvärmning beräknas till 1,1 mill. kr.

Vid sammanställning av de genom elektrifieringen
åstadkomna förändringarna i årskostnaderna har man
funnit, att elektrifiering skulle medföra besparingar å
sammanlagt 2,388 mill. kr., men å andra sidan nya
utgifter å sammanlagt 2,222 mill. kr., vadan alltså en vinst
å 166 000 kr. skulle uppstå. Man har härvid utgått från
ett kolpris av 20 kr. pr ton. Vinsten skulle emellertid
utbytas mot en förlust å 57 000 kr., om man utgått från
det vid senaste upphandling i nov. 1932 gällande
kolpriset av 15,50 kr. pr ton.

Resultatet av ovanstående beräkning är som synes
mindre gynnsamt än de som framgått vid tidigare
genomförda eller föreslagna elektrifieringar. Med hänsyn
till fördelar, som icke direkt kunna siffermässigt
angivas -- i främsta rummet förbättrade tåglägenheter --
anser emellertid styrelsen att en elektrifiering av
Västkustbanan vid nuvarande tidpunkt från såväl
företagsekonomisk som samhällsekonomisk synpunkt sett kan
betecknas som ett försvarbart företag.

Styrelsen anser sig dock böra påpeka, att ett senare
företagande av Västkustbanans elektrifiering hade varit
att föredraga särskilt med hänsyn till effektiv
användning av den genom elektrifieringen ledigblivna
personalen. Då arbetets igångsättande i främsta rummet
tillkommit för motverkande av arbetslöshet, ifrågasätter
styrelsen att halva kostnaden för rullande materiel eller
4 mill. kr. skall bestridas med anslag till beredskapsarbeten,
vilket belopp i så fall icke komme att ingå i det
lånekapital, som skall förräntas med trafikmedel. De nya
årliga utgifterna för elektrifieringen skulle härigenom
minskas med 180 000 kr., varigenom resultatet av
elektrifieringen skulle ställa sig betydligt gynnsammare.

I samband med elektrifieringen anser styrelsen att en
redan förut planerad fast till en tid framåt uppskjuten
ny godstågsförbindelse mellan Västkustbanan och
Sävenäs station vid Göteborg bör utföras. Anläggningskostnaderna
beräknas uppgå till 1,7 mill. kr. och anses böra helt
bestridas med medel ur statens järnvägars förnyelsefond.

<b>Undersökningsarbeten vid Svappavaara?</b> Med
anledning av framställning från vissa arbetarorganisationer
om beredande av arbete åt de arbetslösa vid
malmfälten i Norrbotten har kommerskollegium avgivit ett
utlåtande, vari kollegium förordar, att Sveriges
geologiska undersökning erhåller i uppdrag att verkställa en
geologisk undersökning av berggrunden inom den
viktigaste kopparmalmzonen i Svappavaara samt att för
bestridande av kostnaderna härför ett belopp av högst
15 000 kr. ställes till undersökningens förfogande.

<b>Skyddstull för ammoniumsulfat föreslagen.</b> Enligt
remiss har kommerskollegium och lantbruksstyrelsen
avgivit yttrande med anledning av en framställning från
Stockholms superfosfatfabriks a.-b. om åtgärder för
beredande av marknadsskydd för tryggande av bolagets
avsättning av sina kväveprodukter å den inhemska
marknaden. Ämbetsverken förorda på grundval av
verkställd utredning, att ammoniumsulfat måtte åsättas en
tillfällig tull av 3 kr. pr 100 kg. Tullskyddet anses böra
erhålla formen av ett till tulltaxan fogat tillägg med
begränsad giltighetstid, förslagsvis tre år.

I samma syfte har i första kammaren herr Axel
Nylander i Borås väckt en motion (I: 101), vari hemställes,
att riksdagen måtte besluta sådan ändring av tulltaxan,
att ammoniumsulfat äsättes en tull av 5 kr, pr 100 kg.
I motionen framhålles, att ammoniumsulfat f. n. är
tullfritt. Den internationella kvävekonventionens
upplösning i juli 1931 efterföljdes av ett kaotiskt tillstånd i
fråga om kväveprodukternas prisförhållande, yttrande
sig i en ohejdad konkurrens mellan chilesalpeterproducenterna
och de efter olika syntetiska metoder arbetande
luftkvävefabrikerna. Vissa länder med stor
kvävetillverkning igångsatte en omfattande dumping, och den i
Sverige uppspirande kväveindustrien träffades ytterst hårt härav.

En ny europeisk kvävekonvention kom till stånd på
hösten 1932, men ett icke ringa antal verk, huvudsakligen
i Tyskland, Polen, Holland och Belgien, stå alltjämt
utanför kartellen, och den svenska marknaden besväras
i hög grad av dumpingofferterna från dessa verk.

<b>Statshjälp för inköp av äldre fartyg för nedskrotning?</b>
I motioner i båda kamrarna (I: 162, II: 173) har
hemställts om att riksdagen måtte besluta om anvisande av
ett belopp av 2,8 mill. kr. att användas till inköp av
äldre svenska handelsfartyg för dessas nedskrotning.

Motionärerna framhålla, att den ekonomiska
depressionen innebär ett direkt och utomordentligt starkt hot
mot vår sjöfartsnäring och särskilt mot den del därav,
som utgöres av trampfarten. Den 1 juli 1932
redovisades 118 upplagda fartyg med ett sammanlagt tonnage av
152 486 brt, eller 228 398 dwt. Detta tonnage utgöres till
alldeles övervägande del av trampfartyg.

Den internationella konkurrensen gör sig med
synnerlig styrka gällande just inom trampfarten. De totala
driftkostnaderna ställa sig i regel högre för de svenska
än för flera närliggande nationers fartyg. Detta beror
delvis på att i den svenska trampflottan ingå i betydlig
utsträckning fartyg av gammal, omodern och långsamt
gående typ, för vilka en modernisering av ekonomiska
skäl är helt utesluten. Därtill kommer, att statssubvention
av vissa länders rederirörelse ökat dennas konkurrensförmåga.

År 1931 voro 34 % av de i svenska handelsflottan
ingående fartygen över 25 år gamla. Motsvarande
procenttal är för England 7,8, U. S. A. 8, Norge 13, Frankrike
13,8, Tyskland 16,2, Danmark 20, Belgien 22 och Italien
28 %. Föryngringen av vissa av nämnda länders
handelsflottor har ägt rurn genom av staten godkända och
understödda nedskrotningar. Motionärerna föreslå, att
liknande åtgärder skola tillgripas även i Sverige. För
de flesta av de äldre fartyg, för vilka nedskrotning kan
komma i fråga, finnes föga utsikt att de med någon som
helst framgång kunna sättas i trafik. Ett avförande ur
handelsflottan av dessa fartyg kan därför icke räknas
medföra ökad arbetslöshet för sjöfolket. Tvärtom lar
härigenom beredas möjlighet att i någon utsträckning
anskaffa lämpligt tonnage, varigenom ökade
arbetstillfällen kunde beredas. För förebyggande av otillbörlig
spekulation föreslås, att endast beträffande fartyg, som
redan den l januari 1931 varit infört i fartygsregistret,
skulle få åtnjutas premie för nedskrotning. Vidare
måste förutsättas, att all import av fartyg äldre än 25 år
förhindras.

Motionärerna framhålla, att det belopp av 2,8 mill.
kr., som nu för sjöfartsnäringens subvention begäres av
staten, utgör mindre än 1 % av det belopp som på sin
tid i form av krigskonjunkturskatt avkrävdes de svenska
rederiföretagen. Statens direkta överskott på
krigsförsäkringsverksamheten belöpte sig till 41 mill. kr. Vidare
har det under en tid av enastående höga fartygsvärden
rådande försäljningsförbudet beträffande tonnage
verkat kraftigt hämmande på strävandena till
handelsflottans förnyande.

<b>Teknologföreningens föreläsningsserie</b> i ämnen
berörande metallernas egenskaper öppnades programenligt
onsdagen den 22 februari. Föreningens ordförande,
direktör Kristoffer Huldt, höll därvid ett

hälsningsanförande, vari han bl. a. uttalade, att om föreningen
tidigare tvekat angående lämpligheten, av att anordna
denna kurs, hade den stora anslutningen till kursen
visat, att föreningen träffat ett riktigt val, då den givit
intresserade tillfälle att förvärva kännedom om de nya
rönen inom detta för såväl metallurger som konstruktörer
så viktiga forskningsområde. Till kursen hade anmält
sig 151 deltagare, av vilka ungefär % tillhöra föreningen.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde i
sektionen för radio- och svagströmsteknik på föreningens
lokal, Brunkebergstorg 20, torsdagen den 9 mars 1933 kl.
20 precis <i>(Obs. den ändrade dagen!).</i> <sp>Ärenden:</sp> 1)
Protokolljustering. -- 2) Inkomna skrivelser. -- 3) <i>"Orientering
över olika metoder för telegrafering på telefonkablar"</i> med
följande inlägg: a) <i>"Synpunkter vid planering av det
svenska nätet"</i> av förste byråingenjör <sp>Sven Nordström.</sp>
b) <i>"Telegrafverkets system för telegrafering å
transformerade ledningar"</i> av sekreterare <sp>H. Bengtsson,</sp>
c) <i>"L. M. Ericssons system, speciellt bärfrekvenstelegrafi i
fyrtrådskoppling"</i> av civilingenjör <sp>H. Sterky.</sp> --
Demonstration av apparater. -- Supé och samkväm.

<b>Avdelningen för Kemi och bergsvetenskap</b> sammanträder
fredagen den 10 mars 1933 kl. 19,30 å föreningens lokal,
Brunkebergstorg 20. <sp>Ärenden:</sp> 1) Val av justeringsmän
för aftonens protokoll. -- 2) Inval. -- 3) Inkomna
skrivelser. -- 4) <i>"Om nya metoder för indunstning i kemisk
industri",</i> föredrag med skioptikonbilder av civilingenjör
<sp>Karl A. Wessblad.</sp> -- Supé och samkväm.

<b>Avdelning för väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 13 mars 1933 kl. 19,30 (precis). <sp>Ärenden:</sp>
1) Protokoll justering. -- 2) Inval. -- 3) Inkomna
skrivelser. -- 4) <i>"Förslag till taxor för ingenjörsarbeten inom
väg- och vattenbyggnadsfacket",</i> inledningsanförande av
överstelöjtnant <sp>Carl J. Insulander.</sp> -- 5)
<i>"Spårvägstunneln Skanstull--Slussen",</i> föredrag av
överingenjör <sp>Gunnar Ekwall.</sp> -- Supé och samkväm. -- Vid
sam-kvämet kommer civilingenjör <sp>Johan Hagrup</sp> att tala
över <i>"Några bilder från Siam".</i>

<b>Ingenjörsföreningen i Halmstad</b> sammanträder å Hotell
Svea i Halmstad lördagen den 4 mars 1933 kl. 7 e. m.
<sp>Ärenden:</sp> 1) Protokolljustering. -- 2) Inval. -- 3)
Förslag till inval. -- 4) Föredrag av civilingenjör
<sp>Hilding Håkanson,</sp> Stockholm: <i>"Stenkolens uppkomst."</i>
Med skioptikonbilder. -- 5) Supé och samkväm. Vid samkvämet
kommer föredragshållaren att visa en film över Ruhrkolens
brytande, transport och förädling.

<b>Tekniska föreningen i Jönköping</b> anordnar sammanträde
med damer lördagen den 4 mars 1933 kl. 7 e. m. å Stora
hotellet. Ur programmet: Föredrag av civ.-ing. <sp>Bo
Ekelund</sp> (med ljusbilder). Ämne: <i>"Min Los Angeles-resa
1932."</i> -- Exceptionell måltid (fri placering) bestående av:
smörgåsbord, småvarmt, pilsner, kaffe, vin och betjäning.
Kr. 6:50 pr deltagare. -- Depressionens borttrollande
jämte andra häpnadsväckande överraskningar ur mystikens
värld. -- Dans till 7-mannakapellet "Brio". Gäster äro
välkomna! Talrikt deltagande förväntas! Klädsel: smoking.

<b>Trollhättans ingenjörsklubb</b> avhåller sammanträde med
damer å lilla Stadsfullmäktigesalen lördagen den 11 mars
1933 kl. 19,00. <sp>Ärenden:</sp> 1) Protokolljustering. --
2) Inval. -- 3) <i>"Jakten efter Egypts millioner",</i> föredrag
med skioptikonbilder av civilingenjör <sp>Bertil Domeij.</sp>
-- 4) Supé och dans. Pris för supén inkl. snaps, öl, vin
och kaffe: herre 8 kr., dam 7 kr. Anmälan om deltagande
i supén torde göras senast onsdagen den 8 mars. Klädsel:
Smoking,

</chapter>
<chapter name="SVENSKA TEKNOLOGFÖRENINGENS ÅRSMÖTE 23--24 MARS 1933.">
<h3>SVENSKA TEKNOLOGFÖRENINGENS ÅRSMÖTE 23--24 MARS 1933.</h3>
<b>Torsdagen  den  23 mars:</b>
(Lokal: <i>Stockholms borgarskolas stora sal,</i>
Kungstensgatan 2--4.)

<b>Kl. 10,30.</b> (precis). Årsmötets öppnande.
1) <i>Några allmänna synpunkter på vägtrafikens
problem,</i> föredrag av generaldirektör <sc>G. Malm.</sc>
2) <i>Motorvagnstyper för järnvägsdrift,</i> föredrag av
trafikchefen <sc>C. Hj. V. von Porat.</sc>

<b>Kl. 13.00.</b> Lunch, serveras i K. T. H:s studentkårs
lokaler, Drottning Kristinas väg: smörgåsbricka,
varmrätt, öl eller vatten och kaffe kr. 2:-- per
person inber. servisavgift.

<b>Kl. 14,30.</b> <i>Arbetslöshetsfrågan ur ingenjörssynpunkt,</i>
diskussion med inledningsföredrag av överingenjör
<sc>Erik Aug. Forsberg.</sc>

<b>Kl. 17,30.</b> <i>Ordinarie stämma å föreningens lokal.</i>
1) Inval. 2) a. Styrelsens berättelse över
föreningens verksamhet under år 1932. b.
Styrelsens berättelse över föreningens ekonomi under år
1932. c. Revisionsberättelse för år 1932. d. Beslut
angående ansvarsfrihet för styrelsens förvaltning
under år 1932. 3) Val av ordförande, 2 vice
ordförande samt 3 ledamöter och 5 suppleanter i
föreningens styrelse för år 1934. 4) Val av 3
revisorer och 2 revisorsuppleanter för granskning av
styrelsens förvaltning under år 1933, 5) Styrelsens
skrivelse med förslag till ändring av föreningens
stadgar i vad gäller vissa årsavgifter m. m.

<b>Kl. 18,30.</b> <i>Kamratmiddag</i> à kr. 4:50.
Vid kaffet förevisas en biograffilm över svensk
arkitektur,  avsedd  för  Chicagoutställningen.
Aftonunderhållning under ceremoninämndens
ledning.

<b>Fredagen den 24 mars:</b>
<i>(Borgarskolans stora sal.)</i>

<b>Kl. 10,30.</b> (precis). <i>Automatisering av telefonnät å
landsbygden,</i> föredrag av civilingenjör <sc>Knut Larsson.</sc>

<b>Kl. 11,30.</b> <i>Sveriges ädelmalmförekomster,</i> föredrag av
överdirektören fil. dr <sc>Axel Gavelin.</sc>

<b>Kl. 12,45.</b> Lunch à kr. 2:-- serveras å K. T. H:s stu
dentkårs lokaler, Drottning Kristinas väg.

<b>Kl. 14,00.</b> <i>Bolidenföretaget,</i> föredrag av
bergsingenjör <sc>Oscar Falkman.</sc>
<i>Rönnskärs smältverk,</i> föredrag av fil. dr <sc>Axel Lindblad.</sc>
I anslutning till de två föredragen visas en <i>film
från Boliden och Rönnskär.</i>

<b>Kl. 18,30.</b> <i>Hasselbackens festvåning. Middag med
damer.</i> Pris för herre kr. 12:-- och för dam kr. 10:-.

Damprogram publiceras senare.


</chapter>
<chapter name="TEKNISK TIDSKRIFT
HÄFT. 10 ÅRG. 63 11 MARS 1933">
<h1>TEKNISK TIDSKRIFT</h1>
<h2>HÄFT. 10 ÅRG. 63 <tab>11 MARS 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Svenska industriens praktiknämnd. -- Inflation. -- Asea och elektrotekniken under 50 år. --
Femtio år i gatutrafikens tjänst. -- Notiser. -- Insänt. -- Sammanträden.

</chapter>
<chapter name="SVENSKA INDUSTRIENS PRAKTIKNÄMND.">
<h2>SVENSKA INDUSTRIENS PRAKTIKNÄMND.</h2>
I likhet med vad som är fallet inom de flesta
yrkesutbildningar, och i alldeles påfallande grad
kännetecknar utbildningen för flertalet av de s. k. fria
yrkena, måste jämväl ingenjörsutbildningen vara av
såväl teoretisk som praktisk art. Den inbördes
relationen mellan den teoretiska och den praktiska
utbildningen, som kräves vid de tekniska
utbildningsanstalterna, är i viss mån ett uttryck för
utbildningens enligt gängse språkbruk -- s. k. högre eller
lägre grad. Vid de tekniskt inriktade lärlings- och
yrkesskolorna dominerar den manuella utbildningen
för att ju mera studierna teoretiseras successivt
avtaga och utanför skolan kompletteras med viktiga,
praktiska utbildningsmoment. En kvantitativt
tillräcklig tillgång på praktikplatser för de studerande
vid våra tekniska läroanstalter samt en differentiering
av den praktiska utbildningen, icke blott olika
fackgrupper emellan utan jämväl i anslutning till
utbildningens lägre eller högre inriktning, är sålunda
en förutsättning för att vårt tekniska
undervisningsväsen skall fungera tillfredsställande.

Bortsett från några få lovvärda undantag har man
hittills i vårt land knappast kunnat tala om någon
sakkunnig ledning vare sig ifråga om lämpliga
praktikplatsers anskaffande eller uppläggandet av
lämpliga utbildningsprogram. De studerande ha i stort
sett fått lita till sin egen förmåga att anskaffa
obligatorisk praktikutbildning. Uppslagsrikedom och
konsten att taga sig fram m. a. o. det personliga
initiativet ha främjats därigenom, men olägenheterna
ha även varit avsevärda. Studerande utan
förbindelser ha ofta trots ivriga ansträngningar misslyckats
att skaffa sig praktik, varigenom deras utbildning
försinkats. För industrien själv har det rådande
systemet orsakat mycket obehag och organisatoriska
olägenheter. Många företag ha överhopats med
bevekande böner från studerande och deras målsmän,
vilka böner man i vissa fall av personliga skäl haft
svårt att avslå. Man har också funnit det vara en
ganska delikat uppgift att fördela sin "gunst"
rättvist mellan de olika läroanstalterna samt icke minst
att på lämpligt sätt taga hand om och sysselsätta
praktikanterna till möjligast ömsesidig båtnad.

För att stärka sin ställning ha de studerande vid
vissa läroanstalter inrättat praktikbyråer med eller
utan samverkan med resp. lärarekollegier. Detta
system har underlättat förmedlingsproceduren för båda
parter men ofta har -- åtminstone inom vissa fack --
kvarstått svårigheten att anskaffa tillräckligt antal
platser och att förmå arbetsbefälet att taga sig
an praktikanternas utbildning på lämpligt avvägt sätt.

Varje industriman inser utan vidare industriens
skyldighet att i eget intresse sörja för en god
rekrytering av ingenjörskåren. Men
praktikantutbildningen är såsom antytt förenad med vissa
uppoffringar, vars frukter kunna skördas först i en oviss
framtid. Det är endast få företag, som i likhet med
t. e. Asea kunna binda praktikanterna för en längre
tid och därigenom få den stora fördelen att ingående
pröva och behålla det bästa för egen del. I
allmänhet är praktikantutbildningen en gemensamhetsuppgift
och det är förklarligt, om i svåra tider det
beträngda företaget vill skjuta Över denna plikt på "sin
nästa". Alla sitta emellertid i samma båt och
ingenjörer måste utbildas även under dåliga tider.

Som angivits på annan plats i denna tidskrift har i
dagarna Svenska industriens praktiknämnd
konstituerats. Man har genom detta centralorgan velat
nedbringa de enskilda företagens besvär med
praktikförmedlingen till ett minimum och samtidigt öka de
praktiksökandes möjligheter att få sina önskemål
uppfyllda. Nämnden har sålunda till uppgift att
anskaffa erforderligt antal praktikplatser samt fördela
dessa på de sökande. En annan viktig uppgift är att
i samråd med industrier och fackmän söka få till
stånd enhetliga utbildningsprogram för olika fack.

De planer som nu förverkligats ha länge stått på
dagordningen. Den nya praktiknämnden är alltså en
efter moget övervägande vidtagen organisationsåtgärd.
För att fungera väl behöver emellertid den
bästa organisation själv vara fylld av en levande
anda och uppbäras av förtroende av de parter som
den skall betjäna.

Det blir en delikat och krävande uppgift att söka
tillgodose skiftande önskemål och bland mångfalden
av studerande på bästa sätt fördela tillgängliga
praktikplatser. De studerande och deras organisationer
måste lägga band på ungdomlig kritiklusta gentemot
den nya organisationen vid eventuella tillfälliga
misslyckanden att anskaffa åtrådda praktikplatser
och ha i minnet, att organisationen med hänsyn till
deras eget samfällda bästa innebär ett oerhört
framsteg. Det fordras slutligen, att industrien enigt
sluter upp kring praktiknämnden och dess syften.
Detta är en nödvändig förutsättning för att denna till
allas båtnad skall kunna fylla sin uppgift på ett
tillfredsställande sätt.

</chapter>
<chapter name="INFLATION.">
<h2>INFLATION.</h2>
Ordet inflation har en dålig klang. Ingen vill
kännas vid det. I den allmänna föreställningen är
begreppet inflation intimt knutet till den stora
myntförstörelsen i Tyskland under och närmast efter
kiiget. Och det var ju inte någon trevlig historia.
Det var emellertid ett extremt gränsfall och skulle
väl bäst kunna betecknas såsom en total inflation.

Under den sedermera följande deflationsperioden,
som gått ut över alla länder, har längtan efter en
partiell inflation givit sig många och med tiden allt
livligare uttryck. Men man har varit så rädd för
det fula ordet, att t. e. när det för ett år sedan
gällde för riksdagen att ge riksbanken direktiv i
valutafrågan, så blev det till och med talat om en
"prisstegring utan inflation". Det får man väl ändå
vara överens om, att sådana djur finns inte.

Det har också uppfunnits ett nytt ord: "reflation".
Jag har inte sett någon definition på det begreppet,
men om jag förstått 'dem rätt, som använda det, så
skulle därmed avses en engångsstegring av
prisnivån till ett visst värde, företrädesvis 1929 års, och
därefter ett konstanthållande av densamma. Såsom
program är det klart och koncist. Innebörden är
tydligen den, att om produktionen under nuvarande
förhållanden icke är lönande på grund av för höga
löner, för höga omkostnader, iså skulle, då det visat
sig omöjligt att sänka dessa, en lönande produktion
kunna åstadkommas genom ett förhöjt prisläge. Det
är särskilt dr Dalén, som i vårt land gjort sig till
tolk för detta program.

Varje inflation, om stor eller liten, har som bekant
olika betydelse för olika delar av näringslivet,
således en viss verkan på kapitalet och en annan på
den löpande rörelsen. Kapitalet, bl. a. sålunda fonder
i banker, försäkringsföretag, stiftelser o. d.,
förminskas i värde vid inflation. Å andra sidan
stimuleras handel och produktion. Huru facit skulle
bli för nationens ekonomi i sin helhet efter en
längre tids förlopp, det åtager jag mig inte att
bedöma. Men naturligtvis framträder den sistnämnda
verkan ur ögonblickets synpunkt såsom den
viktigaste. Som jag i ett annat sammanhang sagt, ser
det ut som om i själva verket en fortgående
prisstegring vore lika nödvändig för näringslivets gång
som syret för andningen eller förbränningen. Om
man från det lägret sålunda gör gällande, att en
konstant prisnivå vore idealet, så undrar jag, om
det inte i grund och botten är ett fromt
självbedrägeri. Och jag undrar, om det inte är en
instinktiv rädsla för denna tendens till fortlöpande
penningförsämring, som dikterar ställningstagandet
bos inflationens motståndare. Man törs inte lita på,
att om stenen kommer i rullning, det skall lyckas
att hejda den.

Därmed komma vi in på kapitlet om de praktiska
möjligheterna att efter behag påverka
penningevärdet. Det påstås, att det skall inte vara någon
konst att höja prisnivån. Det behövs bara att
släppa ut mera betalningsmedel. Jag har många
gånger frågat -- men aldrig fått något svar -- hur
skall det i praktiken gå till? Om riksbankschefen
går upp på taket på sitt hus och "släpper ut" en
massa sedlar, så gissar jag, att vare sig de hamna
i Norrström eller på Drottninggatan, så är det lika
litet garanti för att de ha någon verkan på
näringslivet. Den ökade köpkraften kan lika väl tänkas ge
sig i väg till någon utländsk "sweepstake" eller
passiveras i bankernas kapitalräkningar.

Större utsikter för en verkan blir det givetvis, om
staten begagnar rörelsemedlen till att göra
beställningar av varor och tjänster. Men är det inte även
då möjligt, att dessa betalningsmedel efter en
relativt kort visit i näringslivet lämna cirkulationen
och finna samma slutliga öde som nyss sagts? Är
det inte till äventyrs så att, om staten skulle kunna
kommendera över prisnivån, så erfordras att den
har oinskränkt makt över såväl hela
varukvantiteten som hela kvantiteten betalningsmedel, med
andra ord är i tillfälle att så tämligen diktatoriskt
sköta samhällets hushåll såsom en sammanhållen
enhet, inklusive import och export. Så länge det
finns fria kanaler till yttervärlden, kan jag för min
del icke se, att ett enstaka land skall kunna behärska
sitt valutaproblem.

Förgäves har jag i den ekonomiska historien
spanat efter ett praktiskt exempel, som kunnat häva
mina tvivel. Erfarenhetsmaterialet är icke
uppmuntrande. Se t. e. på Förenta staterna. Mer än en
gång har Hoover dekreterat och kongressen fattat
beslut om, att nu skall det bli slut på deflationen.
'Hittills ha emellertid som vi sett alla stödaktioner
misslyckats. I England har det lika litet lyckats att
realisera ett inflationistiskt valutaprogram, om än
aldrig så positivt proklamerat av en finansminister.
Intressant skall bli att se om man nu i Danmark
lyckas realisera en eftersträvad inflation. Det är
kanske inte omöjligt i betraktande av att den
danska regeringen synes ha så småningom tillförsäkrat
sig makten över så gott som alla samhällets
ekonomiska funktioner.

En lösning på inflationsproblemet är väl
teoretiskt möjlig på den linje, som angivits i professor
Carl Forssells motion vid årets riksdag, åsyftande en
internationell överenskommelse om nedsättning av
penningevärdet överlag samtidigt. Men vem vågar
hoppas, att så många rävar och så många storkar
skall kunna fås att äta ur samma pyts! Tyvärr ser
det dystert ut för ett samförstånd även i mycket
smärre frågor än den nyssnämnda.

För min del kan jag inte komma ifrån den
uppfattningen, att inflationen en vacker dag kommer
över oss vår bön förutan och då genom en ändring
i naturapro'duktionen. Då blir det ett nytt
diskuterande om, hur den skall stoppas. Det är sorgligt,
att det skall vara så illa ställt. Men det hjälper ju
inte att blunda för sanningen. Det är visserligen
förödmjukande för människan att behöva acceptera
en inställning, som förefaller att vara fatalistisk.
Men det är å andra sidan lätt att se, att detta öde
är skapat av människorna själva. Det hela bottnar
i omöjligheten av en samverkan -- under uppgivande
av egoistiska beräkningar och strävanden -- såväl
mellan de kollektiva enheterna inbördes som mellan
individerna inom samhället. När de inre krafterna
i mänskligheten sålunda äro inbördes paralyserade
av varandra, är det väl inte så underligt, synes mig,
om hela systemet blir lätt påverkat av ett yttre
inflytande. <tab><tab><tab><tab><tab><i>Axel F. Enström.</i>

</chapter>
<chapter name="ASEA OCH ELEKTROTEKNIKEN UNDER 50 ÅR.">
<h2>ASEA OCH ELEKTROTEKNIKEN UNDER 50 ÅR.</h2>
Starkströmstekniken upplever just nu en
jubileumsperiod, i det att under 1930-talet ett stort antal
industriföretag på det elektrotekniska området kunna
se tillbaka på en femtioårig tillvaro. Så gott som
alla nutida mera betydande koncerner inom denna
bransch existerade i en eller annan form redan på
1880-talet eller under 1890-talets första år, och bland
dessa företag intar som bekant Allmänna svenska
elektriska a.-b. en bemärkt plats. Denna firmas
50-årsjubileum firas om ett par dagar med all den
solennitet, den viktiga händelsen är värd, och
företagets utveckling samt dess insatser i svenskt
näringsliv komma då säkerligen att i tal som i skrift
erhålla vederbörlig belysning.

Det är under sådana omständigheter icke denna
tidskrifts uppgift att ens i korta drag söka skildra
Aseas på teknisk kunnighet och kommersiellt
förutseende grundade framgångsrika utveckling. Men då
det i alla år existerat ett synnerligen gott förhållande
mellan jubilaren och Teknisk tidskrift, till vars
spalter Aseas ingenjörer lämnat en mångfald värdefulla
bidrag, må det vara oss tillåtet att ante diem i en
kort översikt söka belysa Aseas viktigaste insatser
i fråga om elektroteknikens utveckling.

Bolagets första framträdande sammanhänger med
den elektriska belysningens genombrott i Sverige, och
dess verksamhet bestod till en början i tillverkning
av likströmsgeneratorer samt projekterande och
installation av belysningsanläggningar. Den påtagliga
framgång som bolaget i denna sin verksamhet rönte
får till väsentlig del tillskrivas den omständigheten,
att det lyckats firmans grundare att till teknisk
rådgivare förvärva Jonas Wenström, vars
likströmsgeneratorer stodo på höjden av vad dåtidens teknik
kunde frambringa. Erinras må även om att
Wenströmsgeneratorn så tidigt som år 1885 apterades som
matarmaskin till en magnetisk malmskiljare, även
den av Wenströms konstruktion, samt att enstaka
försök med elektrisk järnvägsdrift och elektrisk
motordrift inom industrien i Sverige ägde rum redan
under 1880-talets sista år.

Det viktigaste steget till det elektriska kraftöverföringsproblemets
lösning togs, som bekant, år 1890,
då trefassystemet lanserades samtidigt av tre
uppfinnare, Dobrowolski i Tyskland, Tesla i Amerika
och Jonas Wenström i Sverige. Den första
kraftöverföringen enligt detta system ägde rum mellan
Lauffen och Frankfurt a. M. år 1891, men redan två
år därefter var den första svenska anläggningen
mellan Hellsjön och Grängesberg (12 Km, 300 hkr,
9 500 V) tagen i bruk. Det blev emellertid icke
Wenström förunnat att i praktiken fullborda
trefassystemets utformning, för vilken äran närmast tillkommer
Ernst Danielson, också han i flera repriser teknisk
chef hos Asea. Danielsons namn är även knutet till
ett par andra epokgörande uppfinningar,
autosynkronmotorn och tandemmotorn.

Till dessa i Aseas tidigaste utveckling verksamma
krafter ansluter sig en imponerande rad av skickliga
tekniker, däribland Arvid Lindström, Sven Norberg,
Conrad Hamberg och Arthur Lindén, samtliga redan
på 1890-talet i Aseas tjänst, Sigfrid Edström, från
sitt inträde i firman år 1903 dess verkställande direktör,
Jens la Cour, som dock 1914 lämnade bolaget,
och de något yngre Ludwig Dreyfus, Karl Eriksson,
Ragnar Liljeblad och John Wennerberg.

Om tiden kring sekelskiftet särskilt präglades av
stigande intresse för växelströmstekniken och
speciellt för kraftöverföringen, kom därigenom
likströmstekniken icke alldeles i bakgrunden. Den
elektrokemiska industriens framsteg betingades bl. a.
av konstruktionen av likströmsmaskiner för höga
strömstyrkor, varjämte den elektriska spårvägsdriftens
införande och de första järnvägselektrifieringarna i
Sverige nu ägde rum under Aseas medverkan.

Den elektriska kraftverksindustriens uppkomst i
vårt land kan dateras till åren 1905--1910, då stora
kraftverksbyggen i förening med omfattande
distributionsföretag igångsattes av såväl staten som
enskilda. Tillkomsten av dessa företag medförde en
hastig utveckling av såväl växelströmsgeneratorer
som transformatorer. De av Asea till Trollhätte
kraftverk levererade generatorerna om 11 000 kVA
betecknade för sin tid rekord i fråga om
generatorstorlek, ehuru detta snart föll för de ännu större
maskiner som firman konstruerade för den norska
kväveindustriens räkning. Den första oljeisolerade
transformatorn byggdes år 1902, och fem år senare
var denna typ i allmänt bruk. I samband med
elektrifieringen inträdde även en kraftig uppsvingsperiod
för motortillverkningen, varvid industriens behov av
specialmotorer för olika ändamål gav anledning till
en mångfald tekniskt intressanta konstruktioner.

I det försöksarbete som föregick valet av
enfassystemet för statsbanornas elektrifiering gjorde Asea
viktiga insatser, och åren 1910--1915 utförde firman
jämte Siemensbolaget den för sin tid märkliga
elektrifieringen av Riksgränsbanan. Samtidigt härmed
genomfördes även ett antal järn vägs elektrifieringar
enligt likströmssystemet, däribland av Saltsjöbanan
(1913), som med en driftspänning av 1 200 V
fortfarande står i särklass bland svenska järnvägar. De
gynnsamma erfarenheterna av elektrisk drift vid
statens järnvägar ha som bekant föranlett fortsatta
elektrifieringsarbeten, vid vilka Asea lämnat den
elektriska utrustningen.

Distributionsnätens tillväxt aktualiserade omkring
år 1920 frågan om samdrift mellan kraftstationerna,
År 1921 bildades det s. k. centralblocket av statens
kraftstationer i Mellansverige. Den i blocket
ingående ångkraftstationen i Västerås erhöll år 1916
en turbogenerator, som med en effekt av 8 750 kVA
vid 3 000 v/min och 7 000 V vid sin tillkomst var en
av världens största maskiner för detta höga varvtal.
Även vid de av enskilda kraftföretag verkställda
sammankopplingarna av kraftstationer har Asea varit
livligt verksam. I samband med bildandet av dessa
stora kraftverksblock hava allt större aggregat
vunnit insteg i ångkraftstationerna. Turbogeneratorerna
om 30 000 kVA för Stockholms elektricitetsverk och
50 000 kVA för statens kraftstation i Västerås ange,
att den svenska elektroindustrien icke står de
kontinentala förebilderna efter. I detta sammanhang må
även erinras om de lyckade installationer av hel-
och halvautomatiska kraftstationer, som Asea utfört
under senare år.

De sista årens framsteg beträffande konstruktion
av elektriska apparater avspeglas även i Aseas
tillverkningar. Här må blott erinras om de nya typer
av kapslade ställverk, reläer, oljebrytare m. fi.
apparater, som firman lanserat samt om den
jämförelsevis nyupptagna men redan framgångsrika
tillverkningen av kvicksilverlikriktare.

Dessa små korta notiser ge naturligtvis endast en
mycket ofullständig bild av Aseas i stort sett obrutna
utveckling under de femtio åren, men de torde visa,
att den svenska elektroindustrien, som den
representeras av landets största företag inom området, hållit
jämna steg med teknikens utveckling. Stödd av
tillgången på skicklig teknisk arbetskraft och goda
råmaterial skall Asea helt säkert även i framtiden
kunna bevara den framstående ställning firman i
konkurrens med utländska världsföretag kunnat
tillkämpa sig.

</chapter>
<chapter name="FEMTIO ÅR I GATUTRAFIKENS TJÄNST.">
<h2>FEMTIO ÅR I GATUTRAFIKENS TJÄNST.</h2>
År 1877 öppnades spårvägstrafiken i Stockholms
norra stadsdelar. Åt söder fick den sin ändpunkt
vid Slussen. Hade det dessförinnan känts tungt att
gå uppför de branta backarna å Södermalm, så
förstärktes givetvis denna känsla, sedan Norrmalm i
spårvagnarna erhållit ett både billigt och bekvämt
fortskaffningsmedel.

Det var därför ej underligt, att företagsamma personer
då funderade över trafikförbättringar för
gångtrafikanterna å Södermalm. Redan ett år efter
det spårvägstrafiken börjat å Norrmalm, inkom
också en stockholmsfirma, Grönvall och Bredenberg,
till stadsfullmäktige med en anhållan att få anlägga
ett "lin-trajekt" från Stadsgården till Mosebacketorg.
Banan, som skulle ha en total längd av ca
190 m, var avsedd att till största delen gå genom
en tunnel med en lutning 1:5. Banan skulle drivas
av en i Stadsgården placerad ångmaskin, medelst
vilken en ändlös järntrådslina skulle hållas i rörelse.
Till denna lina skulle kopplas vagnar, gående på
spår (fig. 1), vilka närmast påminde om den tidens,
med hästar förspända promenadvagnar.

Koncession å banan erhölls år 1878, men den blev
icke utförd. Anledningen härtill synes hava varit
svårigheten att intressera kapitalister för företaget.
Två år senare framlade kaptenen vid vvk <sc>Knut
Lindmark</sc> förslag om uppförandet av en hiss från
Stadsgården upp till en i jämnhöjd med
Mosebacketorg anordnad gångbro. I motiveringen till detta
förslag anförde Lindmark bl. a., att gångtrafiken
mellan Södermalm och staden mellan broarna "är
ensamt för sig af så stor betydelse, att hvarje medel,
som har till ändamål att bespara publiken den
besvärliga vandringen uppför södra bergen, förtjenar
att upmärksammas".

Lindmarks förslag synes hava upptagits mycket
välvilligt av stadens myndigheter, och 1881 erhöll
han koncession å anläggningen.

En belgisk firma, Aug. Lecoq & Cie, utförde
järnkonstruktionerna, under det att de maskinella
anordningarna importerades från Amerika.
Hissanläggningen togs i användning den 19 mars 1883 och är
sålunda om några dagar 50 år gammal.

Den gången, då denna trafikfråga löstes, hade
stockholmarna och enkannerligen söderborna stor
tur. De undgingo en bana, å vilken de i öppna

<img 1>
Fig. 1. Fordonet till planerad "lin-trajekt".
</img>

<img 1>
Fig. 2. Hissen före Katarinavägens tillkomst.
</img>

vagnar hade måst åka genom en trång och mörk tunnel
och fingo i stället en hiss med slutna, ljusa korgar,
medelst vilka de på en tid av blott ca 1/2 minut lyftes
34 m upp till en i nivå med Mosebacketorg byggd
gångbro, från vilken trafikanterna hade en
utomordentligt vacker utsikt.

Redan från allra första början blev hissen mycket
populär. Detta framgår därav, att en månad efter
hissens igångsättning hissbolaget anhöll hos
överståthållareämbetet om tillstånd att få öka
passagerareantalet i hisskorgarna, enär trafiken eljest icke
kunde tillfredsställande upprätthållas. Under den
första månaden befordrades sålunda ej mindre
än 250 000 passagerare. Denna stora frekvens är så
mycket märkligare som hissar den tiden voro
sällsynta hos oss, och det för många säkerligen var ett
äventyr att i en bur sväva upp till jämnhöjd med
en av Södermalms högsta punkter.

I tekniskt avseende är det märkligt, att en
trafikanläggning kunnat bibehålla sin plats under en
femtioårsperiod, så full av sjudande utveckling på
det tekniska området som den tilländalupna.
Visserligen har det ursprungliga hissmaskineriet -- en
ångmaskinanläggning, genom vilken medelst tryckluft
och med vatten som förmedlare en blockanordning
drevs -- år 1915 ersatts med elektriskt drivna
maskinerier, men i yttre måtto har anläggningen föga
ändrat utseende. Dess inslag i stadsbilden har
undergått desto större förändring. Från början
verkade den lätt och var luftigt belägen högt ovanför en
hel stadsdel (se fig. 2). Genom sitt fria läge bidrog
den till att framhäva höjdskillnaden mellan
Södermalm och trakten kring Slussen samt staden mellan
broarna. I sin nutida miljö, belägna intill höga
12-våningshus och med förhöjda gator förbi tornets fot,
äro hisstornet och gångbron mycket mindre
framträdande (fig. 3). Härtill kommer, att den nuvarande
reklamattiraljen å tornet verkar nedtyngande.

<img 1>
Fig. 3. Hissen efter Katarinavägens tillkomst och delvis bebyggelse av kvarteret Tranbodarna.
</img>

En  omständighet,  som lätt kunnat få vittgående
följder för anläggningen, är, att grunden under
hisstornets fundament ej är tillräckligt stabil. Detta har
medfört, att tornet och den vid detsammas fot
befintliga husbyggnaden under årens lopp sjunkit ej
mindre än sammanlagt ca 520 mm. Att denna stora
sättning ej medfört skada å anläggningen beror dels
på, att sättningen skett någorlunda jämnt under
fundamentets hela yta, dels ock att anläggningen i
sin helhet under alla de tilländalupna åren stått
under sakkunnig kontroll av överstelöjtnanten P. Ax.
Lindahl, som vid flera tillfällen föranlett vidtagandet
av åtgärder till upphävande av de skadliga
verkningarna av sättningen.

Även om meningarna kunna vara delade angående
anläggningen ur estetisk synpunkt, torde endast en
uppfattning råda därom, att densamma varit till stor
nytta för Stockholm och dess innevånare och att,
alldeles bortsett från dess eget utseende, genom
densamma många av Stockholms skönhetsvärden varit
tillgängliga för envar.

Då Katarinahissen i mitten av detta år nedtages
för att lämna plats för slussområdets reglering, är
det ett kulturmärke, som försvinner, vars
upphovsman har gjort sig förtjänt av en minnesplats i
Stockholms hävder. <tab><tab><tab><i>Wilhelm Davidsson.</i>

</chapter>
<chapter name="NOTISER">
<h3><i>NOTISER</i></h3>
<b>Inhemsk sprit som motorbränsle.</b> Finansministern
har tillkallat generaltulldirektör Nils Wohlin,
byråchefen i kontrollstyrelsen iSven Almgren, kommerserådet
Axel P. Enström, direktör Erik Kempe och ledamoten av
riksdagens första kammare grosshandlare Sten
Stendahl att såsom sakkunniga inom finansdepartementet
biträda med utredning av frågan om tillverkningen och
avsättningen av inhemsk sprit till motorbränsle, om kontroll
av importen av motorbränsle samt om
tillverkningen av till förtäring avsett brännvin ävensom andra
därmed sammanhängande frågor. Generaltulldirektör
Wohlin skall såsom ordförande leda de sakkunnigas arbete.

I yttrande till statsrådsprotokollet framhåller
finansministern, att 1932 års riksdag hos regeringen begärt
utredning av frågan om främjandet av inhemsk
tillverkning av motorsprit och att andra lagutskottet därvid
framhållit, att det såväl med hänsyn till önskvärd
självförsörjning som till handelsbalansen gentemot utlandet
skulle vara av största betydelse, om ett effektivt bränsle

för motordrift kunde framställas ur inhemska råvaror
och tillhandahållas som drivmedel för motorfordon till
konkurrensdugligt pris samt i tillräcklig myckenhet.

De av handelsministern givna direktiven för
utredningsarbetet innefatta klarläggande av de tekniska och
ekonomiska förutsättningarna för framställning inom
Sverige av motorsprit samt utrönande av betingelserna
för en vidgad produktion och den utsträckning, i vilken
en sådan är möjlig. Därjämte bör utredningen avse att
vinna erforderlig kunskap om de förhållanden, under
vilka handeln med importerat motorbränsle i vårt land
arbetar.

Bland de spörsmål, som böra komma under
övervägande, märkas frågan om motorspritens ställning i
beskattningshänseende. Utredningens huvudsyfte bör vara
att taga under omprövning de olika möjligheter som
kunna stå till buds att på andra vägar än genom
eventuella skattelättnader ernå ökad avsättning för inhemskt
motorbränsle. Därest en undersökning ger vid handen,
att det eftersträvade resultatet ej kan vinnas utan att
importen av utländskt motorbränsle underkastas kontroll
eller reglering i lämplig form, bör även denna utväg
bliva föremål för utredning. Särskild uppmärksamhet
torde därvid böra ägnas åt de möjligheter, som en
kontroll över importen av motorbränsle skulle erbjuda för
att bereda skydd mot eventuella tendenser till
kartellbildning i prisförhöjande syfte mellan producenter av
importerat dylikt bränsle.

1932 års riksdag begärde även en utredning av frågan
om rätt att tillverka för förtäring avsett brännvin och
därmed sammanhängande spörsmål, närmast frågorna
om råämnena för tillverkningen, grunderna för
prissättning av råbrännvin samt åtgärder för att
avsättningsmöjligheterna för fabrikspotatis till brännerierna skola
bliva jämnare fördelade mellan odlarna än de för
närvarande äro. Även dessa utredningar hava hänskjutits
till de nu tillkallade sakkunniga.

I detta sammanhang kan nämnas, att regeringen i
proposition (nr 172) föreslagit, att skatt å motorsprit,
tillverkad inom landet, ej må utgå under budgetåret
1933/1934.

<b>Svenska industriens praktiknämnd.</b> Som tidigare
omnämnts i denna tidskrift (häfte 47, 1932, sid. 444),
föreslog teknologföreningens praktikkommitté i oktober
1932 tillsättandet av ett centralt organ, förslagsvis
benämnt Svenska industriens praktiknämnd (S. I. P.), för
ett rationellt ordnande av teknologernas och andra
tekniska studerandes praktikfråga. Sedan ledamöter i
nämnden utsetts, höll denna sitt konstituerande
sammanträde den 10 februari i år. Till ordförande utsågs
direktör Kristoffer Huldt, till vice ordförande professor
T. Lindmark och till sekreterare fil. dr G. Ekelöf,
övriga ledamöter i nämnden äro disponent Fr. Grewin,
Hallstavik, direktör E. Lindström, Skövde,
undervisningsrådet N. Fredriksson och ingenjör Chr. Sylwan,
Stockholm. Till biträdande sekreterare utsågs ingenjör
E. Palm. Nämndens sekretariat är förlagt till
industriförbundets lokaler, Malmtorgsgatan 10, och dess adress
är Svenska industriens praktiknämnd, Stockholm 16.

Vi hänvisa för övrigt till artikel i detta häfte.

<b>Kolkonventionen ratificeras ej.</b> För överläggning av
frågan om samtidig ratifikation av det vid
internationella arbetskonferensens sammanträde 1931 antagna
konventionsförslaget angående begränsning av
arbetstiden i kolgruvor (se denna tidskrift 1931, sid. 421)
sammanträdde den 20 februari 1933 i internationella
arbetsbyrån representanter för regeringarna i Belgien,
Frankrike, Nederländerna, Polen, Storbritannien,
Tjeckoslovakien och Tyskland. Vid sammanträdet uppgavs
från Storbritanniens sida, att svårigheter mötte
konventionens tillämpning i detta land, speciellt beträffande
dels avlösning av personal,, sysselsatt med vissa
kontinuerliga arbeten, dels söndagsarbetet. I anledning av
dessa svårigheter nödgades sammanträdet konstatera, att
en samtidig ratifikation f. n. ej synes möjlig. Ett nytt
sammanträde syntes icke lämpligen kunna äga rum,
förrän internationella arbetsbyrån erhållit faktiska
upplysningar rörande det sätt, varpå de i Storbritannien
förekommande svårigheterna lösts i de andra länderna.

<b>Kursen i vägbeläggningsteknik.</b> Den i dessa spalter
tidigare omnämnda högre kursen i
vägbeläggningsteknik, vilken med statsbidrag anordnas av
teknologföreningen, tog programenligt sin början å tekniska
högskolan måndagen den 6 mars kl. 10. Till
öppningsevenemanget hade infunnit sig
kommunikationsministern, statsrådet Leo, jämte representanter för
tekniska högskolans styrelse och lärarkollegium,
teknologföreningen, vattenfallsstyrelsen, väg- och
vattenbyggnadsstyrelsen, skolöverstyrelsen m. fl. institutioner.

De närvarande hälsades välkomna av tekniska
högskolans rektor, professor Henrik Kreüger, varefter
kursen öppnades av kommunikationsministern, som i
sitt anförande betonade den stora ekonomiska
betydelsen av de frågor, som komma att behandlas under
kursen. Sedan civilingenjör E. Paul Wretlind
redogjort för omständigheterna i samband med kursens
tillkomst, överlämnades ordet åt den förste
föredragshållaren, kapten Nils v. Matern.

Svenska byggnadsentreprenörföreningen gav senare
på dagen middag på teknologföreningen för kursdeltagarna
jämte inbjudna, sammanlagt ca 130 personer.

<b>Pristävling angående användning av benlim.</b> Av
<sc>Epidos,</sc> den internationella föreningen för
benlimindustrien, har en pristävling utlysts för sådana
uppfinningar, som avse nya användningssätt för benlim. Till
priser har anslagits en summa av 20 000 schw. fr., vilken,
om mycket goda förslag inkomma, kan utökas med
ytterligare 10 000 schw. fr.

Tävlingsskrifterna bedömas av en jury, bestående av
fem personer från fem olika länder, vilken jury har
ensam bestämmanderätt om prisfördelningen. Tävlingen
pågår mellan den 1 mars 1933 och den 28 februari
1934. Jurybesluten meddelas före den 30 juni 1934.
Uppfinningar, å vilka patent sökts före den 1 januari
1932, kunna ej prisbelönas.

Detaljerade tävlingsbestämmelser tillhandahållas av
direktör Hj. Du Rietz, Stockholms benmjöls a.-b.,
Stockholm 1, och av direktör G. Guggenheimer, Stidsvigs &
Hälsingborgs limfabriker a.-b., Hälsingborg.

<b>Teknologföreningens restaurant</b> har vidtagit en viss
reduktion av priset för lunch. Den stora lunchen
(smörgåsbord, varmrätt och kaffe) kostar numera 1:50 kr.,
med kupong 1:25 kr., den lilla lunchen (smör, bröd,
2 assietter, varmrätt och kaffe) 1:25 kr., med kupong
endast 1 krona, priser som i förhållande till restaurantens
kvalitet måste betraktas som synnerligen billiga.

</chapter>
<chapter name="INSÄNT">
<h3><i>INSÄNT</i></h3>
<b>Falsk lystringssignal.</b>

Eder ärade tidning innehöll den 28 jan. en kåserande
artikel med ovan citerade titel. Då denna artikel
tillkommit med anledning av den av mig refererade p. m.,
som 1929 års sakkunniga för omorganisation av den
högre tekniska undervisningen efterlämnat, vore jag
tacksam, om Teknisk tidskrift ville införa
nedanstående beriktigande.

För att få en riktig inställning vid granskningen av
den p. m. här avses, måste man läsa den instruktion
de kommitterade anföra i inledningen, nämligen: "att
inom Ecklesiastikdepartementet biträda med utredning
om frågan angående omorganisation av den högre
tekniska undervisningen, varvid särskilt borde tagas under

omprövning frågan om omorganisation av Chalmers
tekniska instituts högre avdelning till en teknisk
högskola samt förhållandet mellan tekniska högskolan
och en eventuell teknisk högskola i Göteborg."

I detta kungl. maj:ts bemyndigande säges klart ifrån
att den viktigaste frågan var omorganisationen av
Chalmers tekniska instituts högre avdelning till en
teknisk högskola.

Beträffande min kritik av valet av medlemmarna i
kommittén, så nöjde jag mig med att direkt läsa upp
vad Industritidningen Norden skrev i en ledare i denna
fråga den 4 juni 1930. Jag konstaterade med
Industritidningen Norden, att tre utav kommittémedlemmarna
hade examen från tekniska högskolan och att två voro
fil. doktorer.

Valet av kommittéledamöter var en prickning av
Chalmersingenjörerna.

Författaren till artikeln i Teknisk tidskrift anser
tydligen själv, att kommittén varit alltför ensidigt
sammansatt och anför som förmildrande omständighet
medlemmarnas födelseorter. Dessa sentimentala saker
ha i detta sammanhang endast kuriositetsintresse.

Principfrågan om Chalmers tekniska instituts högre
avdelnings omvandling till en teknisk högskola har
tydligen icke vållat de sakkunniga några tidsödande
förhandlingar, ty de säga därom: "ett förslag, om vars
berättigande och behövlighet ingen meningsskiljaktighet
rått ibland de sakkunniga." Klara på denna punkt, utan
tidsutdräkt, hade de sakkunniga till sitt förfogande det
förslag, som framlades av 1919 års sakkunniga, ett
gediget kommittéarbete, som bland annat även
innesluter byggnadsplan till den nya högskolan.

Ett rationellt bedrivet kommittéarbete hade då
bestått uti att komplettera 1919 års sakkunniga och så
klarlägga de båda högskolornas inbördes ställning.
Detta arbete kunde varit klart, om icke till 1930 års
riksdag, så i god tid till 1931 års riksdag. Jag hade
och har därför anledning att klaga på de sakkunnigas
arbetstakt, och detta understrykes ytterligare, om man,
som artikelförfattaren i Tekn. tidskr., anför det stora
antalet sammanträden under år 1930.

Däremot berömde jag de sakkunnigas arbetstakt,
när de fingo hand om utredningen för lantmäteriundervisningens
ordnande. Hade det icke varit lämpligare,
om sakkunniga avsagt sig detta uppdrag och istället
koncentrerat sig på sin ursprungliga uppgift?

Jag vidhåller, att det är riksdagen, som har att
besluta i ekonomiska frågor och icke de sakkunniga, som
fått sig förelagt en viss utredningsuppgift. Jag är
fullt förvissad om, att omkostnaderna för den nya
tekniska högskolan ej hade behövt bliva "orimliga".
Det är icke nödvändigt att bygga palats efter
stockholmsk måttstock. Teknisk vetenskaplig undervisning
kan bedrivas i enkla lokaler. Det har Chalmers redan bevisat.

De periferiska saker (enl. p. m.), som kommittén
sysslat med, såsom lägre avdelningen vid Chalmers
omorganisation, kanslersämbetet etc., kunde lämpligen
utgjort ett tillägg till ett färdigt kommittébetänkande.
Men dessa saker kunna ju tjäna som förklaring till de
år kommitterade behövt för att komma fram till en p. m.

Egendomliga äro de sakkunnigas "preliminära"
uttalanden om fackavdelningarna vid den nya högskolan.
Bland annat rekommenderas till övervägande att "slå
igen" den avdelning vid Chalmers, som redan är
omorganiserad.

Min kritik med dessa betänkande överensstämde väl
med vad Göteborgs handelstidning skrev i en ledare
den 12 december 1932, till vilken jag därför refererar.

Det i dagspressen ofta framförda kravet på en
rationalisering av arbetet inom statens kommittéer
aktualiseras genom ovan påtalade sakkunnigebetänkande.

Här har en kommitté, med ett dominerande inslag
av ingenjörer från tekniska högskolan, visat sig ur
stånd att inom rimlig tid åstadkomma en verklig
utredning. Det vore därför endast "fair play" om i nästa
kommitté -- ty ännu är ju frågan icke slutbehandlad --
för den högre tekniska undervisningens ordnande
insättas tre Chalmersingenjörer och två icke teknici.

Till slut, under lågkonjunkturer är det som välskötta
företag omse och förbättra sin organisation för att stå
effektivt rustade, när tiderna vända. Samma gäller
för en sådan kommitté det här är fråga om. Den bör
tillsättas under lågkonjunktur för att i god tid vara
färdig, när bättre tider äro i antågande.

Göteborg den 24 februari 1933.
<tab><tab><tab><tab><tab><tab><i>Gustaf E. Meijer.</i>

Statsrådsprotokollet över ecklesiastikärenden den
6 dec. 1929 innehåller efter en resumé av frågan om
Chalmers tekniska instituts ombildning till teknisk
högskola bl. a. följande uttalande av ecklesiastikministern:

"Såsom jag nyss erinrat, föreligger ett av 1919 års
sakkunniga framlagt förslag till omorganisation av
Chalmers tekniska institut. På grundval av detsamma
torde näppeligen nu något förslag kunna omedelbart
utarbetas i syfte att motsvara den av riksdagen senast
begärda utredningen. Dels är det förslag, som
föreligger, avgivet för omkring åtta år sedan -- det är
dagtecknat den 21 december 1921 -- och med den starka
utveckling, som under senaste årtionde skett på de
tekniska vetenskapernas olika områden, kunna givetvis
de allmänna förutsättningar, från vilka detta förslag
utgår, tänkas hava blivit i större eller mindre grad
ändrade, på samma gång som behovet av utbildade
ingenjörer inom olika fackområden kan hava undergått
väsentliga växlingar. Dels har ock den utredning, som
riksdagen nu begärt, en vidare syftning, i det
densamma pekar på önskvärdheten att få frågan om
Chalmersska institutets och tekniska högskolans inbördes
ställning fullt klarlagd. I vad mån och i vilken
utsträckning en differentiering av ingenjörsutbildningen
inom de speciella fackområdena kan vid de båda
institutionerna genomföras, eventuellt vissa
specialfackskolor tänkas förlagda till den ena och vissa till den
andra institutionen, är spörsmål av den största
betydelse för den tekniska högskoleundervisningen och
vetenskapliga forskningen i landet -- därmed också
indirekt för landets industriella och ekonomiska liv --
och tarvar uppenbarligen det noggrannaste övervägande.
Vad som ställer sig för statsverket ekonomiskt
fördelaktigast, då det gäller att vinna en rationellt ordnad
ingenjörsutbildning, är dessutom en fråga, som bör starkt
uppmärksammas, ej minst med hänsyn till de dyrbara
byggnader och den kostsamma maskinella utrustning,
en modern teknisk högskoleundervisning oundgängligen
tarvar."

Man torde, kunna taga för avgjort, att 1929 års
ecklesiastikminister under hand rådgjort med
ordföranden bland 1919 års sakkunniga som också tillhörde
1929 års ministär och att dessa bägge herrar voro fullt
ense om de nya utredningsdirektivens avfattning.

Av direktiven framgår otvetydigt,

<i>att</i> regeringen ansåg frågan betydligt mera
omfattande än ingenjör Meijer,

<i>att</i> Chalmersska institutets och tekniska högskolans
inbördes ställning borde fullt klarläggas
(differentiering av ingenjörsutbildningen inom speciella
fackområden, vissa specialfackskolors förläggning till den
ena och vissa till den andra institutionen etc.),

<i>att</i> det borde starkt uppmärksammas vad som ställde
sig för statsverket ekonomiskt fördelaktigast (en
modern teknisk högskoleundervisning medför
oundgängligen dyrbara byggnader och kostsam maskinell
utrustning).

Härtill må fogas:

<i>att</i> det är en billig argumentering, när herr Meijer
med utgångspunkt från allmänna populära talesätt och
utan skymt till bevis, klagar på de sakkunnigas arbetstakt.

<i>att</i> den av riksdagen begärda skyndsamma
utredningen betr. lantmäteriundervisningen enligt gängse
praxis och för undvikande av dualism med nya
sakkunniga obestridligt borde hänskjutas till de redan
utsedda. Under dessa förhållanden hade det näppeligen
varit möjligt för de sakkunniga, även om de så önskat,
vilket emellertid icke var fallet, att skjuta ifrån sig
utredningen angående lantmäteriundervisningen,

<i>att</i> arten av herr Meijers argumentering
obarmhärtigt avslöjas, när han ur Chalmers synpunkt
underkänner en av de sakkunniga, som i 22 år varit knuten
till Chalmers, därav 20 år som rektor, därför att denne
några år bl. a. studerat även vid tekniska högskolan.
<tab><tab><tab><tab><tab><tab><tab><tab><tab><i>C. K.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelning för väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 13 mars 1933 kl. 19,30 (precis). <sp>Ärenden:</sp>
1) Protokolljustering. -- 2) Inval. -- 3) Inkomna
skrivelser. -- 4) <i>"Förslag till taxor för ingenjörsarbeten inom
väg- och vattenbyggnadsfacket",</i> inledningsanförande av
överstelöjtnant <sp>Carl J. Insulander.</sp> -- 5)
<i>"Spårvägstunneln Skanstull--Slussen",</i> föredrag av överingenjör
<sp>Gunnar Ekwall.</sp> -- Supé och samkväm. -- Vid
samkvämet kommer civilingenjör <sp>Johan Hagrup</sp> att tala
över <i>"Några bilder från Siam".</i>

<b>Avdelningen för Mekanik</b> avhåller ordinarie sammanträde
tisdagen den 21 mars 1933 kl. 19,30 å föreningens lokal,
Brunkebergstorg 20. <sp>Ärenden:</sp> 1) Val av justeringsmän.
-- 2) Inträdesanmälningar och inval. -- 3)  Inkomna
skrivelser. -- 4) <i>"Gegenwärtiger Stand der Schweissungstechnik",</i>
föredrag av Oberingenieur <sp>Karl Meller,</sp> Berlin.
-- Enkel supé och samkväm. -- Medlemmar av I.  V. A:s
Studiekommission för svetsningsfrågor inbjudas.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde,
gemensamt för serierna kraft- respektive radio- och
svagströmsteknik, på föreningens lokal, Brunkebergstorg 20,
fredagen den 31 mars 1933 kl. 19,30 precis. <i>Obs. den
ändrade dagen!</i> <sp>Ärenden:</sp> 1) Protokolljustering. -- 2)
Inval. -- 3) Meddelande angående kommitté för utarbetande
av normer för bakelit. -- 4) <i>"Starkströmselektriska
radiostörningar"</i> diskussion med inledningsanföranden av:
civilingenjör <sp>E. Glas:</sp> "Starkströmselektriska
förbrukningsapparater som störningskällor." Tekn. dr
<sp>F. Dahlgren:</sp> "Störningar från kvicksilverlikriktare."
-- Supé och samkväm.

<b>Aktieägarna i Svenska teknologföreningens fastighetsaktiebolag</b>
kallas till ordinarie bolagsstämma onsdagen den 29 mars
1933 kl. 10 f. m. å Svenska teknologföreningens
lokal, Brunkebergstorg 20 IV, Stockholm.

</chapter>
<chapter name="SVENSKA TEKNOLOGFÖRENINGENS ÅRSMÖTE 23--24 MARS 1933.">
<h3>SVENSKA TEKNOLOGFÖRENINGENS ÅRSMÖTE 23--24 MARS 1933.</h3>
<b>Torsdagen  den 23 mars:</b>
(Lokal: <i>Stockholms borgarskolas stora sal,</i>
Kungstensgatan 2--4.)

<b>Kl. 10,30.</b> (precis). Årsmötets öppnande.
1) <i>Några allmänna synpunkter på vägtrafikens
problem,</i> föredrag av generaldirektör <sc>G. Malm.</sc>
2) <i>Motorvagnstyper för järnvägsdrift,</i> föredrag av
trafikchefen <sc>C. Hj. V. von Porat.</sc>

<b>Kl. 13,00.</b> Lunch, serveras i K. T. H:s studentkårs
lokaler, Drottning Kristinas väg: smörgåsbricka,
varmrätt, öl eller vatten och kaffe kr. 2:-- per
person inber. servisavgift.

<b>Kl. 14,30.</b> <i>Arbetslöshetsfrågan ur ingenjörssynpunkt,</i>
diskussion med inledningsföredrag av överingenjör
<sc>Erik Aug. Forsberg.</sc>

<b>Kl. 17,30.</b> <i>Ordinarie stämma å föreningens lokal.</i>
1) Inval. 2) a. Styrelsens berättelse över
föreningens verksamhet under år 1932. b.
Styrelsens berättelse över föreningens ekonomi under år
1932, c. Revisionsberättelse för år 1932. d. Beslut
angående ansvarsfrihet för styrelsens förvaltning
under år 1932. 3) Val av ordförande, 2 vice
ordförande samt 3 ledamöter och 5 suppleanter i
föreningens styrelse för år 1934. 4) Val av 3
revisorer och 2 revisorsuppleanter för granskning av
styrelsens förvaltning under år 1933. 5) Styrelsens
skrivelse med förslag till ändring av föreningens
stadgar i vad gäller vissa årsavgifter m. m.

<b>Kl. 18,30.</b> <i>Kamratmiddag</i> à kr. 4:50.
Vid kaffet förevisas en biograffilm över svensk
arkitektur, avsedd för Chicagoutställningen.
Aftonunderhållning under ceremoninämndens
ledning.

<b>Fredagen den 24 mars:</b>
<i>(Borgarskolans stora sal.)</i>

<b>Kl. 10,30</b> (precis). <i>Automatisering av telefonnät å
landsbygden,</i> föredrag av civilingenjör <sc>Knut Larsson.</sc>

<b>Kl. 11,30.</b> <i>Sveriges ädelmalm förekomster,</i> föredrag av
överdirektören fil. dr <sc>Axel Gavelin.</sc>

<b>Kl. 12,45.</b> Lunch à kr. 2:-- serveras å K. T. H:s stu
dentkårs lokaler, Drottning Kristinas väg.

<b>Kl. 14,00.</b> <i>Bolidenföretaget,</i> föredrag av
bergsingenjör <sc>Oscar Falkman.</sc>
<i>Rönnskärs smältverk,</i> föredrag av fil. dr <sc>Axel Lindblad.</sc>
I anslutning till de två föredragen visas en <i>film
från Boliden och Rönnskär.</i>

<b>Kl. 18,30.</b> <i>Hasselbackens festvåning. Middag med
damer.</i> Pris för herre kr. 12:-- och för dam kr. 10:--.

<b>DAMERNAS PROGRAM:</b>

Damkommitterade: Fruarna Ebon Huldt, Alma
Lagrelius, Sigrid Magnuson, Gerda Nauckhoff, Britta
Westerberg och Rut Wessblad.

<b>Torsdagen den 23 mars:

Kl. 10,30</b> (precis). Årsmötets öppnande.
<i>Några allmänna synpunkter på vägtrafikens problem,</i>
föredrag av generaldirektör  <sc>G. Malm.</sc>

<b>Kl. 12,00.</b> <i>Lunch</i> på Svenska teknologföreningens
lokal (smörgåsbord, varmrätt, 1 glas öl eller
mineralvatten, kaffe och servis kr. 2:--).
Vid kaffet ett kort anförande av gymnastikdirektör
<sc>Karin Brorsson</sc> om rytmisk gymnastik, med
demonstration.

<b>Kl. 14,00.</b> Samling vid K. myntet, Hantverkaregatan;
myntverket beses med myntdirektör Alf Grabe
såsom ciceron. (Endast ett begränsat antal damer
kan beredas plats, varför personliga inträdeskort
måste i förväg lösas å mötesbyrån. Event. anordnas
ytterligare besök för en ny grupp kl. 15,00).

<b>Fredagen den 24 mars:

Kl. 11,00.</b> Samling vid Rimbobanans hus vid
Engelbrektsplan.
Avfärd med förhyrd omnibuss till Sundbyberg, där
Marabou chokladfabrik beses under sakkunnig
ledning. (Antalet deltagare måste begränsas med
hänsyn till möjligheterna i fabriken, varför biljetten
måste lösas i förväg å mötesbyrån). Pris inberäknat
bussresa tur och retur kr. 1:25.

<b>Kl. 18,00.</b> Middag å Hasselbacken. Dans m. m.

<b>Sammanträden, se även annonssidan XIV.</b>

</chapter>
<chapter name="TEKNISK TIDSKRIFT
HÄFT. 11 ÅRG. 63 18 MARS 1933">
<h1>TEKNISK TIDSKRIFT</h1>
<h2>HÄFT. 11 ÅRG. 63 <tab>18 MARS 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En bostadsutredning. -- En ny pyrometertyp, av Joh. Härdén. -- Notiser. -- Litteratur. --
Tekniska föreningar. -- Sammanträden.

</chapter>
<chapter name="EN BOSTADSUTREDNING.">
<h2>EN BOSTADSUTREDNING.</h2>
Med världskrigets utbrott upphörde så
småningom praktiskt taget all bostadsproduktion,
ett förhållande, som gjorde sig mer eller mindre
starkt gällande inom alla europeiska länder.
Sverige i allmänhet och dess största städer i synnerhet
fingo snar och kraftig känning av bostadsbristens
verkningar. Här skall icke närmare ordas om alla
de åtgärder av olika slag -- hyresstegringslagstiftning,
statliga och kommunala subventioner,
byggnadslån m. m. -- vilka vidtogos för att minska
olägenheterna på bostadsmarknaden och uppmuntra
bostadsproduktionen. Skilda internationella
bostadssammanslutningar sysselsatte sig livligt med dessa
spörsmål, framför allt rörande finansieringen av
bostadsbyggandet.

För Sveriges del tog den allmänna bostadsproduktionen
åter fart, sedan några år efter fredsslutet då
gällande hyresstegringslag upphörde. God
penningtillgång stimulerade byggnadsverksamheten, höga
inkomster -- ej minst beträffande arbetareklassen --
medförde krav på förbättrad bostadsstandard med
avseende ej blott på bostädernas bekvämligheter och
inredning utan även på större utrymmen och flera
rum. Folk inflyttade i hittills okänd omfattning från
landsorten till de större städerna och fyllde trots
hyrornas höjd snabbt och villigt de nytillkomna, ännu
lediga bostäderna. Hyrorna stego onormalt högt och
orimliga förtjänster inkasserades av
byggnadsföretagare, mer eller mindre vederhäftiga
penningförläggare samt av byggnadsarbetarna. Så länge
högkonjunkturen rådde, betalade alla gärna de höga hyrorna,
och fastighetsmarknaden visade en livaktighet, som
säkert föranledde mäklarna att gnugga händerna.
Bostadsöverskottet gick mer och mer mot ett minimum.

Så småningom närmade sig emellertid depressionen
sakta och säkert även vårt land, och beklagliga
finanskrascher bidrogo till att snabbt förändra den
tidigare lysande ställningen ej minst på bostadsmarknaden.
Hyresgästerna började reagera ej blott mot
oskäliga utan även mot rimliga, ehuru fortfarande
höga hyror. Åtskilliga byggnadsföretagare finga
känning av penningknappheten och måste minska
eller helt upphöra med byggnadsverksamheten.

Det gällde sålunda numera ej blott att producera
bostäder till varje pris, utan att få till stånd en
produktion av smålägenheter till billigast möjliga
kostnad. Ty konkurrensen om smålägenheterna --
särskilt sådana om ett rum och kök -- blev allt större,
emedan även hyresgäster med tidigare krav på större
bostad måste sänka pretentionerna och söka sig till
de mindre och minsta lägenhetskategorierna. För
åtskilliga samhällen -- främst Stockholm och Göteborg
-- blev så frågan om förbilligande av bostadsproduktionen
åter aktuell.

Stockholms stad har sökt bidraga till smålägenheternas
förbilligande, dels genom det livligt
uppskattade "småstuge"-byggandet. som visat sig vara ett
lyckligt sätt att producera verkligt billiga bostäder
inom trädgårdsstäderna, dels genom försäljning av
tomter för hyreshus till reducerat pris (50 % eller
mera under tomtvärdet i allmänna marknaden),
vilken åtgärd också haft framgång och i hög grad
bidragit till åstadkommandet av det bostadsöverskott, som
nu registreras i huvudstaden även beträffande
smålägenheter. Därjämte arbetas för närvarande inom
stadens fastighetsförvaltning på en djupgående och
brett lagd undersökning rörande möjligheterna att
på olika sätt nedbringa kostnaderna för bostadsproduktionen.

Göteborgs stad har genom särskilda, år 1930
tillsatta sakkunniga låtit företaga "undersökning
angående möjligheten av att genom s. k. rationalisering
av byggnadsmetoderna nedbringa byggnadskostnaderna
samt angående möjligheten och lämpligheten av
att genom minskning av rumsstorleken i 2- och
3-rumslägenheterna nedbringa byggnadskostnaderna
för dessa lägenhetskategorier". Denna undersökning
föreligger nu i tryck i form av en mer än 400-sidig
volym: "Bostadskommittéernas i Göteborg 1930--1932
betänkande." Det är detta betänkande, som
givit anledning till ovanstående samt följande rader.

De båda kommittéerna hava haft gemensamma
ledamöter, fem till antalet.

Den första kommittén för rationalisering av
byggnadsmetoderna har genom en omfattande studieresa
till en del tyska städer samt städerna Zürich och
Amsterdam gjort intressanta erfarenheter och rön
beträffande

1:o) användande av maskinella anordningar å
byggnadsplatsen,

2:o) utförande å fabrik eller verkstad av arbeten,
som nu bruka verkställas å byggnadsplatsen,

3:o) förenkling eller förändring av
konstruktionsmetoder eller byggnadsdetaljer,

4:o) användande av nya materialier samt

5:o) standardisering av byggnadstyper,
byggnadsdelar och byggnadsdetaljer.

Dessa erfarenheter och rön synas emellertid av
olika skäl ej i någon större utsträckning kunna
tillämpas på svenska förhållanden. Bl. a. påpekas, att
användandet i vidare omfattning av maskinella
anordningar, än nu förekommer i vårt land, knappast
kan ekonomiskt genomföras, emedan
storleksordningen av våra byggnadsföretag på en hand icke kan
motivera dylika, ett förhållande, som särskilt starkt
framträder, då man beaktar, att det för Göteborgs del
i främsta rummet gäller nedbringandet av
kostnaderna för de s. k. landshövdingehusen i tre våningar,
en bottenvåning av tegel och två våningar av trä,
samt för två våningars bostadshus. Det är relativt
blygsamma förslag till åtgärder, som kommittén
funnit sig kunna utvinna som resultat av
rationaliseringsstudierna. Man föreslår sålunda: <i>att</i> i
landshövdingehus brandmurar och bärande innerväggar av
sten må givas endast 1 stens tjocklek, samt att
trapphus i dylika byggnader, vilka utformas med raka
trapplopp utan spindel, må givas en bredd av 2,25 m;
<i>att</i> försök må verkställas för utrönande av i vad mån
besparingar kunna ernås genom dels användande av
standardiserade byggnadsdelar i
landshövdingehusens två översta våningar samt av ånghärdad
gasbetong i dessa byggnaders stenytterväggar, dels
minskande av antalet evakueringskanaler, dels att i
större omfattning än nu sker begagna klistrad papp
av fabrikaten icopal, astralit o. d. som självständigt
taktäckningsmedel för bostadshus; <i>att</i>
standardiserade lägenhetstyper, inredningar, trappor, snickerier
m. m. må komma till användning i större omfattning,
än nu är fallet; <i>att</i> stadsplanerna utformas på ett
mera modernt sätt med lamellhus, förlagda i lämpliga
väderstreck, så att varje lägenhet viss tid om dagen
får direkt solljus.

Den andra kommittén har haft till uppgift att
upprätta förslag till nya typer av två- och
trerumslägenheter för den kroppsarbetande befolkningen.

Kommitterade hava vid sin rundresa på kontinenten
och Skandinavien grundligt studerat föreliggande
frågor såväl ur planläggnings- som
finansieringssynpunkter.

Det konstateras bl. a., att lägenheterna med
avseende på antalet eldstäder endast i mycket ringa
omfattning understiger tre, dvs. två rum och kök, och
att antalet varierar mellan tre till sex eldstäder. Vår
som bostad för familj med flera barn numera med
rätta utdömda enrumslägenhet kan dock vad arealen
beträffar väl mäta sig med både två- och
trerumslägenheterna i utlandet. Sålunda förekommer där ofta
bostäder om tre rum och kök på en nyttig golvyta
av omkr. 40 m<sup>2</sup>, en areal, som är ganska normal för
våra rymligare en-rumslägenheter.

För att uppnå det eftersträvade målet --
åstadkommande av billiga två- och trerumslägenheter för
arbetareklassen -- måste man börja redan vid
stadsplanernas utformning. Kommittén förordar därvid förut
omförmälda lamellsystem, ehuru dettas genomförande
kräver något större tomtareal per lägenhet än t. e. det
kringbyggda kvarteret och därmed blir något dyrare
i tomtkostnad. Av kommittén verkställd
undersökning har emellertid givit vid handen, att den ökade
tomtkostnaden skulle stanna vid ett belopp, som
fordrar en hyreshöjning av endast ca 3 %. En
lägenhet, som i ett kringbyggt kvarter kostar 60 kr. per
månad, skulle i ett lamellhus betinga en hyra av
61:80 kr. under i övrigt samma förutsättningar. Man
förmenar med all rätt, att en hyresökning av 1:80
kr. per månad väl kan motiveras med hänsyn till
solbelysning i lägenheter, riklig tillgång till frisk luft
och öppna, fria, planterade platser utanför husen.
Merkostnaden uppväges också dels av större
möjligheter till standardisering i lamellhusen, dels av
frånvaron av mindre värdefulla utrymmen, som alltid
uppkomma i hörnlägenheter i slutna kvarter.

Planläggningen av lägenheterna inom lamellhusen
måste grunda sig på andra principer, än tidigare
vedertagna, om ökat antal eldstäder skall kunna
åstadkommas på ungefär samma yta, som nu tages i
anspråk av en-rums-, resp. två-rumstypen i våra gamla
bostadshus. Sålunda måste "bostadsköket", dvs.
köket, som är så stort, att det även kan användas till
bostad, försvinna och ersättas av det "lilla köket",
avsett endast för matlagning o. d. och ej till bostad,
icke ens till matplats. Den tidigare så moderna
hallen, som skulle finnas i varje, aldrig så liten
lägenhet, omformas till en liten tambur med plats för
kapphylla. Härmed inbesparade utrymmen möjliggör
skapandet av flera rum, varav ett i regel kan göras
ganska stort, I två-rumslägenheten göres ej direkt
ingång från tamburen till båda rummen för att
motverka inneboendesystem.

Ett utrymme, som kommittén finner nödvändigt
även i dessa billiga bostadslägenheter, ehuru det i
förhållande till den ringa storleken ställer sig
dyrbart, är ett rum för w. c. och tvättställ, varemot
kravet på dusch- eller badrum till varje lägenhet måste
vika för de dryga kostnadernas skull. En mindre
duschanläggning för hyresgästernas gemensamma
bruk bör dock anordnas i källaren till varje byggnad.

Kommittén har framlagt ett flertal förslag till
lägenhetstyper om såväl två som tre rum och kök.
Verkställd kostnadsberäkning giver vid handen, att
tomt- och byggnadskostnader -- under förutsättning
att husen uppföres på plan mark och med
plattgrundläggning av vanligt slag -- uppgå till ca 177--189
kr. per m<sup>2</sup> nyttig golvyta. Månadshyran, beräknad
med hänsyn till en bruttoavkastning av 9 % av de
totala kostnaderna, varierar mellan 51,57 och 55,62
kr. för en två-rumslägenhet och för en
tre-rumslägenhet mellan 61,44 och 66,97 kr.; dvs. en årshyra för två
rum och kök av i medeltal 643 kr. och för tre rum
och kök av 770 kr.

Några nettogolvytor enligt kommitténs förslag
kunna vara av intresse att här anteckna. För <i>två
rum och kök: 3640 m<sup>2</sup>,</i> varav tambur 2,50, w. c 1,10,
köket 5,60, lilla rummet 9,60 och stora rummet 17,60
m<sup>2</sup>; <i>41,20 m<sup>2</sup>,</i> varav tambur 2,70, w. c. 1,40, köket 6,30,
lilla rummet 10,10 och stora rummet 20,70 m<sup>2</sup>. För
<i>tre rum och kök: 44,20 m<sup>2</sup>,</i> varav tambur 2,50, w. c.
1,20, kök 6,10, de två mindre rummen resp. 8,40 och
9 m<sup>2</sup> samt det stora rummet 17,00 m<sup>2</sup>; <i>50,35 m<sup>2</sup>,</i> varav
tambur 2,40, w. c. 1,25, köket 5,80, de mindre rummen
resp. 7,00 och 13,60 m<sup>2</sup>, det stora rummet 17,50 samt
passage och garderober 2,80 m<sup>2</sup>.

Betänkandet, som för den intresserade, vare sig
han är byggnadssakkunnig eller ej, har ett
betydande värde, är välskrivet och försett med ett
rikhaltigt och vackert bildmaterial. Detta senare
omfattar stadsplaner, flygfotografier, exteriörer,

byggnadsplaner, byggnadskonstruktioner och andra
detaljer i mängd. Kommittéerna hava påtagligen nedlagt
ett mycket samvetsgrant och intresserat arbete på
sina synnerligen svårlösta uppgifter, och man må uttala
den förhoppningen, att Göteborgs stad skall
bliva i tillfälle att på ett för samhället lyckligt sätt
utnyttja detta arbete till de kroppsarbetande
klassernas och stadens bästa. <tab><tab><i>G. Ernst Eggert.</i>

</chapter>
<chapter name="EN NY PYROMETERTYP.">
<h2>EN NY PYROMETERTYP.</h2>
<h3>Av <sc>Joh. Härdén.</sc></h3>
Nödvändigheten av noggrann temperaturkontroll
vid en mångfald av industriella processer gör sig
mer och mer gällande; den gamla metoden att på ett
ungefär, efter '"ögonmått", uppskatta högre
temperaturer duger ej längre, kvalitetsfordringarna äro för
höga att medge en dylik hasard. Följden har också
blivit att ett flertal mer eller mindre goda
pyrometerkonstruktioner förts i marknaden, var och en med
sina förtjänster och olägenheter. Förbättringar och
konstruktionsändringar framkomma alltjämt, för
ernående av större noggrannhet och enklare handhävande.

I stället för de s. k. optiska pyrometrarna, vid
vilka avläsningen sker genom att jämföra ljuset från
en noggrant kalibrerad glödlampa med ljuset från
den glödande kropp, vars temperatur skall mätas
(samt avläsning av lampans strömstyrka, resp.
spänning) har man på senare tid börjat att för praktiskt
bruk övergå till den s. k. <i>totalstrålnings-typen.</i> Vid
denna sker inställningen automatiskt genom
påverkan av ett i vakuum inneslutet termoelement.

Båda dessa typer äga sina för- och nackdelar. Den
optiska pyrometern är, i viss grad, beroende av
observatörens subjektiva uppfattning, dessutom
fordrar den alltid manuell inställning (och kan endast
med svårighet göras registrerande). Däremot lämpar
den sig utmärkt för tillfälliga mätningar med stor
noggrannhet; vidare är den oumbärlig vid mätning
av temperaturer över 1 800--2 000°C, samt vid
sådana tillfällen då kroppen, vars temperatur skall
mätas, är av små dimensioner (t. e. glödlampstrådar etc.).

Totalstrålpyrometern har ett mera begränsat
mätområde, mellan ca 600°--1 800°C, samt influeras
lättare av den omgivande rumstemperaturen.

<img 1>
Fig. 1. Konstruktionsprincip för totalstråliiingspyroinetern "Pyrradio".
</img>

Det är särskilt med hänsyn till denna nackdel, som
en ny typ av totalstrålningspyrometer "Pyrradio"<footnote>Tillverkas av firma Hartmann & Braun i Frankfurt a/M.</footnote>
konstruerats, vid vilken en sinnrik
kompensationsanordning införts.

Fig. l visar schematiskt instrumentets konstruktionsprincip.
<i>L<sub>1</sub></i> är en objektivlins (av eldhär digt
glas), <i>L<sub>2</sub></i> är en okularlins, <i>P</i> ett i ett
glödlampsliknande glashölje (evakuerat) inneslutet termoelement
av specialtråd, med ledningar till en millivoltmeter,
vars skala är indelad i grader C°; <i>M</i> är en
mattskiva, på vilken bilden av <i>P</i> och glödkroppen
projiceras. I fig. 2 visar <i>A</i> själva pyrometerns yttre,
<i>B</i> är en portabel sammanställning av instrumentet
med galvanometer å ett gemensamt stativ, medan <i>C</i>
visar pyrometern i genomskärning.

Även här äro <i>L<sub>1</sub>--L<sub>2</sub></i> de båda linserna, <i>P</i>
termoelementet. <i>Bm</i> är själva
temperaturkompensationsanordningen; den utgöres av en strimla av bimetall,
försedd med en kilformig bländare, som vid stigande
eller fallande yttertemperatur föres automatiskt
gradvis i eller ur den genom objektivet kommande
strålningens väg.

Denna anordning möjliggör instrumentets
användande ända upp till ca 120°C yttertemperatur utan
att konstgjord kylning behöver anlitas för erhållande
av noggranna resultat, utan variationer i utslaget.
Extra kompensationsledningar (med ofta osäker

<img 1>
Fig. 2. <i>A.</i> Pyrometerns yttre.
<i>B.</i> Instrumentet med
galvanometer monterat å stativ. <i>C.</i>
Genomskärning av pyrometern.
Totallängd 200 mm, rördiameter 90 mm,
vikt ca 2,1 kg.
</img>

pensation) äro därför ej nödvändiga; i regel är
vanlig kopparlitz (av nödig grovlek) fullt tillräcklig.

Instrumentet utföres vanligen i fem mätområden:
500--1 000°C (15 mv), 600--1 200°C (25 mv),
700--1 400°C (30 mv), 800--1 600°C (30 mv) och
900--1 800°C (30 mv).

Som skalindelningen ej är likformig, enär
termokraften hos termoelementet stiger med (närmelsevis)
fjärde potensen av den strålande kroppens temperatur

<img 1>
Fig. 3. Oriktig och riktig inställning av pyrometern.
</img>

tur, väljer man tjänligast ett mätområde, vars
ndvärde ligger endast något under den
maximaltemperatur som skall mätas; härigenom utnyttjas bäst
skalans vidare indelning närmare den övre gränsen.
Instrumentet uppställes och inriktas så, att den å
mattskivan synliga bilden av den ljusa fläcken helt
omgiver termoelementets mörka skiva; fig. 3 ger
exempel på felaktig och riktig inställning (vid
oriktig inställning ger instrumentet för låga värden). Vid
inställningen hålles ögat på ca 25 cm avstånd från
mattskivan, för att rätt kunna bedöma bildskärpan
(ev. kan även en extra lup användas). Befinner sig
instrumentet i ett trångt eller otillgängligt läge, kan
en i lämplig vinkel ställd spegelbit användas, som
underlättar bildens betraktande. Instrumentets
avstånd från värmekällan är härvid, inom vissa
gränser, utan betydelse.

Trots alla försiktighetsmått bör från tid till annan
en efterprövning av instrumentets utslag göras,
genom inriktande mot en strålningskälla av känd
temperatur. Jämförelsen sker bäst medelst en optisk
Pyrometer, som endast undantagsvis användes för
löpande behov och därför bibehåller sin konstans.

Självklart är, att instrumentets delar, särskilt
objektivlinsen, noga skyddas från rök och smuts; då
instrumentet ej användes, övertäckes objektivet med
sin skyddshuv. Tillses bör, att de med + och --
märkta klämmorna å instrumentet och galvanometern
sinsemellan rätt förbindas.

Är värmekällan en flamugn med rökig atmosfär,
inbygges i ugnsväggen ett chamottrör med botten,
ca 50--75 cm långt och 60--90 mm diameter. Vid
mätning av temperaturen i smältdeglar (gjuterier,
degelstål etc.) tillses att smältans yta befrias väl från
slagg omedelbart före avläsningen.

Instrumentet kan även anslutas till registrerande
galvanometer med löpande pappersremsa och en eller
flera pennor.<footnote>Sedan ovanstående skrevs, ingår meddelande att firman
även, på begäran, utför instrumentet med 4--5 sek.
inställningstid, i st. för den normala, ca 30 sek.</footnote>

</chapter>
<chapter name="NOTISER">
<h3><i>NOTISER</i></h3>
<b>Sydsvenska kraftaktiebolaget under år 1932.</b> Ehuru
bokslutet för det gångna året ännu icke föreligger, synes
det ekonomiska resultatet bliva mycket tillfredsställande.
Bland utförda nybyggnader och undersökningar
för dylika märkas följande.

Utbyggnaden av vattenfallet vid Laholm i Lagan har
under året slutförts, och anläggningen togs i bruk den
10 april 1932.

Undersökningarna för den planerade regleringen av
sjön Bolmen i Småland hava fortgått och voro vid årets
slut i det närmaste slutförda. Förslag i detta ärende
kommer snarast att föreläggas styrelsen. Hos regeringen
har detta arbete liksom även utbyggnaden av
Trarydsfallet i Lagan föreslagits såsom beredskapsarbeten, och
de torde också kunna betecknas såsom synnerligen lämpliga härför.

På grund av den alltjämt ökade belastningen av
bolagets anläggningar har tillgången på reservkraft visat
sig alltmer otillräcklig. Verkställd utredning har givit
vid handen, att en utökning av reservkraften lämpligast
åstadkommes genom ombyggnad av ångcentralen i
Malmö. Detta föreslås skola ske på så sätt, att den
mindre ångturbinen utbytes mot en större, och
kostnaderna härför beräknas uppgå till ca 3 mill. kr.

Den pågående och i någon mån redan genomförda
elektrifieringen av de s. k. Malmö-linjerna av Statens
järnvägar ha i hög grad satt sin prägel på årets arbeten
vid kraftbolaget. Sålunda har den nya 132 000 volts
ledningen från Knäreds centralställverk till Alvesta och
Nässjö under året färdigbyggts och i november månad
tagits i anspråk för leverans av elektrisk energi i
Nässjö. Nya ställverk ha under året färdigställts i
Laholm samt i Malmö och Nässjö. I Knäred har
utomhusställverket betydligt utökats. Ställverken i
Hässleholm och Alvesta äro under byggnad och beräknas vara
färdiga i god tid för järnvägselektrifieringen.

Distributionsnätet för spänningar upp till 20 000 volt
har betydligt utvidgats, särskilt inom Blekinge samt i
södra och västra Småland. I detta sammanhang ha
även ett flertal mindre anläggningar inom dessa
områden övertagits och sammanknutits med bolagets egna
anläggningar. Nya områden ha lagts under landsbygdselektrifieringen,
såsom i södra Halland, på Öland och inom Finsjöområdet.

Vattentillgången har under det gångna året varit
exceptionellt låg, och nästan hela året har
karakteriserats av vattenbrist, särskilt svår under månaderna
juli--september. Under denna tid har kraftexporten
till Danmark fortgått endast i utbyte mot ångkraft;
därutöver har i betydande utsträckning ångkraft
erhållits från Danmark för täckande av kraftbolagets
ovannämnda brist på reservkraft. <tab><tab><tab><i>Hz.</i>

<b>De stora lastbilarna och vägmyndigheterna.</b> Ett
ärende av ganska stor principiell betydelse är f. n.
föremål för utredning av vägmyndigheterna. Ett par
lastbilägare i Kristianstads län hade ansökt om att få sina
innehavda trafiktillstånd för yrkesmässig trafik med
lastbil överflyttade på av dem inköpta stora 3-axlade
lastbilar för 2 300 kg hjultryck, motsvarande en
totalvikt av ca 13,5 ton. Ifrågavarande bil har dubbla
drivande bakaxlar med boggifjädring samt tre
differentialer, varav 1 mellan bakaxlarna för utjämnande av
rullningshastigheterna.

Länsstyrelsen avslog dessa ansökningar under
motiveringen, att broarna i allmänhet icke voro
konstruerade för en så hög vikt å fordonen. I ett angränsande
län, där trafiktillstånd tidigare beviljats för en
liknande bil med ännu högre totalvikt, indrogs nu detta
tillstånd i avvaktan på den utredning, som måste följa.

Länsstyrelsens beslut överklagades hos k. m:t, som

remitterade ärendet till väg- och vattenbyggnadsstyrelsen.
Denna företog en utredning och meddelade i
cirkulär till länsstyrelser och besiktningsmyndigheter den
21 december 1932, att något hinder för trafikering av
nämnda broar icke föreligger i fråga om dessa
tre-axlade lastbilar, därest hjultrycket icke överstiger 2
ton och totalvikten icke överstiger 12 ton.

Sedan ärendet återremitterats till länsstyrelsen,
ingavs från denna till k. m:t ett yttrande, vari bl. a.
framhålles, att det ur nationalekonomisk synpunkt icke kan
vara berättigat att för den jämförelsevis ringa vinst
som för ett eller annat företag kan uppstå genom
insättande av vagnar med så stor lastkapacitet
åstadkomma en så oerhörd slitning av vägarna, som givetvis
måste bliva följden. Vid en nedsättning av
lastförmågan från begärda 13,5 ton till 12 ton totalvikt kan
länsstyrelsen vidare icke finna, att det finnes någon
utsikt att kunna kontrollera, att detta efterleves av
lasbilskunden.

Väg- och brosakkunniga hava även beretts tillfälle
att yttra sig i detta ärende. De sakkunniga anse, att
ifrågavarande typ av lastbil väl lämpar sig för
ekonomisk trafik, och den ansluter sig ganska nära till
den vagnstyp, för vilka sakkunniga funnit att våra
vägar böra byggas, åtminstone i landets centrala och
sydligare delar. En lösning efter sådana linjer, att 12
tons totalvikt och 2 tons högsta hjultryck tillåtes, synes
de sakkunniga genomförbar, om det föreskreves, att
vagnarna endast finge trafikera de vägar, där detta
hjultryck medgives. Man finge därigenom trafiken
begränsad till vägar, där kontroll bör kunna
upprätthållas och man finge in en vagnstyp, som hör
framtiden till men som redan nu kan finna god användning.

Av det sagda torde framgå behovet av en central och
sakkunnig myndighet för beviljande av trafiktillstånd
o. d. För närvarande råder i detta avseende en viss
godtycklighet. Även om en länsstyrelse, måhända med
hänsyn till konkurrensen med järnvägarna, förvägrar
en i länet bosatt bilägare trafiktillstånd för en viss
vagnstyp, utesluter detta icke, att åkare i andra län,
där länsstyrelserna ha en annan inställning till
problemet, med den omstridda vagnstypen kunna övertaga
den trafik, som man genom att vägra trafiktillstånd
velat förvisa från vägarna. <tab><tab><tab><tab><tab><i>Br.</i>

<b>Chalmersska forskningsfonden under år 1932.</b>
Styrelsen för Chalmersska forskningsfonden har i dagarna
avgivit berättelse för fondens förvaltning under år 1932
samt för de resultat som vunnits genom de från fonden
lämnade forskningsbidragen. I styrelsens
sammansättning har under året ingen förändring ägt rum.

På förslag av professorskollegiet beslöt styrelsen
utdela följande belopp från fonden:

T. f. professor G. Ambjörn 1 530 kr. för
undersökningar rörande fartygs nedböjning under olika
lastningsförhållanden. Undersökningarna utfördes under tiden
15/6-14/7 å Svenska Amerika Mexiko-linjens m/s
Vasaholm i europeiska hamnar och farvatten. Mätningarna
äro avsedda att kompletteras och avslutas under
sommaren 1933.

Professor G. Bodman 1 570 kr. för inköp av
kompletterande instrumentutrustning till spektrometer samt till
arbetshjälp vid arbeten på de sällsynta jordarternas
område. Professor Bodman har undersökt några
separeringsmetoder för de s. k. ceritmetallerna.

Ingenjör W. Fagerström 2 000 kr. för undersökningar
angående motstånd vid vattnets strömning i
rörledningar. Bearbetningen av de erhållna resultaten har
lett till en ny, förenklad metod för beräkning av
rörledningar vid varmvattenanläggningar. Arbetet är ej
slutfört.

Professor H. Faxén 2 000 kr. för avlöning av vikarie
samt till inköp av litteratur och räknetekniska
hjälpmedel för vetenskapliga arbeten.

Professor J. A. Hedvall 4 800 kr. för forskningsarbeten
rörande fasta ämnens reaktionsförmåga och
ytkemiska processer. Professor Hedvall har fortsatt
undersökningarna över olika sorters bestrålningsinverkan
på fasta ämnens reaktivitet eller inre sönderfall. Vidare
ha undersökningar utförts rörande betydelsen av
tillsatser, bildande fasta lösningar, för kornstorleken och den
kemiska beständigheten hos en modersubstans.
Undersökningarna ha visat, att redan mycket små mängder,
0,1 mol%, av främmande ämnen (ex. MgO, MnO, NiO)
utöva en stor inverkan på modersubstansens (i detta
fall CoO) fysiska och kemiska egenskaper. Bl. a.
nedsattes kornstorleken, dvs. ökas ytan, varigenom följer
en kraftig ökning av de aktiva centra vid oxidens
användning som katalysator, vilken ökade kemiska
reaktivitet kunnat konstateras hos vissa s. k.
blandkatalysatorer. I samband med dessa arbeten har konstruerats
en apparat för noggranna mätningar av rekristallisations-
eller sintringstemperaturer i pulver. De i förra
årsberättelsen omnämnda försöken med luckrad
kiselsyra ha fortsatts.

Ingenjör Gustaf Meijer 3 600 kr. för inköp av
apparater samt till arbetshjälp i och för undersökning av
kavitationsproblem vid peltonturbiner.

Beträffande fondens  ekonomi meddelas följande:

Behållning den 1 januari 1932 . . . . . . . . . . kr. 415 460:71

<i>Inkomster:</i><table>
<td>Räntor . . . <td r>kr. 21394:70<td r>
<td>Gåvor . . . <td r>kr. 327:75 <td r>kr. 21 722:45
<td 3r>----------------------------------------
<td><td r>Summa <td r>kr. 437 183:16
</table>
<i>Utgifter:</i><table>
<td>Forskningsbidrag . . . <td r>kr. 5 410:21<td r>
<td>Omkostnader . . . <td r>kr. 1 146:85 <td r>kr. 6 557:06
<td>Behållning den 31 dec. 1932 . . . <td r><td r>kr. 430 626:10
<td 3r>----------------------------------------
<td><td r>Summa <td r>kr. 437 183:16
</table>
<i>Tillgångar den 31 dec. 1932:</i>
<table><td>Skand. Kred. a,-b:s 5 1/2 % förlagsbevis 1925 . . . <td r>kr. 100 000:--
<td>Svenska skeppshypotekskassans 5 % obligationer 1930 . . . <td r>kr. 300 000:--
<td>Konger. Danmarks hypoteksbanks 4 1/2 %<td r>
<td><tab>obl. 1931, ser. X (nom. 6 000:--) . . . <td r>kr. 5 888:75
<td>På kapitalräkning . . . .<td r>kr. 18 483:11
<td>På sparkasseräkning . . . <td r>kr. 6 254:24
<td 2r>----------------------------------------
<td r>Summa <td r>kr. 430 626:10
</table>
<i>Ställning den 31 dec. 1931:</i>
<table><td>Under åren 1931 och 1932 beviljade men<td r>
<td><tab>ännu ej utbetalade forskningsbidrag . . . <td r>kr. 10741:72
<td>Avsatta medel i och för utdelning år 1933 . . . <td r>kr. 16 100:--
<td>Fondens kapitalbehållning d. 31/12 1932 . . . <td r>kr. 403 784:38
<td 2r>----------------------------------------
<td r>Summa <td r>kr. 430 626:10
</table>
<b>Chromador -- ett nytt konstruktionsstål.</b> Enligt
"Engineering" (10 mars 1933) har en engelsk firma nyligen
utsläppt i marknaden ett krom-kopparlegerat
konstruktionsstål, benämnt Chromador, som med utmärkta
hållfasthetsegenskaper förenar ett jämförelsevis billigt pris.
Brottgränsen uppgår till 58 à 68 kg/mm<sup>2</sup> mot 44 à 52
kg/mm<sup>2</sup> för vanligt olegerat konstruktionsstål av den
engelska standardkvaliteten "A". Förlängningen utgör
17 % på en mätlängd av 8", och sträckgränsen
garanteras till minst 36 kg/mm<sup>2</sup>. Genom sin kopparhalt har
stålet erhållit en icke obetydlig korrosionssäkerhet.
Materialet rekommenderas särskilt till större

brobyggnader. Mot en hållfasthetsförbättring av ca 50 %
svarar, enligt vad som. uppges, en prisförhöjning av
endast 15 à 25 % i förhållande till vanligt konstruktionsstål.

<b>Aseas 50-årsjubileum.</b> Till sitt i dagarna firade
50-årsjubileum har Asea utgivit en minnesskrift, som
skildrar bolagets och dess föregångares öden alltifrån
grundandet till nuvarande tidpunkt. Den behandlar i
huvudsak den ekonomiska och organisatoriska
utvecklingen och skiljer sig i detta avseende från tvenne
tidigare vid bolagets 25- och 40-års jubileer utgivna
minnesskrifter, vilka mera ägnades åt den tekniska
utvecklingen av bolagets elektriska tillverkning.

Skriften, som framträder i en mycket påkostad
typografisk utstyrsel, har planlagts och författats av dr
Johan Åkerman samt utgivits under redaktion av
civilingenjör Sven Norberg. Innehållet är grupperat efter
de olika perioder, som kunna urskiljas i bolagets
verksamhet, nämligen begynnelsetiden 1883--1891, då firman
ännu bar namnet Elektriska a.-b. i Stockholm, Aseas
första tid 1891--1903, rekonstruktions- och den nya
utvecklingsperioden 1903--1914, krigs- och fredskrisperioden
1914--1923 samt det sista årtiondet 1923--1933.
Inom varje sådan period har framställningen lagts
efter olika synpunkter, såsom organisation, finansiering,
nybyggnader, tillverkningar, personalfrågor, sociala
inrättningar och försäljning. Framställningen avslutas
med diagram över bolagets utveckling i olika avseenden
samt ett antal bilder från Aseas verksamhetsfält.

<b>Ingenjörsföreningen i Halmstad</b> har i dagarna
utsänt sin ledamotsförteckning för år 1933. Medlemmarnas
antal är 64, därav 2 hedersledamöter. Styrelsen
utgöres av disponent G. A. Arnell, ordf., disponent J. G.
Wendt, v. ordf., maskiningenjör E. Östlund, sekreterare
och klubbmästare, civilingenjör C. von Schéele,
skattmästare och v. klubbmästare, samt överingenjör R. Syk.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Tekniska samfundet i Göteborg,</b> Minnesskrift 1882--1932.
(518 sid. + ett stort antal illustrationer, diagram och kartor).

Göteborgs specielle bokpappa professor Gösta Bodman
har återigen fullgjort ett krävande redaktörsarbete för
en jubileumsskrift och skiljt sig från uppgiften på
samma förtjänstfulla sätt som vid tidigare tillfällen. Denna
gång gäller det den livaktiga 50-åringen Tekniska
samfundet i Göteborg, som i en diger volym följes från
födelsen till halvsekelsåret. Jag skall inte här närmare
uppehålla mig vid samfundets historia och dess insats i
föreningslivet och på det tekniska området, utan vill
inskränka mig till att framhålla en utomordentligt
välkommen kronologisk förteckning över föredrag och
diskussionsinledningar, som månad efter månad i femtio
år hållits inom samfundet. Det är detta halvsekels
tekniska och industriella historia som passerar revy, och
föredragshållarnas och referenternas namn ha i många
fall blivit uppskattade och välkända i tekniska kretsar.
De flesta av föredragen kunna återfinnas tryckta i
samfundets handlingar. Till ovan nämnda förteckning är
knuten en redogörelse bl. a. för de utställningar, som
samfundet föranstaltat eller i vilka det deltagit och med
fullt fog kan man säga, att samfundet förstått att leva
med och varit besjälat av en verklig framåtanda. För
den, som på nära håll följt samfundets arbete, är det
lätt att betyga, att där alltid blåser friska vindar.

Redan året efter samfundets bildande stod J. G.
Richert i talarstolen och som sig bör inleder han
minnesskriftens förnämliga rad av specialuppsatser genom
att på sitt oförlikneliga sätt berätta om sina minnen
från de första femton åren.

De mera tekniskt betonade bidragen ha så gott som
uteslutande ägnats åt frågor och förhållanden, som ha
varit eller äro intimt knutna till Göteborgs industriella
och tekniska utveckling och dennas nuvarande höga
ståndpunkt. Man glömmer så lätt att Göteborg och dess
innevånare om inte alltid så dock vid en mängd
tillfällen varit föregångare och initiativtagare på olika
tekniska områden. Det påminnes man emellertid om i
minnesskriften, därest man vill erinra sig motsvarande data
för andra orter och delar av vårt land.

Fristående från nämnda uppsatser står professor J. A.
Hedvalls medryckande skildring av den moderna
kemisk-tekniska undervisningens och forskningens
nuvarande helt enkelt förbluffande omfattning på
kontinenten, där i så gott som alla länder intresset för och
uppskattningen av laboratoriearbetet på det
kemisk-tekniska området är lika stort som den offervillighet tack
vare vilka laboratorierna kunna förstklassigt utrustas
både med lärda forskare och geniala på höjden av
modernitet stående apparater. Tar jag fel, om jag
förmodar, att uppsatsen är avsedd som ett memento för
vårt land? <tab><tab><tab><tab><tab><tab><i>Torsten Althin.</i>

<b>Deutsche Normen für Portlandzement, Eisenportlandzement
und Hochofenzement.</b> Zementverlag G. m. b. H.
Charlottenburg 2. 46 sidor.

Såsom en följd av cementteknikens snabba utveckling
ha under de senaste årtiondena cementnormerna
vid skilda tillfällen ändrats därhän, att kraven på
materialets kvalitet stegvis ökats. Normbestämmelserna ha
därvid i huvudsak följt efter och anpassat sig till vad
som visat sig vara tekniskt väl uppnåeligt; de ha alltså
icke drivit fram kvalitetsstegringen, vilket ej heller är
normernas direkta uppgift.

Cementnormerna i Tyskland ha erhållit en ny
revidering under år 1932. Denna omarbetning har
emellertid varit mycket försiktig och huvudsakligen begränsats
till justeringar av vissa detaljer, såsom beträffande
malningsfinhet, glödgförlust, beräkning av hydraulisk
modul etc. Även med avseende på själva provningsförfarandet
samt detaljbestämmelser för normalsand och för
toleranser å vikter och dimensioner å provningsapparatur
ha preciseringar och ändringar införts.

De fastställda hållfasthetsfordringarna äro i
Tyskland lägre än de svenska fordringarna för A-cement,
och för högvärdigt portlandcement ha i de nya tyska
bestämmelserna siffrorna något sänkts. Av särskilt
intresse är, att vissa hållfasthetssiffror (nämligen för 28
dygns vattenlagring) framhållas såsom mera direkt
avsedda att ligga till grund för bedömningen av cement
för vattenbyggnadsändamål.

Det bör i detta sammanhang framhållas, att även de
schweiziska normerna nyligen omarbetats, men att detta
skett på ett vida mer genomgripande och rationellt sätt,
mer motsvarande teknikens nuvarande krav, än vad
som tydligen kan sägas vara fallet med den tyska
revideringen. <tab><tab><tab><tab><tab><tab><i>D. W.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Extra allmänt sammanträde</b> ägde rum den 9 mars å
tekniska högskolan, varvid den av föreningen
anordnade föreläsningskursen om metallernas egenskaper i
avseende på hållfasthet och vid bearbetning avslutades
med en föreläsning av överingenjör <sc>Oscar A. Wiberg:</sc>
<i>"Materialprovningsmetoderna ur praktisk synpunkt."</i> Tal.
uppehöll sig särskilt vid utmattningsproblemen och
redogjorde för vid Stals verkstäder i Finspong utförda
provserier för konstaterande av vissa materials

motståndsförmåga mot utmattning och mot korrosion samt
tendenserna till visst samband mellan materialens
egenskaper i dessa två avseenden. Efter en givande
diskussion med inlägg av bergsingenjör frih. S.
Leijonhufvud, professor Karl Ljungberg, bergsingenjör Gunnar
Malmberg, överingenjör Vilhelm Löf (genom
bergsingenjör B. Steffenburg), bergsingenjör Axel Hultgren,
överingenjör A. Estelle och civilingenjör Anders
Rosborg avslöts sammanträdet av ordföranden, direktör
Kristoffer Huldt, med framförande av föreningens och
de omkring 150 kursdeltagarnas varma tack till de
föreläsare, som välvilligt ställt sig till förfogande för den
nu avslutade kursen, som tillvunnit sig ett mycket
stort intresse och säkerligen varit till stort gagn.
Föreläsarna hava varit: docent F. Odqvist, professor G.
Borelius, bergsingenjörerna V. Christiansen, Axel
Hultgren och Axel Lundgren samt överingenjör Oscar
Wiberg.

Supé och samkväm på K. T. H:s kårhus avslutade
aftonen.

I föreningen invaldes till ledamöter:
civilingenjör Hans Ernst Vilh. Konrad Mott,
Bergedorf-Hamburg, ingenjör Ingemar Wilhelm Lager,
Göteborg, civilingenjörerna Per Harald Asplund, Göteborg,
och Anders Rutger Wiberg, Göteborg, ingenjör Emil
Teodor Venemark, Husumverken, disponent Gustaf (Gösta)
Adolf Arnell, Halmstad, ingenjör Nils Pontus Wilhelm
Frisk, Stockholm, disponent Johan Walfrid Eriksson,
Avesta, ingenjör Gustaf Emanuel Hellberg, Karlstad,
civilingenjör Erik Axel Gunnar Björk, Gävle, förste
flyging., styresmannen för Centrala flygverkst. å
Malmslätt, Peter Fredrik Casimir Kock, Malmslätt, arkitekt
Erik Emanuel Högström, Stockholm, ingenjörerna
Anders Nisses, Sundsvall, och Per Gustav Roland Eklund,
Skultuna, civilingenjör Robert Andrew Malcolm,
Stockholm, distriktsingenjör Karl Edvard Eugen Jacobsson,
Roslags Näsby, direktör Nils Christian Emil Bergquist,
Djursholm, samt v. häradshövding Knut Tillberg,
Ålsten. <tab><tab><tab><tab><tab><tab><tab><i>Fmn.</i>

<b>Södra Dalarnes tekniska förening</b>
sammanträdde den 17 december å Avesta bruks klubb
under ordförandeskap av disponent V. Eriksson. Fyra
nya medlemmar invaldes. I likhet med föregående år
lämnades även för år 1933 ett anslag till tekniska museet.

Föredrag hölls av civilingenjör J. B. Domeij, Västerås,
över ämnet: "Moderna metoder för malmletning,
oljeprospektering och vattensökning", med ett stort antal
balloptikonbilder. Föredraget har tidigare refererats i
Tekn. tidskr. Sammankomsten vari ett 30-tal
medlemmar deltogo avslutades med gemensam supé och
efterföljande samkväm. <tab><tab><tab><tab><tab><i>G. C--n.</i>

<b>Tekniska föreningen i Gefle</b>
höll den 21 januari årsmöte under ordförandeskap av
civilingenjör J. F. Hjorth.

Till styrelse intill årsmötet 1934 valdes: civilingenjör
J. F. Hjorth, ordf., ingenjör A. Deshayes, v. ordf.,
civilingenjör K. H. Landberg, sekr., civilingenjör K. W.
Dahlström, klubbm., samt till styrelseledamöter utan
särskild funktion maskiningenjör E. B. Höjer, direktör E.
G. Pehrsson och civilingenjör Ivar Klinga.

Till valnämnd utsågs förutom styrelsemedlemmarna
ingenjörerna A. Levan och Erik Nordström, rektor
Ernst Ström, baningenjör A. K. Hagman och ingenjör
K. H. Stenhane samt till valnämndens suppleanter
kapten R. von Segebaden, ingenjörerna K. S. Jonsson, N.
Risberg och E. Hansson samt civilingenjör E. B.
Johnsson. Till revisorer omvaldes disponent W. Bengtzon och
maskiningenjör V. F. Engelheart med ingenjör A. Levan
som suppleant.

Aftonens föredrag hölls av direktör Ivar Barthen,
Eskilstuna, över ämnet "Rationalisering och
varudistribution".

Talaren erinrade bland annat om, att industrien i
stor utsträckning infört rationaliserade arbetsmetoder med
åtföljande lägre framställningskostnader, men att man
samtidigt kan konstatera, att varupriserna i handeln
endast sjunkit obetydligt, i alla händelser icke tillnärmelsevis
i samma proportion som tillverkningskostnaderna.
Priserna hållas uppe dels genom konstlade medel såsom
kartellbildningar och truster och dels genom en onödigt
dyrbar varudistribution, onödiga mellanhänder och för
många försäljningsställen, så att desamma ej kunna
rationellt utnyttjas. Som exempel på företag med
rationaliserad och förbilligande distribution framdrog
talaren varuhusen, konsumtionsföreningarna och
enhetsprisaffärerna, för vilkas organisation och resultat han
lämnade en uttömmande redogörelse.

Det synnerligen medryckande och intressanta föredraget
avtackades med livliga applåder. Efter föredraget
vidtog ett animerat samkväm. <tab><tab><tab><tab><i>K. L--g.</i>

<b>Skånska ingenjörsklubben</b>
höll den 20 januari under presidium av direktör H. M.
Molin klubbafton med damer på Kungsparkens
restaurang i Malmö. Trots depressionen hade cirka 110
personer infunnit sig. Ordföranden meddelade, att
styrelsen till ordinarie medlemmar av klubben invalt ingenjör
Pontus Gerdman, civilingenjör Allan Halén, disponent
Henrik Matton, disponent Oscar Ohlson och ingenjör
Victor Sundström. Aftonens föredrag hölls av civilingenjör
N. W. Hörstadius från Borås om "Konstsilke och dess tillverkning".

Med avseende på huvudinnehållet av föredraget
hänvisas till ingenjör Hörstadius artikel i Tekn. tidskr., h.
9 och 10, 1927, samt referat från Tekniska samfundets
sammanträde den 21 maj f. å., infört i h. 28, 1932.

Viskosmetoden dominerar numera så fullständigt, att
80--90 % av allt konstsilke är tillverkat enligt denna
metod. A.-b. Svenskt konstsilkes i Borås belägna fabrik
har nu en kapacitet av 1 000 kg om dagen. Importen
har emellertid stigit till 1 500 ton under år 1931. Med
bilder visades, hur den tjockflytande lösningen pressas
ut genom ett munstycke med 0,1 mm fina hål,
utmynnande under svavelsyra, där lösningen koagulerar till
trådar, vilka föras upp ur syran, som borttvättas,
varefter trådarna torkas, tvinnas och hasplas till härvor.
Rågarnet är något gult och innehåller svavel.
Härvorna blekas genom nerdoppande i lämplig blekvätska
och hängas sedan att torka. Råmaterialet är dels
bomullsavfall, dels och huvudsakligen blekt sulfitcellulosa.
Denna kan endast tillverkas av hård och tät granved,
som växer i Skandinavien och Canada. Industrien kan
betecknas som typiskt svensk, då av de erforderliga
ingredienserna endast kolsvavlan importeras.

Sedan de närvarande intagit gemensam supé,
övergick man till dansen. Denna interfolierades av
solosång av ingenjör A. Hultgren, ackompagnerad av
ingenjör V. Månsson, och körsång under ingenjör G.
Gunnarssons ledning samt en versifierad hyllning för damerna
av ingenjör E. Personne. Stämningen var god och glad.
<tab><tab><tab><tab><tab><tab><tab><tab><tab><tab><i>F. M.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska arkitektföreningen,</b> avdelning av Svenska
teknologföreningen, sammanträder måndagen den 20 mars 1933
kl. 8,00 e. m. å Svenska teknologföreningens lokaler,
Brunkebergstorg 20. Till sammanträdet äro
representanter för myndigheterna inbjudna. <sp>Ärenden:</sp>
föreningsangelägenbeter. -- Föredrag: <i>"Undersökning av ett
byggnadsföretags inverkan på arbetsmarknaden"</i> av
byggmästare <sp>Olle Engkvist.</sp> -- Diskussion. -- Efter
sammanträdet supé samt nachspiel. Pris för supé med pilsner
och kaffe 3 kronor.

<b>Avdelningen för Mekanik</b> avhåller ordinarie sammanträde
tisdagen den 21 mars 1933 kl. 19,30 å föreningens lokal,
Brunkebergstorg 20. <sp>Ärenden:</sp> 1) Val av justeringsmän.
-- 2) Inträdesanmälningar och inval. -- 3) Inkomna skrivelser.
-- 4) <i>"Gegenwärtiger Stand der Lichbogenschiveissung",</i>
föredrag av Oberingenieur <sp>Karl Meller,</sp> Berlin.
-- 5) <i>"Kooperativa förbundets kassareyister",</i> föredrag av
civilingenjör <sp>B. Högfors.</sp> -- Enkel supé med smör, ost,
sill och varmrätt kr. 2. -- Samkväm. -- Under samkvämet
förevisning av film, upptagen hos S. K. F., Göteborg.
-- Medlemmar av Ingenjörsvetenskapsakademiens
studiekommission för svetsningsfrågor inbjudas.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde,
gemensamt för serierna kraft- respektive radio- och
svagströmsteknik, på föreningens lokal, Brunkebergstorg 20,
fredagen den 31 mars 1933 kl. 19,30 precis. <i>Obs. den
ändrade dagen!</i> <sp>Ärenden:</sp> 1) Protokolljustering. -- 2)
Inval. -- 3) Meddelande angående kommitté för utarbetande
av normer för bakelit. -- 4) <i>"Starkströmselektriska
radiostörningar"</i> diskussion med inledningsanföranden av:
civilingenjör <sp>E. Glas:</sp> "Starkströmselektriska
förbrukningsapparater som störningskällor." Tekn. dr
<sp>F. Dahlgren:</sp> "Störningar från kvicksilverlikriktare."
-- Supé och samkväm.

<b>Aktieägarna i Svenska teknologföreningens
fastighetsaktiebolag</b> kallas till ordinarie bolagsstämma onsdagen
den 29 mars 1933 kl. 10 f. m. å Svenska teknologföreningens
lokal, Brunkebergstorg 20 IV, Stockholm.

<b>Ingenjörsklubben i Falun</b> håller sitt första
kvartalssammanträde för året å Bergslagsmässen i Falun tisdagen
den 21 mars 1933. Kl. 7 e. m. Styrelsesammanträde. Kl.
7,15 e. m. Allmänt klubbsammanträde. Därvid förekommer:
1) Revisorernas berättelse för 1932 års förvaltning. --
2) Ev. inval av nya medlemmar. -- 3) Överläggning
rörande sommarmötet. -- 4) Övriga ämnen, som kunna bli
föremål för handläggning. -- 5) Bergsingenjör <sp>Sven
Schwartz</sp> berättar om <i>intrycken från en fyraårig
vistelse pä Madagaskar</i> -- med ljusbilder. -- Efter
sammanträdet gemensamt kvällsmål och samkväm, pris kr. 4:50.

</chapter>
<chapter name="SVENSKA TEKNOLOGFÖRENINGENS ÅRSMÖTE 23--24 MARS 1933.">
<h3>SVENSKA TEKNOLOGFÖRENINGENS ÅRSMÖTE 23--24 MARS 1933.</h3>
<b>Torsdagen  den 23 mars:</b>
(Lokal: <i>Stockholms borgarskolas stora sal,</i>
Kungstensgatan 2--4.)

<b>Kl. 10,30.</b> (precis). Årsmötets öppnande.
1) <i>Några allmänna synpunkter på vägtrafikens
problem,</i> föredrag av generaldirektör <sc>G. Malm.</sc>
2) <i>Motorvagnstyper för järnvägsdrift,</i> föredrag av
trafikchefen <sc>C. Hj. V. von Porat.</sc>

<b>Kl. 13.00.</b> Lunch, serveras i K. T. H:s studentkårs
lokaler, Drottning Kristinas väg: smörgåsbricka,
varmrätt, öl eller vatten och kaffe kr. 2:-- per
person inber. servisavgift.

<b>Kl. 14,30.</b> <i>Arbetslöshetsfrågan ur ingenjörssynpunkt,</i>
diskussion med inledningsföredrag av överingenjör
<sc>Erik Aug. Forsberg.</sc>

<b>Kl. 17,30.</b> <i>Ordinarie stämma å föreningens lokal.</i>
1) Inval. 2) a. Styrelsens berättelse över
föreningens verksamhet under år 1932. b.
Styrelsens berättelse över föreningens ekonomi under år
1932. c. Revisionsberättelse för år 1932. d. Beslut
angående ansvarsfrihet för styrelsens förvaltning
under år 1932. 3) Val av ordförande, 2 vice
ordförande samt 3 ledamöter och 5 suppleanter i
föreningens styrelse för år 1934. 4) Val av 3
revisorer och 2 revisorsuppleanter för granskning av
styrelsens förvaltning under år 1933. 5) Styrelsens
skrivelse med förslag till ändring av föreningens
stadgar i vad gäller vissa årsavgifter m. m.

<b>Kl. 18,30.</b> <i>Kamratmiddag</i> à kr. 4:50.
Vid kaffet förevisas en biograffilm över svensk
arkitektur, avsedd för Chicagoutställningen.
Aftonunderhållning under ceremninämndens
ledning.

<b>Fredagen den 24 mars:</b>
<i>(Borgarskolans stora sal.)</i>

<b>Kl. 10,30.</b> (precis). <i>Automatisering av telefonnät å
landsbygden,</i> föredrag av civilingenjör <sc>Knut Larson.</sc>

<b>Kl. 11,30.</b> <i>Sveriges ädelmalmförekomster,</i> föredrag av
överdirektören fil. dr <sc>Axel Gavelin.</sc>

<b>Kl. 12,45.</b> Lunch à kr. 2:-- serveras å K. T. H:s
studentkårs lokaler, Drottning Kristinas väg.

<b>Kl. 14,00.</b> <i>Bolidenföretaget,</i> föredrag av
bergsingenjör <sc>Oscar Falkman.</sc>
<i>Rönnskärs smältverk,</i> föredrag av fil. dr <sc>Axel Lindblad.</sc>
I anslutning till de två föredragen visas en <i>film
från Boliden och Rönnskär.</i>

<b>Kl. 18,30.</b> <i>Hasselbackens festvåning. Enkel middag
med damer.</i> Pris för herre kr. 12:-- och för dam
kr. 10:--. Samkväm med dans.

<b>DAMERNAS PROGRAM:</b>

Damkommitterade: Fruarna Ebon Huldt, Alma
Lagrelius, Sigrid Magnuson, Gerda Nauckhoff, Britta
Westerberg och Ruth Wessblad.

<b>Torsdagen den 23 mars:

Kl. 10,30.</b> (precis). Årsmötets öppnande.
<i>Några allmänna synpunkter på vägtrafikens problem,</i>
föredrag av generaldirektör <sc>G. Malm.</sc>

<b>Kl. 12,00.</b> <i>Lunch</i> på Svenska teknologföreningens
lokal (smörgåsbord, varmrätt, 1 glas öl eller
mineralvatten, kaffe och servis kr. 2:--).
Vid kaffet ett kort anförande av gymnastikdirektör
<sc>Karin Brorsson.</sc> om rytmisk gymnastik, med
demonstration.

<b>Kl. 14,00.</b> Samling vid K. myntet, Hantverkaregatan;
myntverket beses med myntdirektör Alf Grabe
såsom ciceron. (Endast ett begränsat antal damer
kan beredas plats, varför personliga inträdeskort
måste i förväg lösas å mötesbyrån. Event. anordnas
ytterligare besök för en ny grupp kl. 15,00).

<b>Fredagen den 24 mars:

Kl. 11,00.</b> Samling vid Rimbobanans hus vid
Engelbrektsplan.
Avfärd med förhyrd omnibuss till Sundbyberg, där
Marabou chokladfabrik beses under sakkunnig
ledning. (Antalet deltagare måste begränsas med
hänsyn till möjligheterna i fabriken, varför biljetten
måste lösas i förväg å mötesbyrån). Pris inberäknat
bussresa tur och retur kr. 1:25.

<b>Kl. 18,30.</b> Middag å Hasselbacken. Dans m. m.

För att bereda föreningsledamöters yngre
familjemedlemmar tillfälle deltaga i dansen efter årsmiddagen
den 24 mars, tillhandahållas för dessa genom mötesbyrån
<i>personliga</i> biljetter till pris av 2 kr. per person,
berättigande tillträde till Hasselbackens festvåning och
deltagande från kl. 21,00. I priset ingår icke förtäring
och ingen rätt till spritrekvisition (frånsett s. k. lättgrogg).

<b>MÖTESBYRÅN</b>
är förlagd till Svenska teknologföreningens lokal,
Brunkebergstorg 20, t. o. m. den 22 mars, och är öppen
kl. 9,30--16,30.

Den 23 mars kl. 10,00--15,00 hålles mötesbyrån öppen
i Stockholms borgarskola, Kungstensgatan 2--4.

</chapter>
<chapter name="TEKNISK TIDSKRIFT
HÄFT. 12 ÅRG. 63 25 MARS 1933">
<h1>TEKNISK TIDSKRIFT</h1>
<h2>HÄFT. 12 ÅRG. 63 <tab>25 MARS 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Önskemål och riktlinjer. -- Elektriskt drivna fartyg. -- Notiser. -- Litteratur. -- Tekniska
föreningar. -- Sammanträden.

</chapter>
<chapter name="ÖNSKEMÅL OCH RIKTLINJER.
EN ENQUÊTE INFÖR ÅRSMÖTET.">
<h2>ÖNSKEMÅL OCH RIKTLINJER.</h2>
<h3>EN ENQUÊTE INFÖR ÅRSMÖTET.</h3>
Finns det bland teknologföreningens många
ledamöter några mera bestämda önskemål beträffande
föreningens fortsatta utveckling? Och gå i så fall dessa
önskemål i någon enhetlig riktning? Ja, frågorna ha
många gånger i trängre kretsar framställts till både
Stockholms- och landsortsmedlemmar, och ifråga om
särskilda avsnitt av föreningslivet ventilerats
offentligt. En hel del önskemål ha framkommit och
realiserats. De ha avsett såväl föreningens inre
organisation som arbetsuppgifter.

I dessa dagar, då allt rör sig på alla områden, har
det för Teknisk tidskrift legat nära till hands att
i anslutning till det förestående årsmötet söka
utröna hur teknologföreningens landsortsledamöter
-- med vilka av naturliga skäl den personliga
kontakten ej är lika stark som med stockholmsledamöterna
-- se på sin egen förening. Stockholmarna
ha vi inte frågat den här gången. Tillfällena för dem
äro gynnsammare att föra fram sina önskemål på de
många föreningssammankomsterna.

Tidskriften har följaktligen vänt sig till ett 30-tal
intresserade föreningsledamöter i landsorten med
inledningsvis angivna fråga. Ett 10-tal ha tillmötesgått
vår framställning om ett uttalande, medan många
nödgats avstå därifrån på grund av pressande
arbetsuppgifter.

I väsentlig grad kretsa tankarna kring önskemålet
att ernå en fastare och rationellare samverkan
mellan landets skilda tekniska föreningar. Ökad
upplysningsverksamhet och underlättandet av individuell
förkovran på olika nu mindre tillgodosedda områden
synes även stå i förgrunden för önskemålen. För
denna tidskrift påvisas nya uppgifter på särskilda
avsnitt. Också mera ingående omläggningar av
tidskriften ventileras, avseende en utveckling såväl i
riktning mot exklusivt föreningsorgan som mot
teknikens popularisering. För att icke rucka på planen
för enquéten nödgas vi t. v. avstå från att själva
säga vår uppfattning i dessa även för tidskriften
mycket betydelsefulla frågor.

Vi överlämna i stället ordet åt våra interlokutörer
-- rubrikerna äro tidskriftens.

</chapter>
<chapter name="STUDIECIRKLAR FÖR YNGRE
INGENJÖRER.">
<h3>STUDIECIRKLAR FÖR YNGRE
INGENJÖRER.</h3>
Det förefaller som om teknologföreningen har
huvudsakligen följande medel att nå och sammanhålla sina
medlemmar ute i landsorten och i Stockholm: 1.
ledamotsförteckmngen, 2. Teknisk tidskrift samt 3.
diskussioner och samkväm.

För de i det praktiska livet sysselsatta
ingenjörerna är ledamotsförteckningen
otvivelaktigt mycket värdefull som uppslagsbok. Den
är en god representant för teknologföreningen i det
dagliga arbetet.

<img 1>
Bergsingenjör A. Bjarme.
</img>

Teknisk tidskrift är representanten för
teknologföreningen inför föreningsmedlemmar och
allmänheten. Samtidigt som jag ger mitt erkännande åt
den höga standard som denna publikation på senare
tid uppnått så skulle jag vilja föreslå, att dess vidare
utveckling ledes in på sådana banor, att Teknisk
tidskrift icke bara tjänar som en förnäm
representant för ingenjörerna utan även som en
sammanhållande länk mellan desamma.

Ett medel att få tidskriften att ännu bättre fylla
sin uppgift vore enligt min åsikt att så småningom
komplettera tidskriften med en dagsaktuell
avdelning, som är så populärt hållen, att den kan läsas
av praktiskt taget alla som äro något tekniskt
inriktade, ingenjörer, affärsmän, verkmästare och
varför inte arbetare. Denna del av tidskriften kunde
vara hur populär som helst, men i densamma skulle
man finna vederhäftigt men ej tröttande
vetenskapligt behandlade alla slags aktuella frågor, som på
något sätt sammanhänga med tekniken och
ingenjörernas liv och leverne.

Genom att låta Teknisk tidskrift utveckla sig på
antytt sätt skulle säkerligen ett steg kunna tagas
mot målet att få medlemmarna att läsa tidskriften
och därigenom knyta särskilt landsortsmedlemmarna
närmare till föreningen, så att den medlemsavgift
som avkräves dem kan fullt motiveras. Med en
större spridning av Teknisk tidskrift skulle följa
mera annonser och därmed möjlighet att kosta på
ännu mera vetenskapliga uppsatser i de olika
avdelningarna, varför tidskriftens vetenskapliga standard

icke behövde bliva lidande på att den finge en
särskild avdelning, avsedd att läsas av allmänheten.

Teknologföreningens uppgift att föra medlemmarna
samman till diskussion och samkväm kan den av
naturliga skäl fylla huvudsakligen endast i Stockholm.
I landsorten boende ingenjörer nödgas tyvärr i
alltför stor utsträckning undvara dessa otvivelaktigt
stimulerande och nyttiga sammanträffanden med
kollegerna. I allmänhet ha de till ersättning lokala
föreningar, lagda på bredare basis än teknologföreningen,
men såvitt jag förstår med ungefär samma
stil på föredrag och sammankomster. Sannolikt ha
de flesta samma intryck som jag, att behållningen
av den kamratliga samvaron med kollegerna är
förträfflig, medan däremot behållningen av även de
mest utmärkta föredrag är beklagligt liten.

Det förhållandet är känt, att svensken överhuvudtaget
endast med svårighet kan tala utan manuskript
inför ett auditorium. Om någon kategori av svenskar
är sämre ställd än andra i detta avseende så är det
ingenjörerna. Detta är särskilt beklagligt, enär
ingenjörerna mera än de flesta torde ha behov av att
i fritt tal kunna framföra åsikter och försvara
en position. Likaså torde de i allmänhet ha mera
förståndigt att säga än de flesta andra som tala i
det offentliga livet. Det är också tydligt, att vid de
vanliga ingenjörssammankomsterna så är det ett
relativt fåtal och alltid samma personer som
eventuellt yttra sig sedan högläsningen är slut. De
övriga sitta tysta, även de som kunna förväntas ha den
bästa kännedomen om det föreliggande ämnet. Det
är i allmänhet skada att det samvetsgranna arbete
som mestadels ligger bakom ett tekniskt föredrag
icke skall kunna utlösa mera intresse. Orsaken är
ganska säkert högläsningen, det många gånger
alltför speciella ämnet och medvetandet om att man i
sinom tid kan gå igenom det hela i lugn och rö,
när det föreligger tryckt.

Svenska ingenjörer böra få större lätthet att
uttrycka sig särskilt i tal. Undervisningen i skolorna
befattar sig icke med denna sak. Det dagliga
ingenjörsarbetet, som kräver och uppövar intelligens och
snabbhet i uppfattningen, bidrager likväl icke att
uppöva skickligheten att tala och diskutera. Vid de
vanliga ingenjörssammankomsterna fästes intet
avseende vid framförandet och dessutom är det hela
gärna litet för högtidligt, särskilt för att den yngre
ingenjören skulle våga yttra sig. Det vore därför
enligt min åsikt mycket vunnet om genom
teknologföreningen kunde etableras ett slags studie- och
kamrataftnar med begränsat antal deltagare, där man
under kamratlig samvaro under ledning av ordförande
diskuterade för ingenjörerna aktuella problem, som
då i allmänhet måste vara mera allmänna.
Huvudvikten vid dessa diskussioner skulle emellertid
läggas vid det formella framförandet, läsning från
manuskript skulle icke få förekomma.

En sådan studieverksamhet inom teknologföreningen
och med densamma korresponderande
tekniska föreningar kunde lämpligen ledas av något
organ för teknologföreningen i Stockholm. Säkert
skulle den kunna bli till nytta och nöje för många
ingenjörer, sannolikt skulle den så småningom rycka
upp ingenjörernas föreningsliv och göra det lättare
för ingenjörerna att göra sin mening hörd i det
allmänna livet. Teknologföreningen torde också
därmed arbeta i rätt riktning, ty dess viktigaste
uppgift anser jag mindre vara att i tryck samla
förträffliga uppsatser än att stödja och höja
ingenjörerna i allmänhet och i det dagliga livet.
<tab><tab><tab><tab><tab><tab><i>Alfred Bjarme.</i>

</chapter>
<chapter name="ÖKAT SAMARBETE MELLAN LANDETS
TEKNISKA FÖRENINGAR.">
<h3>ÖKAT SAMARBETE MELLAN LANDETS
TEKNISKA FÖRENINGAR.</h3>
Tekniska förbundet i Borås står just i begrepp att fira
sitt 25-årsjubileum den 7--8 april. Svenska
teknologföreningens avdelning för industriell ekonomi och
organisation har då varit nog vänlig att i samband härmed
förlägga sitt stadgeenliga, årliga landsortsmöte till
Borås den första mötesdagen. Det är ett evenemang
för oss boråsare, och det kommer att giva ökad
betydelse åt jubileet. Vi se härutinnan ett uttryck av
samhörighet och en strävan till "service". Det skall
för oss bliva en glädje att göra vad vi kunna för att
visa våra vänner från när och fjärran, att det är
något som vi sätta stort värde på. Flaggorna i topp
vid stationen komma att bringa den första
välkomsthälsningen.

<img 1>
Överingenjör Alex. Engblom.
</img>

För några månader sedan kunde vi tack vare ett
värdefullt bistånd från Svenska vattenkraftföreningen
anordna en vattenkraft-teknisk föreläsningsserie,
som vann livlig tillslutning och oförbehållsamt
erkändes vara till nytta och glädje för varje deltagare.

Tekniska förbundet i Borås har sedan flera år
tillbaka anordnat andra större sammanträden som t. e.
Ångdagen 1930 och Textildagen 1931, varvid man
sökt att genom en följd av föredrag, diskussioner
och besiktningar få något speciellt ämnesområde
belyst. Vi skulle aldrig hava vågat påtaga oss dylika
stora uppgifter om det ej skett under mer eller
mindre direkt medverkan av andra organisationer,
speciellt ingenjörsvetenskapsakademien.

Mellan Tekniska samfundet i Göteborg och vår
förening har sedan länge ett mycket intimt och
fruktbringande samarbete ägt rum. Så snart våra
göteborgsvänner haft något särskilt att bjuda på, hava
vi alltid blivit inbjudna. Ofta har det hänt att ett
30-tal boråsare begagnat sig av ett sådant tillfälle.
Det har varit på samma sätt då vår förening haft
något att erbjuda. Allt intimare band hava så
småningom knutits mellan våra föreningar, och
säkerligen till ömsesidigt gagn.

Vi bevara ännu i tacksamt minne Svenska teknologföreningens
givande årsmöte i Göteborg 1928. Det var en klok åtgärd,
som väckte allmän tillfredsställelse bland Västsveriges ingenjörer.
Tekniska samfundet i Göteborg visade ospard möda och nit som
medarrangörer, och mötet bidrog otvivelaktigt till att
i sin mån bidraga till ökad livaktighet inom Göteborgsföreningen.

Teknologföreningens ordförande erinrade vid
årsmötesmiddagen om att under de gångna åren många
förslag framkommit för att ernå ett mera intimt
samarbete mellan vårt lands ingenjörsföreningar. Genom
det ifrågavarande mötet hade man velat utröna hur
man på ett praktiskt sätt kunde förverkliga dylika
önskemål. Därmed var visserligen ej den stora
generella samarbetsfrågan löst, men det var ett steg i
rätt riktning. Man hoppades då allmänt att man
skulle skrida ifrån ord till handling och snarast
möjligt söka få denna sedan åratal på dagordningen
stående fråga löst.

Det har ovan antytts hur vi i Borås sökt att
praktiskt lösa frågan, och det bör här konstateras, att det
varit till ovärderligt gagn för vår förening, då
densamma huvudsakligen därigenom kunnat visa en rent
rekordartad tillväxt och livaktighet. Men vi hava
ofta känt avsaknaden av ett efter vissa bestämda
riktlinjer upplagt samarbete, som för framtiden kunde
betrygga och eventuellt ytterligare förbättra de
resultat som hittills ernåtts. <tab><tab><i>Alex. Engblom.</i>

</chapter>
<chapter name="FÖRENKLA INGENJÖRSFÖRENINGSVÄSENDET.">
<h3>FÖRENKLA INGENJÖRSFÖRENINGSVÄSENDET.</h3>
Svenska teknologföreningens sunda utveckling ligger
ju oss gamla teknologer varmt om hjärtat. Det har
därför varit tider, då vi i landsorten boende
medlemmar med ledsnad sett, att föreningen alltmer tenderat
till att bliva en stockholmsförening, dvs. en
lokalförening av ungefär samma typ, som förefinnes i övriga
större städer. Detta lilla mått -- detta begränsade
verksamhetsområde passar ej en förening sådan som
Svenska teknologföreningen, som ju bör vara
representanten för hela Sveriges ingenjörskår.

<img 1>
Bergsingenjör Inge Erichs.
</img>

Denna etikett av typisk stockholmsförening, som
teknologföreningen alltmer fått under årens lopp, är
därför något, som föreningens styrelse bör göra allt
för att ändra. Svenska teknologföreningen kan ej få
den utveckling, som den förtjänar och som den bör
ha, om dess verksamhetsfält praktiskt taget
begränsas att omfatta endast Stockholm med omnejd. Många
av teknologföreningens medlemmar i Stockholm äro
nog böjda för att överskatta Stockholms betydelse
såsom centralpunkt för det tekniska föreningsväsendet.
Så kan måhända tidigare hava varit fallet, men
numera utgöra ju sådana städer som t. e. Malmö och
Göteborg i föreningstekniskt hänseende mycket
fristående enheter.

Jag rider därför alltjämt på min gamla käpphäst,
att teknologföreningens rätta utveckling går i
samarbete med landets övriga ingenjörsföreningar.
Redan för många år sedan föreslog jag, att Svenska
teknologföreningen skulle arbeta på att komma i
närmare samarbete först och främst med de stora
ingenjörssammanslutningarna i Göteborg och Malmö. Det
är min övertygelse lika mycket nu som då, att det ej
skulle visa sig möjligt att få dessa föreningar att
uppgiva vare sig sin självständighet eller sitt namn, men
det finnes ju andra sätt att lösa den frågan. Själv
har jag, sedan jag nu i ett antal år varit Malmöbo,
funnit, att t. e. Skånska ingenjörsklubben faktiskt
bereder sina medlemmar mera både nytta och nöje än
vad någonsin teknologföreningen gjorde på den tid,
jag bodde i Stockholm. Det visar sig också, att
besöksfrekvensen vid sammanträdena är en helt annan
än vad teknologföreningen någonsin kunnat räkna
med. Men så står ju också Skånska ingenjörsklubben
som ett mönster för, hur en teknisk förening bör
vara. Under duglig och kraftig ledning har klubben
utvecklats till en verklig kamratförening, där alla äro
besjälade av en fast övertygelse om klubbens stora
betydelse för sammanhållningen och trevnaden bland
Sydskånes ingenjörer.

Jag nämner detta för att visa, att det ej kommer
att lyckas Svenska teknologföreningen att draga sina
landsortsmedlemmar till Stockholm, utan det är
teknologföreningen, som får gå ut i landsorten och där
söka väcka ökat intresse för ett samarbete -- med det
målet, att vi, i likhet med vad Danmark har, skola få
en stor, gemensam ingenjörssammanslutning.
Teknologföreningen har ju flera medel härför, och jag vill
alldeles särskilt nämna Teknisk tidskrift. De tekniska
föreningarna i landsorten äro ej av den dimensionen,
att de kunna utgiva egna publikationer -- därtill
är ej medlemsantalet tillräckligt stort. Jag är
fortfarande övertygad om, att Teknisk tidskrift skulle
kunna läggas på en betydligt bredare basis, så att
den även skulle kunna bliva ett organ för de andra --
åtminstone de större -- tekniska föreningarna.

Jag har ej varit i tillfälle att nu göra en utredning
om, huru många medlemmar t. e. Skånska
ingenjörsklubben har gemensamt med Svenska
teknologföreningen. Det är emellertid ett betydande procenttal
det rör sig om. För oss, som äro medlemmar i båda
föreningarna, blir det givetvis ett extra pålägg, och
den enda valuta, som vi praktiskt taget få härför, är
Teknisk tidskrift. Det är ju så ytterst få av
landsortens medlemmar -- åtminstone i de mera avlägsna
delarna av landet -- som någonsin besöka ett
sammanträde i teknologföreningen eller begagna sig av
dess lokaler.

Att stort intresse förefinnes hos de tekniska
sammanslutningarna i landsorten för ett samarbete med
Svenska teknologföreningen, det framgår bl. a. av
det utomordentligt lyckade årsmöte, som föreningen
höll i Malmö tillsammans med Skånska ingenjörsklubben
våren 1931. Den ökade samhörighetskänsla och
den tillfredsställelse, som man märkte på alla håll,
stärka mig i min uppfattning, att teknologföreningens
rätta utveckling bör ligga i att söka närmare
förbindelse med landsortens klubbar till en förenkling av
hela ingenjörsföreningsväsendet här i landet. Det är
ju en allmän klagan, alldeles särskilt i dessa
kristider, att avgifterna till de många tekniska
föreningarna bliva betungande.

Hur denna utveckling lämpligast skall ordnas kan
ju ej skisseras i dessa rader. Min mening är endast
att söka uppmuntra Svenska teknologföreningen att
gå vidare på den väg, på vilken den sporadiskt har
trampat. <tab><tab><tab><tab><tab><tab><i>Inge Erichs.</i>

</chapter>
<chapter name=""TEKNISK REVY."">
<h3>"TEKNISK REVY."</h3>
Bland de medel, som stå Svenska teknologföreningen
till buds för främjande av föreningens syften, är
Teknisk tidskrift otvivelaktigt ett av de betydelsefullaste.
Tidskriften är sålunda så gott som det enda
föreningsbandet med de många medlemmar i landsorten och
i utlandet, vilka ej kunna komma i tillfälle att deltaga
i föreningens sammankomster. För många bland
dessa bliver i själva verket värdesättningen av
tidskriften det avgörande för medlemskapets
fortbestånd. Och jag tror ej jag tager fel, om jag
påstår att vid en sådan värdesättning särskild vikt
fästes vid den s. k. allmänna avdelningen.

<img 1>
Civilingenjör W. Graneli.
</img>

Denna har också, enligt mitt förmenande, flera
viktiga uppgifter att fylla. Den bör sålunda vara i
stånd att giva en allsidig, koncentrerad och i
möjligaste mån populär framställning av den tekniska
och, i lämplig utsträckning, även den ekonomiska
utvecklingen. En sådan framställning är värdefull ej
blott för den i sitt specialfack strängt upptagne
teknikern utan även i lika hög grad för de många
ingenjörer, vilka numera äro verksamma inom icke
tekniska yrken, men som dock hava kvar så mycket
intresse för tekniska ting, att de gärna vilja följa
teknikens allmänna framsteg. En sådan uppgift borde
vara så mycket tacksammare för tidskriften, som
man här i landet saknar en vederhäftig populär
teknisk revy.

För att motsvara ifrågavarande krav borde
Teknisk tidskrifts allmänna avdelning utvidgas och i
vissa avseenden omläggas. Åtskilliga uppsatser, som
nu inflyta, äro alltför fackbetonade och borde
hänvisas till resp. fackavdelningar samt ersättas med
korta uppsatser och meddelanden av aktuellt och
allmänt intresse. De ekonomiska och utrikespolitiska
översikterna borde starkt koncentreras (även i många
fall föreningsreferaten). Dessutom borde stor omsorg
ägnas åt illustrationerna och det rent typografiska
utseendet, så att tidskriften även härigenom bliver
tilltalande.

En annan betydelsefull uppgift för tidskriftens
allmänna avdelning borde vara att något mera än
hittills ägna uppmärksamhet åt ingenjörernas
verksamhet och initiativ på andra områden än det rent
tekniska samt att väcka deras intresse för att mera än
hittills göra sina kunskaper och erfarenhet gällande
inom det offentliga livet, till gagn för det allmänna
och till hävdande av sin egen ställning i samhället.
Jag ifrågasätter även, huruvida icke en något
utvidgad avdelning för personliga nyheter skulle i sin
mån kunna bidraga att stärka och vidmakthålla
kamratbanden mellan föreningens medlemmar. Teknisk
tidskrift borde vara ej blott ett tekniskt nyhetsorgan
och vetenskaplig kunskapskälla. Den borde föra med
sig något mera av personlighet och kamratskap och
därigenom bliva av oss alla efterlängtad som en
god vän. <tab><tab><tab><tab><tab><i>Wilhelm Graneli.</i>

</chapter>
<chapter name="ARBETSLÖSHETSFRÅGAN.">
<h3>ARBETSLÖSHETSFRÅGAN.</h3>
Säkerligen har det bland teknologföreningens
medlemmar väckt den allra största tillfredsställelse att på
årsmötets program upptagits "Arbetslöshetsfrågan ur
ingenjörssynpunkt". Det torde knappast finnas något
problem varken i vårt land eller på andra håll, som så
trängande fordrar en acceptabel lösning. I själva
verket torde hela det nuvarande samhällssystemets vara
eller icke vara hänga på att effektiva åtgärder
snarast vidtagas för lindrande av arbetslösheten. Hela
frågan är minst lika mycket en ingenjörssak som en
politisk eller nationalekonomisk sak, och det måste
anses synnerligen lyckligt, att föreningen nu tagit
ett första steg för problemets ventilerande inom
ingenjörskretsar.

<img 1>
Disponent Tore Hedin.
</img>

Men det är ej nog med att frågan diskuteras vid ett
årsmöte. Föreningen borde ägna problemet ett
fortlöpande och kontinuerligt studium samt genom
lämpliga artiklar i sin tidskrift söka orientera läsekretsen
i alla med frågan sammanhängande omständigheter,
ävensom lämna statistiska uppgifter beträffande
utvecklingen såväl inom landet som utomlands. Det
finns numera för övrigt en hel del utländsk litteratur
över ämnet, vilken i lämpliga delar borde återgivas.
Det skulle vara av största betydelse om
teknologföreningen på så sätt kunde hålla sina medlemmar
underrättade om vad som händer och sker i
arbetslöshetsfrågan. Även om densamma för närvarande
måste lösas provisoriskt genom statligt ingripande
och stora allmänna mer eller mindre improduktiva
arbeten, torde på lång sikt andra lösningar vara
erforderliga, och kanske kan en upplysningsverksamhet
från föreningens sida härvidlag i någon mån befordra
möjligheterna för en sådan lösning.

Utan att på något sätt vilja föregripa diskussionen
i arbetslöshetsfrågan, vill jag sålunda uttrycka det
önskemålet, att teknologföreningen i sin fortsatta
verksamhet måtte ägna nämnda fråga all den
uppmärksamhet, som den verkligen förtjänar särskilt ur
ingenjörssynpunkt. <tab><tab><tab><tab><tab><i>Tore Hedin.</i>

</chapter>
<chapter name="STÖRRE ANSLUTNING TILL TEKNOLOGFÖRENINGENS
SAMMANTRÄDEN GENOM LÄGRE RESEKOSTNADER.">
<h3>STÖRRE ANSLUTNING TILL TEKNOLOGFÖRENINGENS
SAMMANTRÄDEN GENOM LÄGRE RESEKOSTNADER.</h3>
Genom de stora avstånden i vårt land blir
anslutningen till riksföreningens sammanträden relativt
ringa. Såväl vid våra årsmöten som vid
facksammanträdena är det med undantag för några få
representanter för samarbetande föreningar endast
medlemmar från huvudstaden och dess närmaste
omgivningar, som infinna sig. Orsaken härtill är givetvis
i första hand de relativt stora kostnaderna för
biljett och uppehåll. Resekostnaderna skulle sannolikt
kunna minskas avsevärt, utan att järnvägarna

därför skulle få minskade intäkter. Lika väl som man
reser billigt till en fotbollsmatch eller för ett
teaterbesök, bör det vara möjligt att finna ett biljettsystem,
som avsevärt nedsätter resekostnaden till möten och
sammankomster och därigenom stimulerar till ökat
deltagande i så stor utsträckning, att järnvägarnas
nettoinkomster t. o. m. stiga.

<img 1>
Civilingenjör A. Jerdén.
</img>

I U. S. A. tillämpas vid ingenjörskongresser och sannolikt också vid andra
liknande möten halva biljettpris. Detta organiseras
på så sätt, att vanlig biljett löses från hemorten och
efter anmälan till järnvägarnas ombud vid
mötesplatsen och efter vederbörlig kontroll erhålles fri
återresa.

Att genomföra billighetsresor för varje
sammanträde torde vara mindre lämpligt, men förutom vid
årsmötet på våren, borde de tillämpas vid ett
höstsammanträde inom varje fackavdelning. Detta
sammanträde borde då också givas ett väl avpassat
program.

Genom större anslutning till sammanträdena skulle
dessa vinna i betydelse och utbytet för deltagarna
skulle bli rikare. Tidpunkten för genomförande av
förslaget torde vara rel. gynnsam, sedan nu
järnvägarnas huvudlinjer redan delvis blivit elektrifierade
och därför bättre än tidigare lämpa sig för "masstransporter".

Jag vill sålunda hoppas, att det redan nästa år
blir billigare att bevista årsmötet. I avvaktan härpå
skulle jag vilja föreslå, att redan nu tillämpade
nedsättningar i biljettpriser utnyttjas så mycket som
möjligt inom föreningen för studieresor o. dyl.
<tab><tab><tab><tab><tab><tab><tab><i>Alfred Jerdén.</i>

</chapter>
<chapter name="MERA KOMMUNALTEKNISKA
ARTIKLAR.">
<h3>MERA KOMMUNALTEKNISKA
ARTIKLAR.</h3>

Många kommunalteknici anse med mig, att vi på de
senare åren -- det allra sista möjligen undantaget
-- ej haft så särdeles mycket att hämta ur Teknisk
tidskrift inom vårt fack. Detta kan förefalla
egendomligt med tanke på de mångskiftande större och
mindre arbeten som utföras samt de stora kostnader
som årligen av kommunerna nedläggas på tekniska
företag. Orsakerna härtill äro nog rätt många och

<img 1>
Major Knut E. Petterson.
</img>

till sin art rätt skiljaktiga. Tidigare har
Teknisk tidskrift nog ej hyst något större intresse för
denna gren av tekniken, varom jag själv vid ett par
tillfällen kunnat övertyga mig, och detta har
givetvis ej uppmuntrat till insändande av bidrag;
huruvida inställningen är densamma nu är mig ej
bekant. En av de förnämsta orsakerna är sannolikt
förekomsten av Svenska kommunal-tekniska
föreningen, som ju i sina "handlingar" närmast sysslar
med till kommunalteknisk verksamhet hörande ting.
Emellertid ha i dessa handlingar hittills mest
förekommit frågor rörande reglementen, yttranden i en
mängd lagstiftningsfrågor o. d. samt varjehanda
statistik. Därjämte återfinnes ett ej obetydligt antal
tekniska beskrivningar. Dessa beskrivningar
förekomma dock i regel blott i samband med årsmötena,
som föreningen brukar förlägga till olika städer och
röra då oftast en historisk framställning av något
kommunalt verks utveckling under en längre eller
kortare tidsperiod. Dessa historiska återblickar tror
jag -- inom parentes sagt -- äro av ett ganska stort
både värde och intresse; deras antal växer för vart
år och kan snart bilda en stomme för kännedomen
om den tekniska utvecklingen i våra större och
medelstora städer under senare tid.

Ur Svenska kommunal-tekniska föreningen, som
från början omfattade teknici från samtliga grenar
av den kommunala verksamheten, ha efter hand ett
flertal grenar brutits ut, såsom spårvägsföreningen,
gasverks- och elektricitetsverksföreningarna, och i
och med dessa utbrytningar ha de tekniska
uppsatserna i tillhörande ämnen givetvis även
försvunnit ur handlingarna. För närvarande omfattar
föreningen huvudsakligen arkitekter och väg- och
vattenbyggnadsingenjörer.

Som ovan angivits hava ej uppsatser och dylikt
rörande nya undersökningar och rön liksom ej heller
angående nybyggnadsarbeten eller moderniseringar
inom olika städers olika verk funnits i handlingarna
annat än för "årsmötes-stadens" vidkommande. På
senaste tiden har denna brist rörande aktuella
nyheter påtalats inom föreningen, och dess styrelse
håller f. n. på med att utreda frågan om en
utvidgning av handlingarna att jämväl omfatta dylika
frågor. Som alternativ har framställts förslag om att
Svenska stadsförbundets tidskrift skulle lägga sig till
med en teknisk avdelning. För egen del finner jag
en sådan utveckling rätt olämplig. Svenska
stadsförbundets tidskrift får väl närmast anses som ett
organ för förtroendemännen och lekmännen inom
den kommunala förvaltningen, vilka väl i och för
sig hysa betydligt mindre intresse för de rent
tekniska spörsmålen än för de administrativa,
finansiella och sociala frågorna. Vidare kan rent av
ifrågasättas huruvida ej en mängd tekniska frågors
behandling inom ett lekmannaorgan kan ställa till en
viss oreda för teknikerna, vilken för deras arbete kan
vara mindre gagnelig. Om t. e. från en viss plats
någonting beskrives såsom lämpligt och bra, är det
ingalunda säkert, att samma sakrpassar på en annan
plats, där betingelserna äro helt annorlunda; detta
förstår den i frågan insatte teknikern, men ingalunda
alltid lekmannen.

Lämpligast synes mig då vara, att en redan
existerande teknisk tidskrift toge saken om hand.
Splittringen av tekniska uppsatser på olika tidskrifter
bleve mindre och det antal uppsatser m. m. inom
ifrågavarande del av kommunaltekniken, som man
årligen kan påräkna, tror jag ej blir större, än att
någon av Teknisk tidskrifts avdelningar, eventuellt
något utökad, skulle kunna svälja tillskottet. Det
material, som kan väntas inkomma från
kommunalteknikerna, blir måhända av rätt skiftande art

såsom artiklar i gatu-, väg- och hamnfrågor som i
stadsplane-, trafik- och husbyggnadsfrågor, t. o. m.
någon gång inom ämnena geologi och
byggnadskemi. Största delen torde dock kunna förväntas
hava hemortsrätt inom det väg- och vattenbyggnadstekniska
facket. Lämpligast vore kanske därför att
i tidskriften avdelningen för Väg- och
vattenbyggnadskonst utökades med ett tillägg i
Kommunalteknik eller något dylikt, liksom Kemi och
Bergsvetenskap nu förekomma tillsammans i samma häften.

Tillkomsten av de senare årens tidskriftsnyheter
-- såsom betongföreningens "Betong" och Svenska
vägföreningens tidskrift -- gör, att en väg- och
vattenbyggare snart får hålla sig med halva dussinet
svenska tidskrifter i tekniska ämnen för att något
så när kunna följa med sin tid och sitt fack.
Därtill kommer kostnadsfrågan. Många ingenjörer --
särskilt de yngre, som framför allt borde ha lätt
tillgång till nyheterna -- hava ej råd till detta. En
väg- och vattenbyggare t. e. i staden Göteborgs tjänst
skulle således snart nog få hålla sig med: Teknisk
tidskrift (25 kr.), Svenska stadsförbundets tidskrift
(18 kr.), Kommunal-tekniska föreningens handlingar
(15 kr.), Tekniska samfundets handlingar (15 kr.),
Betong (8 kr.), Svenska vägföreningens tidskrift
(5 kr.), dvs. erlägga etthundratal kronor enbart för
svenska tidskrifter, vilket är otänkbart; en och annan
utländsk tidskrift kan nämligen dessutom vara önskvärd.

Som villkor för ett samarbete får väl då sättas att
Teknisk tidskrifts Väg- och vattenbyggnads-häften
tillhandahölles de medlemmar i Svenska kommunaltekniska
föreningen, som ej äro medlemmar i Svenska
teknologföreningen, för en relativt blygsam avgift.
Frågan går vidare. <tab><tab><tab><tab><i>Knut E. Petterson.</i>

</chapter>
<chapter name="TEKNISK PROPAGANDA.">
<h3>TEKNISK PROPAGANDA.</h3>
Alla torde väl i skrivande stund vara på det klara
med att vårt lands fortsatta industriella utveckling
kommer att bero av våra exportmarknader. Vad som
däremot nog ej alltid står klart för dem som icke
direkt nödgas syssla med hithörande frågor är huru i
grund och botten föga kända vårt lands teknik
och industriella möjligheter egentligen äro ute i världen.

<img 1>
Civilingenjör F. H. Stenhagen.
</img>

Själv har jag icke haft att göra med svensk export,
men under de tio år, som jag på främmande botten
och i utländska firmors tjänst såväl i Europa som
Amerika varit i tillfälle att möta tekniker och
affärsmän från skilda väderstreck, har jag beklagligtvis
ofta fått erfara riktigheten av detta påstående.
Samtidigt har det dock varit en tillfredsställelse att finna,
att i de fall då man råkat någon som verkligen känt
våra förhållanden, så har omdömet alltid varit gott
eller rent av berömmande, och detta även i många
fall då sagesmannen icke känt ens nationalitet utan
trott sig ha en holländare eller amerikanare inför sig.
Den självtillräckliga bild av vår ställning i världen
som serveras oss av vår egen dagspress är ägnad
att skada oss i så måtto, att den invaggar större
delen av vårt folk i en känsla av att vi inneha ett
sorts tekniskt ledarskap, och ofta komma svenska
platssökande ingenjörer in på en fabrik eller ett
kontor i utlandet med ett ansiktsuttryck som "Ja, här,
har ni mig nu. Vad är det ni inte kan klara opp?"
Ju enklare hans utbildning varit i hemlandet desto
tvärsäkrare är i regel hans uppträdande och omdöme
utomlands -- åtminstone till en början. En dylik
inställning till problemet är farlig såväl för individen
som hela landet, ty den leder lätt till ett
underskattande av de svårigheter som stå emot, när det
gäller att säkra oss "en plats i solen". Den gamla satsen
"en god vara säljer sig själv" får i våra dagar, då så
många länder ha goda varor att erbjuda, gärna en
missvisande innebörd. Ingenting är mera felaktigt
än den tron, att vår utlandshandel skall komma att
utveckla sig i sina gamla spår vår bön förutan. Det
berömvärda pionjärarbete, som bedrives av såväl
enskilda företag som merkantila och ideella
sammanslutningar för att göra vårt land känt och uppskattat
i världen, behöver allt det stöd det kan få såväl
genom direkt medverkan som genom skapandet av en
folkopinion, utan vilken icke statsmakternas,
enkannerligen riksdagens, fulla medverkan kan påräknas.

Utan att spilla flera ord på premisserna konstaterar
jag sålunda 1) att vårt lands industri icke är
tillräckligt känd i utlandet, 2) att detta faktum icke står
klart för flertalet hemma samt 3) att <i>vår industris
framtid ligger i utlandet.</i>

Den fråga, som jag därför skulle vilja föreslå
Svenska teknologföreningen att upptaga till behandling,
helst genom diskussionsaftnar i samråd med
Exportföreningen och andra för frågan betydelsefulla organ,
är: I vad mån kan Sveriges ingenjörer bidraga till
vidgandet och befästandet av vår industriella
intressesfär i världen?

Givetvis kan en mängd svar och förslag ges på
denna fråga. För egen del och med hänsyn till
nödvändigheten av att fatta mig kort, vill jag peka på en
enda sak -- propaganda. För att en dylik skall
kunna bedrivas på lång sikt och med nödig
effektivitet, kräves att alla goda krafter bringas till
samverkan. Genom sitt stora medlemsantal i utlandet
förfogar teknologföreningen över en ytterst
vittutgrenad och framförallt sakkunnig "spanarekår", som
kunde utnyttjas genom rundfrågor o. dyl. yid ett
systematiskt "kartläggande" av världsmarknaden.
Jag tror att här föreligger en informationskälla, som
icke utnyttjats och som skulle kunna tjäna som
värdefullt komplement till på annat sätt, t. e. genom
konsulära myndigheter inflytande handelsunderrättelser.
En tekniker, som längre tid vistas i ett land,
lägger småningom märke till många detaljer, som en
mera hastig granskare halkar förbi. Han blir varse
utvecklingstendenser, hör talas om projekt och
planer långt innan de ta så fast form att de ens finna
vägen till landets egen press, långt mindre utlandets,
och är han en god patriot önskar han ej bättre än
att få rikta sitt lands uppmärksamhet på de
möjligheter som kunna föreligga. Men vart skall han
skriva? "Den som går obedd till går otackad ifrån"
och man kan ju ej begära att han skall offra tid på
en sak som kanske resulterar i "god dag -- yxskaft".

Här har teknologföreningen enligt min mening en
uppgift som "exchange" att fylla. All dylik
information skulle givetvis vara en hela industriens egendom
och via föreningens publikationer bringas till dess
kännedom. Detta i korthet en detalj av den för
hemlandet avsedda delen av propagandan.

Den utländska propagandan borde enligt min
mening bedrivas genom en huvudsakligen
engelskspråkig regelbundet utkommande publikation. Ofta
förekomma i Teknisk tidskrift uppsatser av sådan art,
att man livligt beklagar att de icke, på grund av vårt
språks exklusivitet, bli kända för en större publik.
Själv har jag flera gånger gjort mig mödan att
översätta längre eller kortare stycken ur dylika artiklar
till främmande språk, för att rikta utländska vänners
uppmärksamhet på svensk teknik eller svenska alster.
Hur mycket lättare vore ej saken ordnad, om man
kunde rekvirera hela uppsatsen på ett världsspråk.
Dylika uppsatser ge ofta en levande bild av vad som
försiggår i vårt land och kunde tjäna som
grundstomme i en publikation, vars innehåll i övrigt skulle
bestå av propagandaartiklar. Självfallet skulle ej
valet av uppsatser vara inskränkt till Teknisk
tidskrift. I Svensk papperstidning och andra
fackpublikationer förekomma ofta originaluppsatser lämpade
för spridandet av kännedom om vårt lands
industriella ståndpunkt.

Vad en dylik propagandas ekonomi beträffar, så
borde den kunna tryggas dels genom subvention av
våra exportindustrier, dels genom annonsintäkter,
varjämte ett statsanslag borde vara berättigat. Till
en början kunde man tänka sig ett specialhäfte av
Teknisk tidskrift utkommande en gång i månaden
eller var sjätte vecka med ovan skisserat innehåll.
Ingenting hindrar givetvis, att i tidskriften även
återgåves uppsatser ur svenska industriers
reklamtidskrifter där så önskades eller kunde anses lämpligt,
liksom att artiklar även på andra språk än engelska i
passande fall kunde inflyta. Särskild omsorg finge
självfallet läggas på distributionen, så att åsyftad
verkan i möjligaste mån ernåddes.

Jag har med det sagda endast kunnat löst skissera
ett förslag. En diskussion av ovan antydd art skulle
utan tvivel kunna bringa fram flera värdefulla
synpunkter och ett mera definitivt program. Ett står
emellertid redan nu fast. Vi måste göra klart för
oss, att om vår industri skall kunna fortgå att
utvecklas och vår handelsbalans gynnsamt påverkas,
så kräves att vi alla gå till gemensam aktion. Det
gamla grekiska visdomsordet "känn dig själv" bör för
vårt vidkommande i detta fall lyda "lär andra att
känna dig". I känslan av att våra ingenjörers
existens och framtid också direkt avhänger av
industriens utveckling, liksom hela vårt folks gör det
indirekt, torde det vara berättigat att påstå, att här
föreligger ett intresse för vilket Svenska
teknologföreningen har all anledning att i sin mån verka.
<tab><tab><tab><tab><tab><tab><i>Frithiof H. Stenhagen.</i>

</chapter>
<chapter name="TEKNOLOGFÖRENINGEN HAR FÖRPLIKTELSER
MOT SINA MEDLEMMAR.">
<h3>TEKNOLOGFÖRENINGEN HAR FÖRPLIKTELSER
MOT SINA MEDLEMMAR.</h3>
Utåt representerar Svenska teknlogföreningen de
svenska ingenjörerna, speciellt i förhållande till
statsmakterna. Det är då av vikt, att föreningen verkligen
förkroppsligar ingenjörsopinionen i landet. I känsla
av denna sin förpliktelse har föreningen kontakt med
landsortens teknici på två sätt, <i>dels</i> genom att dessa
i stor utsträckning äro medlemmar av föreningen, <i>dels</i>
genom att former för samarbete med landets övriga
ingenj or sf or eningar fixerats.

<img 1>
Kapten Gunnar Traneus.
</img>

Så sant som de svenska ingenjörerna i stort sett
äro kända för skicklighet och energi, bör också
föreningen i högsta potens utveckla dessa båda
egenskaper. -- Huru sker det? -- icke på det nuvarande
sättet. -- Man behöver icke vara gripen av den
senaste amerikanska flugan, teknokrati, för att vara
övertygad om att samhället skulle må väl av att
ingenjörerna hade större inflytande på dess
angelägenheter. Teknologföreningen bör vara ett
instrument för att nå detta mål.

Vad gör föreningen? -- Den har skaffat
ingenjörerna lokaler, den har sammanträden, årsfester
-- i senare år t. o. m. ibland utom Stockholm --
jubileer och svarar på kungl, remisser. Vid
sistnämnda funktion får föreningens ledning någon gång
en knäpp och påminner sig, att den samarbetar med
ingenjörsföreningar ute i landet. Dessa knäppar
äro emellertid mycket sällsynta, även då det gäller
i eminent mening riksviktiga frågor. Landsortens
ingenjörsföreningar hava nog i stort sett det
intrycket, att samarbetsfrågan slagit sig till rö i
föreningens arkiv. Det är ju även möjligt, att ett
förverkligande av de ansatser, som gjordes för en del
år sedan, är svårt. Men försöka duger.

Fackavdelningarna hava tagit många initiativ och
äro i stort sett livaktiga. De leva sitt eget liv,
stundom präglat av ett starkt kotteriväsen. Deras
arbete är dock av naturliga skäl inriktat på rena
fackangelägenheter. Men vem tillvaratager de stora
gemensamma ingenjörsintressena? -- Ingen.

Är det oberättigat att ställa de i senare år
framkomna och delvis förverkligade
utbrytningstendenserna från avdelningarnas sida i samband med
passiviteten hos föreningens ledning? -- Säkerligen
icke. -- Om man gör tankeexperimentet, att
medlemskapet i föreningen icke längre sammankopplas
med erhållandet av Teknisk tidskrift, hur kommer
det då att gå med anslutningen? -- Åtminstone den
fjärmare landsorten torde tämligen mangrant komma
att lämna föreningen, dessutom ett mycket stort
antal stockholmare och närboende utanför och utan
förbindelser med den pyrande klicken.

När man tänker på vilka fonder av energi, som
alla nya årgångar ingenjörer representera, icke blott
fackligt utan mera universellt, blir man beklämd
över bristen på ledning. -- Det sägs, att våra
ingenjörer väl äro duktiga teknici men på grund av
bristande kännedom om lagar och författningar,
bankteknik m. m. ofta ej lämpa sig som
företagsledare. -- Finns det icke i detta hänseende ett
initiativ att taga, och vem är närmast till hands att
göra det? -- Det sägs, att våra ingenjörer sakna
affärssinne och även av denna anledning ofta ej äro

skickade som företagsledare. Och det är känt, att
vi ofta få nöja oss med att spela andra-plansroller,
där vår tekniska duglighet gör oss väl lämpade till
premiäraktörer. Huru länge skall detta fortfara? --
Endast den fantasilösa lättjan skyller på folklynnet.

Det finns sannerligen arbetsuppgifter nog och
över nog för en målmedveten ledning av landets
ingenjörer. Det ovan nämnda är några exempel. Man
är nästan frestad att tro, att det nuvarande sättet
för tillvaratagande av ingenjörernas angelägenheter
spelat ut sin roll. Tanken på en avlönad direktör
för föreningen tränger sig då fram. Man bävar dock
för risken -- om man ej får rätte mannen -- att i
stället för ett lagom mått av teknokrati få något
annat på -krati. Det är ej utan att man nu ofta
tänker på ett sådant ord i samband med föreningens
institutioner.

Samarbetet mellan huvudstad och landsort t. e.
vid besvarandet av kungl, remisser bör ej förbigås
i detta sammanhang. Det har ovan påpekats, att
teknologföreningen i regel icke finner samarbete med
landets övriga ingenjörsföreningar påkallat. Vill
landsorten göra någon mening gällande, får den
resa upp.

Författaren har några gånger deltagit i beredning
av remissvar till k. maj:t och bevarar som
dominerande intryck, att om förhandlingarna kommit att
draga ut på tiden, det må vara av aldrig så starka
motiv, så hava stockholmarna mycket svårt att härda
ut till slutet. Sedan klockan bekikats i smyg några
gånger, lägga de gärna ihop sina papper, viska till
närmaste man, att de måste på ett annat
sammanträde och försvinna med en vänlig nick till
sällskapet. Landsortsbon, som bor på nära håll, skall
passa ett tåg och dessförinnan köpa några saker åt
sin fruga, vilket han viskar till sin närmaste man,
och så småningom är sammanträdesbordet tämligen
avfolkat.

Rättvisligen bör erkännas, att det ofta kan gå till
på samma sätt vid konferenser i landsorten, i båda
fallen efter principen, att den som bor närmast har
mest ont om tid. Konsekvensen är. att en fråga har
utsikt att bli mest grundligt beredd och dryftad, om
den handlägges av långväga landsortsingenjörer,
som befinna sig i Stockholm, eller stockholmsingenjörer,
som befinna sig i landsorten!

Det är kanske svårt att råda bot för dessa
olägenheter, men huru vore det, om
stockholmsingenjörerna något mera tänkte på, att
landsortsmedlemmen kanske rest upp just för det ifrågavarande
ärendet och därför bör visas den icke överväldigande
hövligheten, att även stockholmaren ger sig tid.
Det ligger nära till hands att tro, att huvudstaden
rymmer det yppersta av ingenjörskunnighet i
landet, men det är icke alltid sant, och
teknologföreningen handlägger ofta frågor, berörande
administration, beskattning o. d., och det finnes i dylika
fall ingen som helst anledning tro, att
stockholmssynpunkterna äro de som böra dominera.
Stockholmaren, som icke arbetat i landsorten, alltså den
genuine stockholmaren, har enligt samstämmiga
iakttagelser ofta en mycket begränsad syn på tingen --
som han själv skulle vara den förste att kalla
provinsiell. Lyckligtvis hava många av föreningens
stockholmsmedlemmar arbetat längre eller kortare
tid i landsorten.

Om jag skulle sluta detta svar med att uttala
önskemål, skulle det alltså vara <i>främst,</i> att Svenska
teknologföreningens ledning ville vakna upp till
medvetande om sina förpliktelser, <i>därnäst</i> -- om en
sådan gryning uteblir -- att andra former för
ingenjörsintressenas representation övervägas och <i>till
sist</i> att stockholmarna oftare än som sker påminna
sig, att det finnes ingenjörssammanslutningar i
landsorten samt att landsortsmedlemmar av
teknologföreningen, som kosta på sig resa och besvär för
att diskutera fackfrågor i Stockholm, böra kunna
pretendera på det mått av hövlighet, som ett
oavkortat deltagande i beredningen även från
stockholmarnas sida innebär. <tab><i>G. Traneus.</i>

</chapter>
<chapter name="ÅRLIGA FACKAVDELNINGSSAMMANTRÄDEN
I LANDSORTEN.">
<h3>ÅRLIGA FACKAVDELNINGSSAMMANTRÄDEN
I LANDSORTEN.</h3>
Jag önskar, att Svenska teknologföreningen måtte
alltmera hävda sin ställning som en hela landets
främsta ingenjörssammanslutning och mäktigaste
tekniska språkrör. I och för detta ändamål synes
mig varje åtgärd vara välkommen, som är ägnad
att stärka vår förenings betydelse även för
landsorten och dess tekniska liv.

<img 1>
Lektor Einar Zachrisson.
</img>

Frågan är ju icke ny. Omkring 1920 arbetade en
kommitté för främjande av samarbetet mellan
Sveriges tekniska föreningar, och ett steg i rätt riktning
är säkert, att teknologföreningens årsmöten stundom
hållas i landets större landsortsstäder. Nämnas kan
även ett Undertecknads förslag att per telefontråd och
högtalare anordna för Stockholm och Västerås
gemensamma diskussionsmöten, vilket förslag dock av
ekonomiska skäl aldrig kunde fullföljas.

Jag passar nu på tillfället att här framställa ett
annat dylikt förslag, som jag tror vara ändå mera
värt att fullföljas än mitt nyssnämnda uppslag. Det
innebär helt enkelt, att föreningens olika sektioner
skulle vid lämpliga tillfällen och regelbundet,
åtminstone en, möjligen två gånger årligen, hålla
sammanträden i olika landsortsstäder gemensamt med de
lokala tekniska föreningarna.<footnote>Sedan detta skrevs har min uppmärksamhet blivit
fästad på att avdelningen för industriell ekonomi och
organisation redan slagit in på denna bog.</footnote>

Dessa sammanträden skulle vara ett slags mässor,
ej olika dem som ett antal tekniska föreningar här i
landet med framgång bruka ordna, men dock av en
annan karaktär, i det att de bleve mera mångsidiga
och skiftande till sin karaktär till följd av olika
lokaliteter och olika anordnare av sammanträdena vid
skilda tillfällen. På grund av mötenas karaktär av
sektionssammanträden bleve deltagarnas antal
begränsat, varigenom goda möjligheter till personlig
kontakt och givande diskussioner underlättades och
organisationen av det hela bleve mindre tung.
Kamrater från skilda verksamhetsområden möttes.

Ortens lokala krafter skulle upplivas av fläkten från den
stora världen, och skrivbordsarbetarna från
huvudstaden skulle mera lära känna industriens
levnadsförhållanden på ort och ställe.

Programmen, som -- mot gällande praxis -- ej
finge överlastas, borde i regel omfatta föredrag,
diskussioner, industribesök och kamratlig samvaro.
Förhandlingarna, som borde stenograferas, skulle
publiceras i Teknisk tidskrift, varigenom de bleve
lätt tillgängliga utan medlemskap i den lokala
förening, som varit med om att anordna sammanträdet.

Den största svårigheten ligger väl i att få
omkostnaderna för sammanträdena tillräckligt små. Den
kamratliga samvaron borde dock kunna ordnas trevligt
utan alltför dyrbara anordningar i mat och dryck,
och de industrier, som taga besväret och olägenheterna
av att taga emot besökande i sina verk, borde
ej dessutom behöva känna sig förpliktigade till
någon extra stor gästfrihet, särdeles ej i dessa tider.
Och ungdomarna, som även borde komma med, kunna
väl reda sig under enklare förhållanden än vi äldre.
Jag tror, att en allmän praxis med regelbundet
återkommande sektionssammanträden i landsorten
skulle verka i hög grad upplivande på teknologföreningen,
föröka dess medlemstal i landsorten, göra
Teknisk tidskrift ännu mera mångsidig och värdefull
samt befordra medlemmarnas tekniskt industriella
allmänbildning. <tab><tab><tab><tab><i>Einar Zachrisson.</i>

</chapter>
<chapter name="ELEKTRISKT DRIVNA FARTYG.">
<h2>ELEKTRISKT DRIVNA FARTYG.</h2>
<poem>Vid Svenska ingenjörssällskapets i
London höstsammanträde höll såsom förut
meddelats ingenjören vid the British
Thomson-Houston-Auston Co., Ltd., Mr. G. O. Watson
föredrag över ämnet "Electrically propelled
ships", vilket mottogs med stort intresse.
Föredraget resumeras i det följande.
</poem>
<i>Turbinelektriska utrustningar.</i>

Turbinelektriska installationer äro utförda så gott
som uteslutande för växelström. De flesta tidigare
elektriska fartygsmaskiner begagnade sig av
induktionsmotorer. Nu för tiden är emellertid
synkroniserad drift vanligast och anses effektivast. Första
gången en dylik installation utfördes var 1920.

Fram till 1 januari 1932 hade inalles konstruerats
72 turbinelektriska fartyg (några äro fortfarande
under byggnad). Sammanlagda fartygsstyrkan är
1 153 300 propellerhästkrafter. Häri är också
inräknad den nya franska linjeångaren på 160 000 hkr.

I allmänhet förser turbingeneratorn endast
framdrivningsmaskineriet med kraft, även om i ett fåtal
fall huvudgeneratorerna även få lämna kraft för
övriga fartygets behov. I det senare fallet är
möjligheten att låta generatorn variera i hastighet
begränsad och istället för att öppna generatorfältet
före omkastningen från fram till back måste man
öppna och sluta huvudkontaktorerna under belastning.
Om hjälpmaskineriet drives av huvudgeneratorn, är
det likaså nödvändigt att använda induktionsmotorer
för framdrivningen. Vid induktionsmotordrift
utföres omkastningen från fram till back av
kontaktorer, vilka omkasta två av faserna mellan
generatorn och motorn. All koppling av strömmen
utföres med generatorn gående med omkring 1/5 till 1/4
hastighet. Kontaktorer och kablar måste vara något
större än för synkronmotorn på grund av den lägre
effektfaktorn, vilken vanligen håller sig omkring ett
vid synkrondrift. Motorer med polomkoppling
användas ibland för att erhålla god verkningsgrad vid
lägre hastigheter. Synkronmotorerna ha utpräglade
poler, och en kortsluten lindning är inlagd i
polplattorna. Omkastning av rotationsriktningen
utföres med hjälp av kontaktorer i huvudströmmen,
vilka kunna öppnas och slutas endast, när
fältströmmen till generator och motor är frånslagen.
Under startning köres generatorn med omkring 1/4
av full hastighet, och fältet regleras, så att en
strömstyrka, som är ungefär dubbelt så stor som den
normala, erhålles. Motorns fältlindning är under
startningen frånkopplad, och motorn startar som en
induktionsmotor samt accelererar till i det närmaste
synkron hastighet. Maskinisten sluter sedan
motorfältkontaktorerna, och motorn faller in i synkronism.
Propellerhastigheten blir då beroende av turbinens
varierande hastighet. B. T. H. använder direkt
mekanisk koppling av turbinens regulator till en
manöverventil, och hastighetsregleringsspaken är placerad
vid sidan av manöverspakarna. Den är mekaniskt
förreglad till dem, så att manövrering endast kan
äga rum vid låga hastigheter. Den extra
magnetiseringen, som behövs för generatorn vid starten,
kan erhållas på flera sätt. Likströmssystem med
spänningsdelare användes vanligen, och fältet
anslutes under startning till ytterpolerna, medan det
under normal drift magnetiseras med halva spänningen.
Detta system användes mycket i Amerika.
Dessutom kan man använda en matare, vars spänning
tillfälligtvis kan fördubblas, och slutligen förekommer
serieparallellkoppling av generatorfältet.

Matningen kan vanligen tagas från fartygets
likströmssamlingsskenor, men man måste då se till att
ström alltid kan erhållas från dessa. Betydelsen av
att anordna strömtillförseln tillförlitligt är uppenbar.
Det är vanligt att uppdela strömkretsarna i viktiga
resp. mindre betydande grupper, och matningen av
driftmaskineriet kan på detta sätt säkerställas, även
om några andra kretsar måste frånkopplas. En
ytterligare säkerhetsåtgärd är att arrangera
matningskontaktorer och startanordningar för matare och
boosters oberoende av likströmstillförsel i slutet
läge. Följaktligen föredragas vanliga knivbrytare,
och startapparater utan nollspänningsutlösning.
Detsamma, gäller ej endast för huvudkretsen till
propellermotorn utan även för alla andra kretsar, varpå
manövreringen av båten är beroende, t. e.
turbinernas oljepumpar.

Det är vidare vanligt att arrangera manöverkontaktörerna,
så att de kunna slutas mekaniskt. I
England har B. T. H. utvecklat ett slags system, som
kombinerar fördelarna av både elektrisk och
manuell manövrering. Behovet av mekanisk
nödkontroll är redan erkänt. Man är också överens om att
förändringen från normala till nödförhållanden icke
bör innebära någon förändring i de manövrar, som
utföras av maskinisten. Med B. T. H.-systemet
förloras ingen tid med att växla över. Med undantag
av att mannen vid spakarna får använda större kraft,
arbetar han på precis samma sätt. Mekaniska
låsanordningar garantera, att backslagskontaktorerna
icke kunna slutas, förrän framkontakterna äro öppna.

Där det finns två eller flera genererande enheter,
använder man sig likaledes av samma mekaniska
spärr för att hindra, att generatorerna genom misstag
kopplas parallellt. Dörrarna till högspänningsskåpet
måste vara förreglade på ett sådant sätt, att
tillträde förhindras, så länge skåpet står under
spänning. Vid alla system av mekanisk spärrning är det
önskvärt att ha förreglingsanordningarna åtkomliga
och fullt synliga. Till sjöss är det synnerligen
viktigt, att kraftavbrott ej åstadkommes av
isolationsfel till jord. En metod att ernå detta är att jorda
generatorns nolla genom ett motstånd, så att för den
händelse ett jordfel skulle inträffa, ett signalrelä
träder i verksamhet, som samtidigt öppnar
jordningsmotståndet i nollan. Då det sålunda
fortfarande endast finns en jordad punkt i systemet,
inverkar ej felet på den normala driften.

<i>Dieselelektriska utrustningar.</i>

Under det att växelström användes nästan
universellt för turbinelektriska utrustningar, har systemet
endast använts i två speciella fall för dieselelektrisk
drift. Det finns inget tekniskt skäl för att det
senare icke skulle kunna användas med antingen
växel- eller likströmsmotorer, hur stort kraftbehovet
än är. De existerande utrustningarna av detta slag
äro emellertid nästan utan undantag utförda för
likström. Fördelarna med den diesel-elektriska driften
får man bäst klart för sig, om man betraktar en
utrustning med många maskiner, där generatorerna
äro kopplade i serie. Följande tabell visar de
hastigheter, som kunna erhållas genom försvagande av
motorfältet under bibehållande av full generatorspänning
och strömstyrka i en utrustning med fyra dieselmotorer.

<table>
<td c>Antal arbetande                                 <td c>Propellerhastighet
<td c>maskiner                                            <td c>Procent
<td c>4                                        <td c>100
<td c>3                                        <td c>91
<td c>2                                         <td c>79,5
<td c>l                                         <td c>63
</table>
Alla utrustningar ha till dato varit reglerade
enligt Ward-Leonard-principen, dvs. hastigheten
regleras genom generatorspänningen, under det att
dieselmotorerna köra med konstant hastighet. En del
anläggningar äro utförda för konstant ström, vilket
erhålles med en reläanordning. På en isbrytare kan
t. e. propellern fastna, och det är då nödvändigt att
arrangera en möjlighet att ändra strömmen så att
kraftparet ökas. Om propellern blir helt och hållet
fastlåst, måste strömmen därjämte begränsas till
tillåtna värden. Ett annat system, som inom kort skall
installeras använder sig av konstantströmprincipen,
men varierar storleken av strömmen efter de olika
hastigheterna.

I diesel-elektriska utrustningar är det vanligt med
bryggkontroll, så att all start, stoppning och
omkastande av propellern göres från däck. Detta kan
göras på olika sätt med olika system för att ernå
lämpligaste acceleration. Det är vanligt att man har
en alternativ maskinrumskontroll, därest en
olyckshändelse skulle sätta bryggkontrollen ur funktion.
Det lämpligaste sättet för manövrering av
fältmotståndet varierar givetvis för olika skepp, men på
"Brunswick", "Winkler" och "Permian" anpassades
hastigheterna för att ge följande: från full fart i
vardera riktningen till stopp på 10 sek., från stopp
till halv fart på 7 sek., från halv fart till full fart på
28 sek. Hastigheten på motorn, som driver
fältmotståndet varieras kontinuerligt från full hastighet
under startning till långsam ökning av matningen
vid gång med full hastighet; återgång till stoppläget
sker med största möjliga hastighet. Ändamålet med
detta är att öka lasten på motorerna likformigt.

Jordskyddet är arrangerat på ett sätt som liknar
det som användes för växelströmsanläggningar, dvs.
systemet är jordat genom en brytare med ett
begränsande motstånd. I händelse av jordfel, gives en
varningssignal, men driften kan fortgå utan avbrott.
På utrustningar med låg spänning, t. e. 400 volt,
torde ingen j ordning vara nödvändig.

Dessa dieselelektriska utrustningar äro särskilt
lämpliga för tankångare, mudderverk, flodsprutor
och fartyg med kylrum. På dylika förekommer ett
omfattande hjälpmaskinen, pumpar, kompressorer
osv , vilket vanligen måste arbeta när fartyget är i
hamn, och det framdrivande maskineriet är i vila.

Generatorfrånskiljarna äro då tvåvägs, så att stora
hjälpmotorer kunna drivas från huvudgeneratorerna.
För strömleverans till de mindre hjälpmotorerna och
för matning av propellermotorerna och generatorerna
äro hjälpgeneratorer ordnade i tandem med
huvudgeneratorerna. Vanliga instrument kunna
användas för de dieselelektriska utrustningarna, men
de måste vara kraftiga och lämpade att tåla de
vibrationer, som förekomma i maskinrum av detta slag.

Efter föredraget följde en stunds diskussion, i
vilken bl. a, deltogo Mr. R, T. Clarke, från P. & O.
linjen, ägare av fartygen "Yiceroy of India" och
"Strathnaver". Mr. Clarke sade, att han icke trodde
sig kunna bidraga med något bättre bevis för vilka
goda ekonomiska driftresultat, som de nämnda
fartygen hitintills uppvisat, än att hänvisa till sitt
bolags senaste berättelse, varav valda stycken
upplästes. Dr Dorey från Lloyds lät åhörarna veta, att
den stora institution, han representerar, med största
intresse följt utvecklingen på det område, varom
dagens föredrag rört sig. Bl. a. pekade dr Dorey hän
på det intressanta experiment, som den nya svenska
statsisbrytaren i detta hänseende utgör.

</chapter>
<chapter name="NOTISER">
<h3><i>NOTISER</i></h3>
<b>Den nya AVA-regulatorn system Wettstein.</b> Sedan
mer än 10 år tillbaka har i Sverige bedrivits
tillverkning och försäljning av oljedrivna regleringsventiler,
de s. k. AVA-regulatorerna. Anledningen till att denna
tillverkning på sin tid upptogs var närmast den, att vid
Ruthsackumulatoranläggningar ställas mycket stora
fordringar på de automatiska regleringsorganen,
speciellt när det gäller samarbete med ångturbiner, ehuru
ventilen funnit en vidsträckt användning även utanför
ackumulatorområdet.

För tillfredsställande av de alltmer ökade anspråken
på automatisk reglering i ånganläggningar har
sedermera ett omfattande teoretiskt och praktiskt
experimentarbete nedlagts på regulatorns förbättring. Resultatet
härav föreligger nu i den av ingenjör F. Wettstein
uppfunna nya AVA-regulatorn, som just kommit i
marknaden.

De huvudfordringar, som uppställts för konstruktionen
hava varit: driftsäkerhet, stor känslighet samt
snabb och stabil reglering under alla driftsförhållanden
Speciellt det sista anspråket, stabiliteten, har hittills
varit svårt att fylla, men i och med den hydrauliska
eftergivande återföring, varmed regulatorn utrustats,
torde detta problem ha fått sin idealiska lösning.

Fig. visar schematiskt ett regleringsaggregat,
arbetande som reduceringsventil. Det kraftöverförande
mediet utgöres av tryckolja från en liten elektromotordriven
kugghjulspump <i>1,</i> som jämte själva regulatorn
är monterad direkt på oljebehållaren <i>3.</i> Regleringsventilen
<i>5</i> med servomotor <i>13</i> placeras på lämpligt ställe
i ångledningen och förenas med reläet medelst en enkel
oljeledning. Oljetrycket efter pumpen hålles konstant
medelst överströmningsventilen <i>2.</i>

Det ångtryck, som skall regleras, påverkar stålmembranen
<i>6</i> genom impulsledningen <i>7.</i> Utslagen från
denna membran överföras direkt till den dubbelverkande
reläventilen <i>8,</i> som reglerar oljetrycket under
reläkolven <i>10.</i> Denna är direkt förbunden med den i ett
stycke utförda servomotorsliden <i>11</i> och
återföringssliden <i>12.</i> Servomotorsliden bestämmer rörelsen hos
servomotorkolven <i>13</i> och sålunda öppningsläget hos
regleringsventilen <i>5.</i> Återföringssliden <i>12</i> reglerar
rörelsen hos återföringskolven <i>15,</i> som medelst en fjäder
<i>16</i> är förbunden med reläkolven <i>10.</i>

Regulatorn är i jämvikt, när de två slidventilerna
<i>11</i> och <i>12</i> äro i täckningsläge, såsom den schematiska
bilden visar. De två strypställena <i>k<sub>1</sub></i> äro
dimensionerade så, att återföringskolven och reläkolven då
balansera varandra. Membranen <i>6</i> är härvid justerad med
en viss bestämd fjädring, motsvarande det ångtryck,
för vilket regulatorn är inställd att arbeta, och
reläventilen <i>8</i> befinner sig samtidigt i medelläge. Det
önskade ångtrycket kan lätt justeras till olika värden
genom ändring av reläventilens läge i förhållande till
membranen. Detta sker helt enkelt genom att vrida
ratten <i>17</i> åt höger eller vänster för sänkning resp.
höjning av trycket. En dylik ändring sker bekvämt under
driften.

Vid inträffande belastningsändringar arbetar
regulatorn på följande sätt:

Om exempelvis ångtrycket i rörledningen till följd
av ökning i ångförbrukningen tenderar att sjunka,
fjädrar membranen till höger. Reläventilens <i>8</i> ändrade
läge sänker då trycket under reläkolven <i>10,</i> varvid denna
rör sig nedåt. Därvid öppnas servomotorsliden <i>11,</i> så
att mera tryckolja tillföres servomotorn <i>13,</i> varigenom
ventilen <i>5</i> börjar öppna. Samtidigt öppnar
återföringssliden <i>12</i> och släpper ut olja från rummet över
återföringskolven <i>15,</i> varigenom rörelseriktningen hos
reläkolven omkastas. Sliderna <i>11</i> och <i>12</i> återföras därigenom

<img 1>
Schematisk sektion av AVA-regulatorn.
</img>

till sina täckningslägen, och oljetillförseln till
servomotorn avstannar. Samtidigt verka strypningarna <i>k<sub>1</sub>,</i>
så att trycket över återföringskolven <i>15</i> sakta återtager
sitt normala värde. Härigenom uppnås att ett bestämt
tryck i ångledningen <i>4</i> alltid råder, då regulatorn är i
jämvikt. Regulatorn arbetar sålunda utan olikformighet,
dvs. isodromt, vilket åstadkommits genom att
återföringen gjorts eftergivande. Det är tack vare denna
återföringsanordning som den nya AVA-regulatorn
arbetar pendelfritt även under de svåraste driftsförhållanden.

Själva regulatorn innehåller endast tre rörliga delar:
reläventilen, servomotorsliden och återföringskolven.
Alla dessa delar äro synnerligen enkla, fullt
utbalanserade och arbeta i olja. Då den hydrauliska principen är
konsekvent tillämpad, saknas hävarmar, länkar,
styrningar och dylika detaljer, som annars förorsaka
friktion, slitage och fastklämning. Konstruktionen av pump
och tank är gjord så, att oljan hela tiden cirkulerar i
ett slutet system och en del av den cirkulerande
oljemängden filtreras kontinuerligt genom en silduk, vars
hål äro mindre än reläventilens öppningshål. Dessa
omständigheter tillsammans med de stora ställkrafterna å
de rörliga delarna förklara regulatorns noggranna
arbete, känslighet och absoluta driftsäkerhet.

<b>Internationella högspänningskonferensen i Paris 1933.</b>
La Conférence Internationale des Grands Réseaux
Electriques sammanträder i Paris 18--24 juni 1933,
sålunda omedelbart fore världskraftkonferensens
sektionsmöte i Stockholm. Den kommande sessionen är
konferensens sjunde sedan grundandet år 1921. Vid den
senast hållna sessionen, år 1931, deltogo 738 personer
från 36 olika länder och voro 26 länders regeringar
representerade. Till årets session hade den l mars redan
inkommit anmälningar från 325 personer av 23 olika
nationaliteter.

De av konferensen diskuterade ämnena indelas i
följande tre sektioner: 1:a sektionen, omfattande
produktion och transformering av elektrisk energi, 2:a
sektionen, omfattande konstruktion, underhåll och isolering
av linjerna, samt 3:e sektionen, till vilken hänvisats
ämnen berörande drift av och skyddsanordningar vid
distributionsnäten.

Kongressens officiella språk äro franska och engelska,
men varje annat i tekniken gängse, levande språk
får användas.

Anmälningsavgiften är 375 francs, för vilken summa
deltagarna komma i åtnjutande av samtliga till
konferensen ingivna rapporter samt erhålla tillträde till
förhandlingarna, varjämte vissa rabatter å hotell och
franska järnvägar utverkats.

Anmälan om deltagande torde snarast ingivas till

nationalkommittéerna, i Sverige till civilingenjör Edy
Velander, Tulegatan 9, Stockholm.

<b>Tävlingen om billiga bostäder.</b> Den av Stockholms
stads fastighetskontor utlysta pristävlingen angående
typer för billiga bostäder (se Teknisk tidskrift 1932, sid.
311) avgjordes den 15 mars. Vid namnsedlarnas
öppnande befunnos följande personer hava inkommit med
prisbelönade eller inköpta förslag:

Första pris, 5 000 kr., tillföll arkitekten Nils G:son
Friberg, Lidingö, andra pris, 3 000 kr., arkitekterna
Gösta Karlsson och Erik Selander, Stockholm, tredje
pris, 2 000 kr., professor Erik Lallerstedt och arkitekt
David Helidén samt fjärde pris, 1 000 kr., arkitekt
Cyrillus Johansson med arkitekt Olle Santesson och
ingenjör Nils Rosander som medarbetare.

Prisnämnden beslöt dessutom att för 1 500 kr. inköpa
ett av arkitekterna Nils Ahrbom och Helge Zimdahl samt
civilingenjör Stig Odéen, Stockholm, ingivet förslag
samt för en lika stor summa ett förslag, utarbetat av
kooperativa förbundets arkitektkontor. För 1 000 kr.
inköptes ett förslag av arkitekten Th. Bergentz,
Stockholm, och för en lika stor summa ett förslag av
ingenjörerna C. E. Sandberg och Ernst Grönwall, Stockholm.
I tävlingen hade sammanlagt ingivits 66 förslag.

Förslagen utställas i huset Storgatan 23, Stockholm,
mellan den 18 och den 31 mars, vardagar kl. 13--15 och
17--20, söndagar kl. 13--17.

Teknisk tidskrift torde i ett följande nummer komma
att lämna en redogörelse för de olika förslagen.

<b>Diesellokomotiv och dieselmotorvagnar i Canada.</b> I
ett referat från ett sammanträde med Crewe Technical
Institute Engineering Society framhåller "Engineering"
(3 mars 1933), att Canadian National Railway torde
vara det järnvägsföretag, som f. n. besitter de
grundligaste erfarenheterna av dieseldrift. Järnvägen i fråga
äger 28 st. med Beardmoremotorer utrustade
dieselelektriska vagnar, representerande en motorstyrka av
200 till 400 hkr. Vissa av dessa vagnar ha varit i
regelbunden drift sedan år 1925 och därunder trafikerat
mer än 560 000 km. Det har ansetts lämpligt att
underkasta vagnarna en första grundlig revision efter .ca
320 000 km körning, varvid det visat sig, att endast ett
fåtal delar måst ersättas. Under år 1931 kördes de 28
vagnarna ca 67 500 km vardera, eller sammanlagt
1 890 000 vagnkm.

Samma järnväg har haft goda erfarenheter av ett
400 hkr dieselelektriskt växlingslok, använt till
rangering i Montreal. Detta lok tjänstgör hela dygnet, och
driftkostnaderna uppgå till endast hälften av de för
ånglok vanliga. För samma växlingstjänst hade
tidigare använts tre ånglok.

Canadian National Railway har även det troligen
största dieselelektriska loket i världen. Det är utrustat
med två 12-cylindriga dieselmotorer om sammanlagt
2 660 hkr. Vid en tågvikt om 4 000 ton uppgår
medelhastigheten till 40 km/tim, vid 1 600 ton till ca 95
km/tim. Bränslekostnaden har befunnits uppgå till
blott en tredjedel av den för ett ånglokomotiv med
samma tjänstgöring erforderliga.

<b>Svenska vägtrummor av mjukt järn.</b> Teknisk
tidskrift har vid ett par föregående tillfällen beskrivit
vägtrummor av mjukt järn, vilka under vissa förhållanden
visat sig med fördel kunna ersätta sten- eller betongtrummor.
Enligt vad som i dagarna meddelats oss, har
framställning av dylika trummor numera upptagits även
av ett svenskt järnverk, vilket levererar sådana i
standardstorlekar från 500 till 1 600 mm diameter.
Materialet utgöres av prima rostbeständig, korrugerad och
omsorgsfullt galvaniserad järnplåt, och trummorna
levereras i sektioner, som på ett, som det förefaller, enkelt sätt
sammanfogas på arbetsplatsen. Hopfästningen av över-
och under delar sker ined hakar; vid diametrar om 1 100
mm och därutöver användas öglebultar.

<b>Svensk vägkalender</b> har i dagarna utkommit med
sin femte årgång, som i fråga om uppställning och
innehåll icke avsevärt skiljer sig från den närmast
föregående. Beskrivningen av de olika länens
vägförhållanden har nu fortskridit till Södermanlands och
Västmanlands län, för vilka landshövdingarna
Sederholm och Murray lämnat översikterna. Särskilda
uppsatser ha ägnats landsvägarnas permanentbeläggning
samt tillsyn och förvaring av arbetsmaskinerna,
varjämte vägstyrelsernas formulär och blanketter äro
föremål för en instruktiv redogörelse. Kalenderavdelningen
förefaller som vanligt påpassligt och vederhäftigt
redigerad; av särskilt värde äro de statistiska uppgifterna,
vilka ju komma åtskilligt före den officiella statistiken.

<b>Kolpulvereldning vid metallurgiska ugnar.</b> Som ett
exempel pä de besparingar kolpulvereldningen kan
medföra vid metallurgiska anläggningar anför
"Engineering" (3 mars 1933) följande uppgifter från ett
engelskt kopparverk. Man hade där en smältugn, som
tidigare eldades med kol för hand och som pr vecka
producerade 70 ton koppar. Kolkonsumtionen var 23
ton pr vecka och kolpriset 20 sh/ton. Pr ton koppar
konsumerades alltså 0,33 ton kol till en kostnad av 6,6
sh. Sedan ugnen omställts för kolpulvereldning,
nedbringades kolförbrukningen till 14 ton pr vecka, och
samtidigt kunde billigare kol, till ett pris av 11 sh/ton
användas. Genom kolpulvereldningen kunde ugnens
produktion ökas till 100 ton koppar pr vecka. Pr ton
koppar utgjorde efter omställningen kolförbrukningen 0,14
ton till ett pris av 1,5 sh. Den årligen gjorda
bränslebesparingen beräknas till 750 £, medan kolpulver
anläggningen i installation kostade endast 550 £.

<b>Vad är teknokrati?</b> Den ursprunglige "uppfinnaren"
av ordet teknokrati, den amerikanske ingenjören
William Henry Smyth, åsyftade därmed den för
fullföljandet av ett enhetligt, nationellt ändamål använda
metod, som består i organisation av och samarbete
mellan vetenskaplig kunskap, teknisk begåvning och
praktiskt kunnande hos hela samhället, och denna
enhetliga nationella krafts inriktande på sagda ändamåls
uppnående. Kortare, och kanske mera uttrycksfullt,
har han definierat teknokratien som en "rationaliserad
industriell demokrati".

Sedermera har beteckningen teknokrati överförts
som namn på den kommitté, vilken år 1920 tillsattes i
U. S. A. med uppgift att samla och samarbeta de data,
som hänföra sig till den sociala mekanismens
verkningssätt på den nordamerikanska kontinenten.
Alltsedan i augusti 1932, då teknokratin först framträdde
inför offentligheten, har den av anhängare och
vedersakare i den diskussion, som hastigt uppblossat i den
amerikanska tidnings- och tidskriftspressen, kommit att
få en mängd olika betydelser. Den minsta gemensamma
nämnare, som skulle kunna tänkas framgå ur dessa,
torde kunna sägas vara ungefär följande. Teknokratin
är den rörelse, som -- utgående från de statistiskt
funna data, som ovannämnda kommitté, dock hittills
endast delvis, publicerat -- försöker tillämpa ett
kvantitativt betraktelsesätt på de sociala vetenskaperna.

Med utgångspunkt härifrån ha upprullat sig en lång
rad intressanta problem, som i likhet med alla andra
matematiska, naturvetenskapliga och tekniska problem
äro svåra att kläda i en för lekmän begriplig språkdräkt.

Bland annat har penningsystemet blivit föremål för
teknokraternas kritik -- och förövrigt för många andras
också. De peka med full rätt på det abderitiska uti
att som måttenhet på värde använda icke bara en utan
flera, sinsemellan olika måttstockar, som dessutom äro

variabla såväl till tid som rum. Stom ett förslag, vilket
kanske kan komma att visa sig användbart, ha de i
stället nämnt energienheten som värdeenhet. På vad
sätt denna nya värdemätare skulle introduceras, lära väl
nationalekonomer och finansexperter få utreda.

Den allmänna åsikten bland teknokratins anhängare,
bland vilka märkas sådana män som Stuart Chase
(författare till den mycket berömda boken "Men and
Machines", som dock tyvärr ännu icke översatts till
svenska) och den för ett par år sedan avlidne
elektroteknikern Charles Steinmetz, är den, att en mera
planmässig ordning av produktionen och distributionen är
absolut nödvändig för att bringa de numera obestridligen
kaotiska ekonomiska samhällsförhållandena till en
mera harmonisk samverkan.

De anse också, att naturvetenskapsmän och ingenjörer
i samarbete med den övriga mänskligheten skola
visa sig mera kompetenta till denna ekonomiska
planering än de, som för närvarande äro ansvariga
därför, och detta skulle ske med användande av de
metoder de hittills med framgång inom sina respektive
områden använt och där utsträckt till allt vidare kretsar.

I sista hand torde förövrigt reklamexperter och med
dem samarbetande praktiska psykologer komma att bli
de, som närmast få till uppgift att försöka genomföra
vad som kan visa sig lämpligt, praktiskt och möjligt
av de framlagda förslagen i det utlåtande, som i tidens
fullbordan är att vänta från den stora kommissionen.
<tab><tab><tab><tab><tab><tab><tab><i>Axel Waldner.</i>

<b>Rationell fabriksorganisation i Förenta staterna</b> är
titeln på en av Taylor Society utgiven bok, vilken i
översättning av Tarras Sällfors i dagarna publicerats av
Sveriges industriförbund. Taylor Society är, som
bekant, en sammanslutning av organisationsintresserade
i U. S. A., som genom sitt namn velat hedra minnet
av Frederick W. Taylor, den moderna
arbetsorganisationens fader. Boken i fråga ger en utmärkt
framställning av de grundläggande principerna för planering,
standardisering, tidsstudier osv., på vilka den moderna
organisationen av ett industriföretags produktion och
distribution bör vara uppbyggd. Då dessa principer
för ekonomisk drift av ett företag äga allmän
giltighet, bör denna bok vara av stort intresse för svenska
industrimän, oavsett de skillnader som i många
avseenden förefinnas mellan de svenska fabrikerna och
de ofta stora, specialiserade amerikanska.

<b>Aseas 50-årsjubileum</b> har firats med all den pomp
en sådan händelse kräver och flitigt uppmärksammats
i dagspressen. Festligheternas kulmen betecknades av
den stora bolagsmiddagen den 15 mars för närmare
300 personer, däribland framstående representanter för
stat och näringar.

Vid den samma dag avhållna bolagsstämman
anslogs 500 000 kronor att användas till byggande av
ett vilohem för personalen in. m. samt 150 000 kronor
som bidrag till det planerade landsbiblioteket i
Västerås och inköp av teknisk litteratur.

I samband med jubileet utnämndes dir. Sigfr.
Edström till kommendör med stora korset av
nordstjärneorden, en för en industriledare mycket sällsynt
utmärkelse.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Protective Films on Metals,</b> av <sc>Ernest S. Hedges,</sc>
London 1932, Chapman & Hall, pris 15 sh., 287 sid.

Föreliggande arbete ingår i en serie monografier, vilka
äro under utgivning hos det nämnda förlaget. Avsikten
är icke att åstadkomma voluminösa handböcker utan att
istället inom vissa aktuella gebit "focus attention upon
recent work or upon new aspects of old work". Dessa
monografier skola m. a. o. komplettera den förefintliga
litteraturen genom att ge fackmannen en utvald
sammanställning av väsentliga framsteg och forskningsresultat
från det senaste tiotalet av år.

Ifrågavarande bok behandlar teoretiska och
praktiska frågor beträffande korrosionsproblemet, om vars
aktualitet inga ord behöva spillas. Författaren har
lyckats synnerligen väl med att inom den av förlaget
uppställda ramen ge en bild av de senaste årens
forskningsresultat, och man får intrycket av att ett
samvetsgrant sovringsarbete ligger till grund för de talrika
litteraturställen som anföras (t. o. m. 1931).

Av bokens tolv kapitel äro de sex första ägnade åt
den teoretiska forskningen; de följande kapitlen
avhandla de praktiska framsteg och rön som under sista
åren gjorts beträffande metallers korrosionsskydd såväl
genom artificiellt applicerade överdrag (oxidering,
galvanisering, målning etc.) som genom "naturliga" skydd
(rostfritt stål etc.).

Inledningsvis påpekar förf. att de sista tio årens forskningar
lett till ett bekräftande av <sc>Faraday's</sc> för 100 år
sedan uttalade förmodan, att metallernas passivitet
berodde på förekomsten av ett ytskikt av oxid. I följande
kapitel anföras talrika exempel på fall, där man lyckats
isolera mer eller mindre stabila oxidhinnor, bl. a.
omnämnes <sc>Benedicks'</sc> och <sc>Sederholm's</sc> år 1928 publicerade
resultat rörande fotografering av passiverande oxidhinnor
på stål. Tidigare har emot oxidhinneteoriens
universalitet bl. a. anförts, att ingen skillnad kunnat påvisas
mellan optiska reflexionsförmågan hos aktivt och
passivt järn. <sc>Freundlich, Patscheke</sc> och <sc>Zocher</sc> ha
emellertid (1927) fastställt att järnspeglar som framställts
i syrefri atmosfär visa en plötslig nedgång i reflexionsförmågan
med samtidigt avtagande av aktiviteten när
de bringas i kontakt med luft eller syre.

I kapitel II "The Mechanism of Corrosion" ger förf.
en kort översikt över nutida åsikter betr. denna och man
konstaterar med tillfredsställelse att <sc>Palmær's</sc> och
<sc>Aurén's</sc> banbrytande teorier alltjämt i kvalitativt
hänseende hävda sin giltighet för de fall där korrosionen
innefattar vätgasutveckling. Förf. påpekar de svårigheter i
experimentellt hänseende som vidlåda hithörande
undersökningar. Vid upplösning av metaller i syror har man
att göra med reaktioner i heterogena system, vilka
kontrolleras av såväl fysikaliska som kemiska faktorer,
varför ofta komplexa förhållandena uppstå. Genom
mätning av temperaturkoefficienten, ävensom det inflytande
omröringen (t. e. genom metallstyckets rotering) utövar,
kan ofta avgöras, om hastigheten kontrolleras av
diffusionen eller den kemiska omsättningen. Det är av
intresse att taga del av dessa resonemang, ty tydligt är,
att delvis samma synpunkter kunna läggas på andra
reaktioner i heterogena system t. e. mellan gaser och
fasta ämnen. <sc>Centnerszwer</sc> och medarbetare ha
beträffande aluminiums upplösning i HCl kommit till det
resultatet, att reaktionshastigheten är proportionell mot
tredje potensen av de <i>odissocierade</i> syramolekylernas
koncentration. Den ökning av upplösningshastigheten,
som sker genom tillsats av lösliga klorider, vore sålunda
i detta fall beroende på dissociationens tillbakaträngande.
Däremot är samma metalls upplösning i NaOH en primär
jonreaktion. Förf. framkastar i detta kapitel en
synpunkt på metallers upplösning i vatten och syror, vilken
han själv betecknar som "heterodox" och obevisad men
som dock kan ha sitt intresse. Om man tecknar
reaktionsschemat för en metalls upplösning:
Me + xH<sub>2</sub>O = Me(OH)<sub>x</sub> + xH,
så synes att endast för de fall där oxidhydratet är lösligt
i vatten resp. syror kan reaktionen obehindrat fortlöpa
åt höger då i annat fall ett reaktionshämmande skikt
uppstår. Förf. menar, att elektrokemiska resonemang

icke kunna förklara, varför aluminium är lättlösligt i
utsp. HCl men svårlösligt i utsp. H<sub>2</sub>SO<sub>4</sub>. Enligt
ovanstående skulle skillnaden bestå i kolloidkemiska
förhållanden. Kloridjoner verka peptiserande på metallhydrat
och medverka sålunda till dessas upplösande, däremot
verka sulfatjoner i allmänhet fällande och framkalla
sålunda stabilare, reaktionshindrande hinnor. Slutligen
skall av det rikhaltiga innehållet i detta kapitel endast
nämnas <sc>Evans'</sc> teori "The differential aeration
principle". I korthet innebär denna, att ett homogent
material kan ge upphov till elektrolytisk korrosion,
därigenom att vissa delar äro skyddade mot lufttillträde
(exempelvis av färg), under det att andra stå i friare
förbindelse med luften och därigenom antaga en mindre
negativ "luftpotential". Korrosionen kommer då att
fortskrida <i>under det skyddande färglagret</i>. Detta paradoxala
förhållande är betydligt vanligare än man vore böjd att
tro och bestyrker regeln att "ett bristfälligt skydd är
sämre än inget skydd alls". Härigenom erhålles även
en förklaring varför skråmor på en slät metallyta ha
benägenhet att korrodera mera än de för luften
åtkomligare partierna. Vissa hithörande fall torde enligt
<sc>Bengough</sc> m. fl. (1931) böra förklaras genom syrets
depolariserande verkan.

I kapitel III, "The protective effect of oxygen on
metals" och följande kapitel IV "Protective films formed
during atmospheric corrosion", refereras en serie ytterst
intressanta iakttagelser av olika forskare beträffande
oxidhinnebildningen. Genom studium av hinnans
växande tjocklek som funktion av tiden fås olika formade
kurvor (parabler, räta linjer), vilka giva upplysning om
hinnornas relativa värde som skydd mot luftens
korrosion ("tarnishing"). En bestämd regel är, att, om en
hinna växer, så bevisar detta att den icke är fullt
skyddande. Ju tunnare ett oxidskikt är, när det upphör att
växa, desto mera effektivt som skydd mot luftens
angrepp är det tydligen, då hinnans växande ju är ett
kriterium på fortskridande korrosion. Härav förklaras det
faktum, att de mest effektiva skyddshinnorna (t. e. å
rostfritt stål) äro de svåraste att påvisa och isolera. När
förf. flerstädes nämner hinnor av endast en eller ett par
molekylers tjocklek ävensom diffusionsskikt mellan oxid
och metall (undersökningar av <sc>Evans</sc> och <sc>Stockdale</sc>
1929; <sc>E. Müller</sc> och <sc>Schwabe</sc> 1931), så börjar man ana
möjligheten till en konciliering mellan såväl de av
<sc>Foester</sc> m. fl. företrädda primäroxidteorierna som
<sc>Tammans</sc> m. fl. åsikter beträffande gitterstrukturens
inverkan på passiviteten och de av förf. så varmt
förfäktade oxidhinneteorierna. Det skall här i rättvisans namn
genast framhållas, att förf. ingalunda är någon fanatiker,
tvärtom präglas hans framställning städse av
måttfullhet och objektivitet. Kapitel V "Protective films formed
in liquid media" formar sig emellertid till ett särskilt
starkt argument för oxidhinneteorierna.

Det sista kapitlet i teoretiska delen, kapitel VI
"Anodic films" är synnerligen fylligt skrivet såsom utgörande
en redogörelse för förf:s egna ingående undersökningar
över anodisk passivering ävensom för de samtidigt men
oberoende av denne och med delvis andra premisser av
prof. <sc>W. J. Müller</sc> och lärjungar i Wien företagna
undersökningar av liknande art, vilka i en mängd fall lett
till förvånande god överensstämmelse. Var och en, som
äger kännedom om framlidne prof. Foersters
utomordentligt klara framställning av dessa fenomen i boken
"Elektrochemie wässeriger Lösungen", skall finna nöje i
ett studium av de i detta kapitel framlagda resultaten av
det sista årtiondets forskningar. Till en början ser det
väl ut som om helt avvikande meningar här
framställdes, men så småningom framlyser allt tydligare
hurusom Foerster i mångt och mycket anat det genetiska
sammanhang mellan mekanisk och kemisk passivitet,
som sedermera blivit så klart belysta genom W. J.
<sc>Müller's</sc> och <sc>Hedge's</sc> arbeten. Den senares ingående
undersökningar över periodiska fenomen vore förtjänta av ett
närmare omnämnande men utrymmet medger tyvärr inga
utläggningar.

Den praktiska avdelningens första kapitel, kapitel VII
"Practical applications of oxide and similar films"
beskriver diverse mer eller mindre kända förfaranden för
rostskyddande ytbehandling, varigenom oxidhinnor eller
hinnor av basiska salter appliceras. Av intresse är här
att erfara, att senaste undersökningar visat att patina på
koppar icke såsom förmodat består av basiska karbonat
utan av basiska sulfat (klorider i havstrakter), vilket
f. ö. givit upphov till en ny metod för framkallandet av
konstgjord patina. I detta kapitel refereras även nyaste
undersökningar över rostfria stål, vilkas olika
användningsområden med hänsyn till korrosionsbeständighet,
bearbetbarhet etc. tämligen ingående beröras. Anodiska
oxidationsprocesser för korrosionsskydd på aluminium,
magnesium och lättmetallslegeringar etc. beskrivas även
här. Då förf. i detta kapitel säger: "Recently,
case-hardening by nitrogen has developed", så förtjänar påpekas,
att förfaranden för åstadkommande av ythinnor av
nitrider voro kända i Tyskland redan under
världskriget och även vid denna tidpunkt användes i Sverige för
framställning av rostfria tändhattar  av järn.
Cyanidhärdning var i allmänt bruk i U. S. A. år 1923. Kapitel
VIII "Coating by hot-dipping" beskriver huvudsakligen
rostskyddsmetoder genom förtenning, "galvanisering"
etc. och är särskilt värdefullt genom den ingående
diskussion som ägnas korrosionsproblem inom
konserveringsindustrien (förtennade konservburkar etc.).
Kapitel IX, "Electroplating" ger på den begränsade plats som
står till buds (30 sid.) en god orientering över de
elektrogalvaniska överdragens natur och värde som
korrosionsskydd. Under rubriken "Electro-deposits of Copper"
nämnes bl. a. metoden att överdraga stål som skall
sättshärdas med en hinna av koppar för att hindra koloxiden
att intränga i de delar som skola förbli mjuka. Då
detta förfarande även nyligen omnämnts i svensk
litteratur såsom en nyhet, förtjänar framhållas att metoden
använts i vårt land så tidigt som år 1917 (vid Enoch
Thulins aeroplanfabrik) för härdning av kamskivor.
Kapitel X "Sprayed metal films" beskriver en del
förbättringar av Schoops metallspruta och dess
användbarhet framhålles. Det synes som om denna bekväma
metod för rostskyddande av konstruktionsdelar, broar etc.
icke fått det beaktande den måhända förtjänar. Kapitel
XI "Cementation" behandlar diverse
cementeringsmetoder för rostskydds applicering genom metallföremålens
bakning i pulver av Zn, Cr och Al (Sherardising,
Chromising, Calorising). Nyare undersökningar ha bl. a.
visat värdet av aluminiumöverdrag på roststänger i
ångpannor ("Alumetising"). Kapitel XII slutligen,
"Miscellaneous protective metallic films", beskriver diverse
rostskyddade metaller framställda genom påvalsning av
ytterlager av korrosionsbeständigt material (Sheffield
plate, Allautal, Duralplat, Alclad etc.). Boken avslutas
med ett kortare appendix "Paints, Lacquers, Enamels,
etc.". Ett citat ur detta kapitel kan lämpa sig som
avslutning på denna anmälan. Den framstående
korrosionsexperten U. R. Evans skrev år 1930 "The practice
of bestowing care on the analysis of the metal and
leaving the mixing of the paint in unscientific hands is
illogical and wasteful" och förf. tillägger "A considerable
amount of research in the paint industry has been
directed at the improvement of the smoothness and gloss
of the coating, whilst from the economic point of view
it is far better to consider the protective value of the
paint on the underlying material. Where this is metal
the problem can be brought to a successful issue only
by a thorough understanding of the principles discussed
in this book." Hela världens årliga förlust till följd
av korrosion beräknas till något tiotal milliarder kronor.
Ett känt amerikanskt slagord kan med fog tillämpas
på detta jätteproblem: "Save the surface, and you save
all." <tab><tab><tab><tab><tab><tab><i>F. H. Stenhagen</i>.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Uppsala</b>
höll den 21 jan. årssammanträde å Gillet under
ordförandeskap av ingenjör Thure Gyllenberg. Sedan
styrelse- och revisionsberättelserna upplästs och godkänts,
valdes till styrelse ingenjörerna Thure Gyllenberg,
ordf., O. Hising, v. ordf., E. Karsvik, sekr. och
kassaförv., G. Hörsta samt stadsingenjör Romson, till
<i>revisorer</i> major Hj. Bylund och disponent Sten Sjöstedt
till <i>klubbm.</i> och <i>materialförv.</i> major Ingelman resp.
ingenjör O. Mannberg.

Ingenjör Nils Lindberg lämnade därefter i en
intressant och sakkunnig framställning, betitlad "Mot eld
och brand och tjuvars band", en redogörelse för
låsteknikens utveckling.

Sedan urminnes tider har, sade tal., människan sökt
skydda sina ägodelar mot förstörande krafter, vare sig
eld, rost eller tjuvar. Mellan den förstörande och den
angripna parten försiggår en ständig kamp med följd,
att den ena uppfinningen föder den andra. Tal. ville
i sin framställning huvudsakligen uppehålla sig vid
kampen mot tjuvarna.

Skyddsmedlen kunna i detta avseende indelas i två
grupper, dels mot dyrkar och falska nycklar, dels mot
mera våldsamma försök. I det förra fallet gäller det
att ha ett tillräckligt invecklat lås. Termen dyrk och
dyrkfri innebär ur låsteknikens synpunkt endast, att
låset inte skall kunna öppas med en vanlig dyrk, dvs.
en nyckel bestående av skaft och dubbelt ax.

Säkerhetslåsen datera sig i modern mening något
hundratal år tillbaka i tiden. Det första uppfanns 1774
av en engelsman, vilket lås behärskade kassaskåpsindustrien
en längre tid. 1818 konstruerade en annan
engelsman ett nytt lås, som var försett med fjädrande
tillhållare, men även detta lås blev omodernt. Tanken
på kombinationslås började allt mer tränga igenom. Det
gällde att framställa ett lås med nyckel, så att nyckeln
i det närmaste vore omöjlig att kopiera, vilket också
lyckades för en tysk konstruktör. Det förnämsta av
dessa kassaskåpslås, tillverkade i Freiburg, är det s. k.
Protector-låset. Nyckeln till detta lås är en
dubbelnyckel, härdad efter tillverkningen, och utskärningarna
i axet sitta på olika höjd. Enligt tal:s vetskap har det
aldrig inträffat, att ett sådant lås kunnat öppnas utan
nyckeln. Om det precisionsarbete tillverkandet av en
dylik nyckel innebär vittnar att fabriken själv ibland
misslyckats med att göra en efternyckel. Emellertid
innebära samtliga dessa lås en svaghet, och det är, att
de äro försedda med nyckel. I Amerika är det alldeles
otänkbart att tillverka ett säkerhetslås med nyckel,
nyckelhålet utgör alltid en angreppspunkt vid försök
till sprängning. Glädjande nog har av en svensk
framställts ett världspatenterat kombinationslås av alldeles
ny konstruktion, nämligen det s. k. Mutatorlåset, vars
princip kanske kan uttryckas så, att det strävar efter
nyckelhålets fördelar ifråga om exakthet och
kombinationslåsets egenhet att sakna hål. Nyckeln består av
nio lameller, vilka kunna kombineras på olika sätt.
Antalet kombinationer medelst två nycklar är rent
fantastiskt, och öppnandet sker mekaniskt utan
räkneoperationer. Den förnämliga uppfinningen har på sistone
anammats av storbankerna.

Tal. berörde ävenså det skydd, som på flera håll
beretts innehavare av bankfack, därigenom att en sådan
tillställts ett lås med två nycklar direkt från fabriken,
där de omedelbart efter tillverkningen läggas i en kapsel.

Föredragshållaren visade därefter en serie skioptikonbilder,
som, illustrerade framställningen alltifrån äldre
tiders enklare kassakistor till de hypermodernaste
kassavalvskonstruktioner. En verklig relikt ur historisk
synpunkt var offerkistan i G:la Uppsala kyrka,
möjligen härstammande från 1000-talet. Ingående visades
och belystes ävenså den moderna teknikens framsteg,
när det gällt att skapa ett mer eller mindre effektivt
brand- och sprängskydd.

Sedan ingenjör Lindberg avtackats av ordf., samlades
de närvarande till supé och samkväm.

<b>Östergötlands tekniska förening</b>
avhöll lördagen den 28 jan. sitt första sammanträde för
året på Frimurarehotellet i Linköping.

Vid val av styrelse och övriga funktionärer för år
1933 utsagos såsom <i>styrelseledamöter</i> direktör Gösta
Lindman, ordf., byggnadskonsulent S. Torgersruud, v.
ordf., disponent Henry Nilsson, sekr., ingenjör A.
Wadström, skattm., samt ingenjörerna G. Wahlbeck och L. A.
Åkerman, såsom <i>styrelsesuppleanter</i> stadsarkitekt Sten
Westholm, fabrikör M. Ängquist och ingenjör S.
Widegren, såsom <i>revisorer</i> direktörerna Th. Örtenblad och F.
Béen, såsom <i>revisorssuppleant</i> ingenjör H. Clarin, såsom
<i>1:ste</i> och <i>2:dre</i> klubbmästare stadsarkitekt S. Westholm,
resp. ingenjör H. Blide samt såsom <i>valnämnd</i> (jämte
styrelsen) trafikinspektör G. Haverman, disponent A.
Svensson och yrkesinspektör H. O. Ödlund.

Dagens föredrag hölls av ingenjör Otto Cyrén,
Stockholm, över ämnet: Bergoljan och motorbränslefrågan i
allmänhet. Talaren, som vistats mycket vid Baku i
Ryssland, påvisade att det säkerligen sedan urminnes
tider funnits oljekällor, som t. o. m. gått upp i dagen
på dessa orter. Det var först i slutet på 1800-talet som
bröderna Nobel började industrialisera oljefyndigheterna.
Därefter började man göra Oljefyndigheter även på
andra platser i Europa och Amerika. Talaren
redogjorde för de olika borrningsmetoderna. Oljan
förekommer vanligen i djupa berglager. I Baku vanligen
på cirka 500 meters djup men på många andra håll ända
till 2 000 meters djup. Det är därför ett mycket
tidsödande och kostbart arbete att borra upp olja genom
berglagren. Ända till början av detta århundrade hade
man endast intresse av de tunga, tjockflytande pljorna
för bränsle och smörjändamål. Vid destilleringen
gjorde man sig stor möda för att bli av med de då
nästan obrukbara lätta, flyktiga oljorna. Numera -- i
explosionsmotorns tidevarv -- äro dessa senare i form
av bensin o. d. de mest eftertraktade och producerade.
På grund av alla länders enorma behov av oljor och
därför att man kanske får räkna med att oljefyndigheterna
förr eller senare taga slut, pågå omfattande
experiment och undersökningar i hopp om att finna
andra medel som kunna ersätta eller utdryga oljan.
Särskilt i länder som hava stor oljeimport.

Föredraget belystes av en del intressanta ljusbilder.

En stunds diskussion följde, varefter ordföranden
uttalade de närvarandes tack för föredraget.

Sammanträdet avslutades med gemensam supé och
angenämt samkväm. <tab><tab><tab><tab><tab><i>H. N.</i>

<b>Elektriska klubben i Västerås</b>
höll sitt 27:de årsmöte den 9 februari, varvid styrelsens
och revisorernas berättelser föredrogos, och styrelsen
beviljades ansvarsfrihet för 1932 års förvaltning.
Styrelsen och revisorerna omvaldes, och såsom ordförande
fungerar sålunda ingenjör Sven Norberg och såsom
sekreterare ingenjör Erik Westman.

Av styrelsens berättelse över verksamheten under
1932 framgår, att klubben hållit 12 sammanträden med
föredrag i olika elektrotekniska ämnen. Tillsammans
med Svenska elektrotekniska kommittén och I. V. A.
har klubben deltagit i kostnaderna för tryckning av en
avhandling om måttsystem av tekn. dr Wennerberg.
Tillgångarna vid årets slut utgjorde 7 081 kr. 6 öre,
varuti ingår direktör Edströms fond med 2 534 kr. 17 öre.
Medlemsantalet var vid årets slut 294.

Efter förhandlingarna höll ingenjör Strömberg vid
Asea föredrag om förutsättningarna för hög utnyttning
av synkronmaskiner. Talaren började med att ange de
fordringar man förr i tiden ställde på, synkronmaskiner,
nämligen liten spänningsstegring, stor permanent
kortslutningsström och låg temperaturstegring, vilket hade
till följd att mtaskinerna innehöllo relativt mera järn
och mindre koppar. Numera tillåter man större
spänningsstegring och högre temperatur, och efter en
redogörelse för beräkningen av järnförlusterna visade
talaren flera exempel på, huru man genom ombyggnad
av statorn med bättre stål och förbättrade lindningar
med mindre tillsatsförluster och större kopparvikt
kunnat få betydligt större effekt av en gammal maskin.
Vidare framhölls vikten av god ventilation, och vad
man därvid bör beakta vid dimensioneringen av
lindningarna. Efter några ord om rotorns utförande, som
ej medger så stora förbättringar som vid statorn, gav
talaren till slut en sammanfattning av, hur långt man
kommit i fråga om, utnyttning av stora maskiner. En
livlig diskussion följde på föredraget. <tab><tab><i>W.</i>

<b>Skånska ingenjörsklubben</b>
höll den 17 februari ett talrikt besökt sammanträde på
Kungsparkens restaurang i Malmö. Under förmiddagen
hade tillfälle beretts medlemmarna att under sakkunnig
ledning bese den i det närmaste färdiga isbrytaren Ymer
på Kockums varv.

Aftonens förhandlingar leddes av ordföranden
direktör H. M. Molin. Till ordinarie medlem av klubben hade
styrelsen invalt bergsingenjören Sven Lundberg.
Styrelse- och revisionsberättelser för år 1932 upplästes, och
styrelsen beviljades decharge för årets förvaltning. På
förslag av styrelsen beslöt klubben sänka årsavgiften
från 15 till 10 kronor. Till ledamöter av valberedningsutskottet
korades herrar A. Ambolt, Th. Björgerd, I.
Erichs, H. Gustafsson, G. Hentz, E. Holmdahl, C.
Hultman, E. Rahm, E. Rydholm, E. Warholm och N.
Åkesson. I anledning av inbjudan från Svenska
teknologföreningen till samarbete vid avgivande av yttrande över
1929 års vägsakkunniges förslag till ny väglag hade
detta ärende behandlats av klubbens fackkommitterade
för väg- och vattenbyggnadskonst, varjämte en av dessa,
kapten G. Traneus såsom representant för klubben
bevistat två sammanträden hos teknologföreningen.
Fackkommitterade hade enat sig om ett förslag till skrivelse,
till vilket även styrelsen anslutit sig. Sedan detta
upplästs, vidtog en kort diskussion med yttranden av
kaptenerna E. Augustinsson och G. Traneus, varefter
förslaget godkändes.

Som föredragshållare för aftonen hade klubben
lyckats förvärva professor E. Hubendick, som höll ett med
ljusbilder illustrerat, utomordentligt intressant föredrag
om "Användning av billigare bränsle för motorfordonsdrift
jämte redogörelse för Hesselmanmotorn". I en
kortfattad historik, gående tillbaka till forntidens dröm
om självgående vagnar, realiserad i vår tid först medelst
ångmaskinen och numera medelst 4-taktmotorn, påvisade
talaren den gigantiska utvecklingen fram till jordens
nuvarande bilpark om 30 millioner vagnar med 900
millioner hästkrafter och en årskostnad för nyanskaffning och
drift av 35 milliarder kronor. Bensinen var ursprungligen
en biprodukt vid framställning av fotogen och var
då relativt billig i förhållande till fotogenen. Nu är
förhållandet omvänt, och man strävar att förbilliga
driften genom användning av de mindre flyktiga
destillationsprodukterna solarolja och fotogen. Man har
försökt med dieselmotorn, förexplosionskammarmotorn,
luftackumulatormotorn och slutligen Hesselmanmotorn.
På ett synnerligen instruktivt sätt visades denna motors
speciella anordningar: den komprimerade luftens
roterande rörelse i cylindern, pumpen för oljans insprutning,
kolvens avskärmningsväggar, som hindra brännoljan att
skada cylinderväggen och smörjoljan, den elektriska
tandningen samt arbetsdiagrammet med endast 8
atmosfärers kompressionstryck och 30 atmosfärers
maximitryck. De vackra provningsresultaten med 215 gram
bränsle per hkrtim. gav åt Hesselmanmotorn främsta
platsen bland alla bilmotorer. En helt annan väg att
minska bränslekostnaderna är användningen av
generatorgas, alstrad av trätugg eller träkol.
Bränslekostnaden nedbringas till 20 % av vad den är med bensin, men
aå bränslekostnaden även med bensin endast utgör 20 %
av totalkostnaderna, stannar besparingen vid 16 % av
det hela. Samtidigt sjunker effekten hos motorn, som
förutsattes vara en vanlig bensinmotor, så att
körhastighet och backtagningsförmåga minskas. Härigenom går
vinsten i många fall förlorad. Med överdimensionerad
motor och ökning av kompressionsförhållandet blir
resultatet bättre. Statsåtgärder i form av lägre skatt och
billiga lån verka i samma riktning. För längre
sträckor ansåg talaren generatorgasen ha goda utsikter, men
han manade till omsorgsfull kalkylering. Efter
förhandlingarna följde supé och samkväm, varvid professor
Hubendick blev föremål för en hjärtlig hyllning. <tab><i>F. M.</i>

<b>Norrköpings polytekniska förening</b>
sammanträdde den 10 febr. till sitt andra sammanträde
för året.

Års- och revisionsberättelser för 1932 föredrogos och
styrelsen beviljades ansvarsfrihet. Härefter förrättades
val av styrelse och tjänstemän för 1933. Avsägelser
förelågo från förutvarande ordf. stadsingenjör John E.
Petterson samt v. ord. kapten Frank Bensow. Valda blevo
såsom <i>styrelseledamöter</i> rektor Ryno Lundkvist, ordf.,
direktör Sven Anderson, civilingenjörerna Martin
Ljungberg och Karl Linderstam, direktör Fredrik Törnqvist,
såsom styrelsesuppleant kapten Aug. Lind, såsom
valnämnd ingenjörerna Ivar Berg, D. Fritzberg och G.
Söderlund, stadsarkitekt B. von (Schmalensée, disponent
John Söderström samt direktör Tore Wahren, såsom
<i>revisorer</i> ingenjörerna J. Fernqvist och G. Östman, såsom
<i>revisorssuppleant</i> ingenjör A. Serrander, såsom
<i>klubbmästare</i> resp. suppleant ingenjörerna Otto Moberg
och Gustaf Borg, såsom <i>bibliotekarie</i> ingenjör Walther
Preutz.

Kvällens föredrag "De moderna tidningspappersmaskinernas
konstruktion och utrustning samt en
kortfattad översikt av andra pappersmaskinstyper" hölls av
ingenjör Bertil Svedlund, Karlstad, som i ord och bild
genomgick funktionen av de moderna pappersmaskinerna
samt den utveckling de genomlupit under de senaste decennierna.

Sedan föredragshållaren avtackats för det väl framsagda
och intressanta anförandet, samlades de närvarande
till supé och nachspiel. <tab><tab><tab><tab><i>K. L--m.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde,
gemensamt för serierna kraft- respektive radio- och
svagströmsteknik, på föreningens lokal, Brunkebergstorg 20,
fredagen den 31 mars 1933 kl. 19,30 precis. <i>Obs. den
ändrade dagen!</i> <sp>Ärenden:</sp> 1) Protokolljustering. -- 2)
Inval. -- 3) Meddelande angående kommitté för utarbetande
av normer för bakelit. -- 4) <i>''Starkströmselektriska
radiostörningar"</i> diskussion med inledningsanföranden av:
civilingenjör <sp>E. Glas:</sp> "Starkströmselektriska
förbrukningsapparater som störningskällor." Tekn. dr
<sp>F. Dahlgren:</sp> "Störningar från kvicksilverlikriktare."
-- Supé och samkväm.

<b>Aktieägarna i Svenska teknologföreningens fastighetsaktiebolag</b>
kallas till ordinarie bolagsstämma onsdagen
den 29 mars 1933 kl. 10 f. m. å Svenska teknologföreningens
lokal, Brunkebergstorg 20 IV, Stockholm.

</chapter>
<chapter name="TEKNISK TIDSKRIFT
HÄFT. 13 ÅRG. 63 1 APRIL 1933">
<h1>TEKNISK TIDSKRIFT</h1>
<h2>HÄFT. 13 ÅRG. 63 <tab>1 APRIL 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Årsmötet. -- I halv skala. -- Den nya textiltekniska institutionsbyggnaden i Borås. --
Tidskriftsnytt inom mekaniska och elektriska facken. -- Notiser. -- Tekniska föreningar. -- Sammanträden.

</chapter>
<chapter name="ÅRSMÖTET.">
<h2>ÅRSMÖTET.</h2>
Teknologföreningens årsmöte torsdagen den 23
och fredagen den 24 mars ägde rum under
former, som i några avseenden förmånligt avveko från
äldre tradition. Dels hade man förlagt årsmötets
förhandlingar till en av Stockholms bästa
föreläsningssalar, .Borgarskolans stora sal, dels hade
årsmötesbestyrelsen lyckats högst betydligt nedbringa
kostnaderna för de middagar och samkväm som
ingingo i mötet. Folk tycker om att sitta någorlunda
bekvämt under föredrag och diskussioner och sätter
numera också värde på att icke proppas med mat
och dryck för dyra pengar.

Vad årsmötesbestyrelsen däremot icke ännu
riktigt lyckats med var att i lika hög grad intressera
de yngre som de äldre föreningsmedlemmarna för
årsmötet. En allt för liten procent ungdomliga
ansikten lyste upp församlingen under förhandlingarna.
De äldre årgångarna ingenjörer voro däremot väl
och representativt företrädda.

Förhandlingarna togo sin början strax efter kl.
1/2 11 på torsdagen i närvaro av kronprinsenregenten,
kommunikationsministern, representanter
för statsdepartement, centrala ämbetsverk, tekniska
högskolan, ingen j or s vetenskapsakademien, Dansk
Ingeniörforening, ett antal svenska tekniska föreningar
samt ca ett 150-tal föreningsledamöter.

Årsmötet öppnades av föreningens ordförande
direktör Kristoffer Huldt som framförde en
välkomsthälsning och därefter anknöt till aktuella
förhållanden på det ekonomiska området. Vi torde i vårt
land varken sakna förmåga eller vilja att göra en
insats för återgång till s. k. normala tider, yttrade
direktör Huldt. Förtroende saknas dock till vad
som kan och skall göras, till utvecklingen politiskt
och ekonomiskt och till själva framtiden. Men utan
att detta förtroende återvänder är någon förbättring
otänkbar.

Man tvistar fortfarande offentligt och enskilt om
orsakerna till världskrisen. Vi, teknikens utövare,
konstatera, att världens ekonomiska ödeläggelse icke
skapats av ett mekaniskt sammanbrott föranlett av
den tekniska utvecklingen. Den har i visst avseende
haft sin grund i bristande förståelse för och hänsyn
till de ekonomiska lagar, som trots allt gälla. Må
vara att det låter teknokratiskt, men det torde vara
samhället, som på andra områden icke följt den
tekniska utvecklingen och ordnat sig därefter i bästa
harmoni. Industriens och finansens män ha att
tillse, att produktionen sker i proportion till
konsumtion, teknikens män att produktionen äger rum under
de för den mänskliga kraften mest gynnsamma och
människovärdiga betingelser: lättare fysisk
arbetsbörda och förkortad arbetstid, varvid man samtidigt
bör ge möjlighet till ökad materiell försörjning. Man
får icke sätta likhetstecken mellan stegrad
produktion och utveckling. Ett framsteg i en riktning är
icke alltid detsamma som framåtskridande. Kurvan
på den i världen ständigt stegrade maskinella
kraftförbrukningen är icke direkt ett mått på mänsklig
kulturutveckling, om man icke samtidigt kan visa
att människan är i stånd att nyttiggöra stegringen.

Generaldirektör Malm gav därefter en exposé över
de många problem som äro förknippade med
vägtrafikens fortsatta utveckling och statsmakternas
åtgärder härutinnan. Såsom andra punkt på
dagordningen belyste trafikchefen C. Hj. von Porat den för
alla ännu icke elektrifierade järnvägar ytterst
betydelsefulla frågan om lämpliga motorvagnstyper.

Efter lunchrast vidtog diskussion om arbetslöshetsfrågan
ur ingenjörssynpunkt med överingenjör Erik
Aug. Forsberg som inledare -- en både till form
och innehåll fängslande framställning. I
fortsättningen spårade diskussionen ur en god stund och
gled in på ränteproblemet samt inflation som
konjunkturbefrämjande faktor.

Teknologföreningens ordinarie stämma, som hade
förlagts till föreningslokalen, ägde rum på
fredagskvällen under ordförandeskap av direktör S.
Nauckhoff. Berättelserna över föreningens verksamhet och
ekonomi godkändes och styrelsen beviljades
ansvarsfrihet. Förslag om årsavgiftens nedsättning för
stockholmsmedlemmar under 27 år till 25 kr. och
över 27 men under 30 år till 35 kr. samt för samma
åldersklasser landsortsmedlemmar till 15 resp. 20
kr. bordlades. Nyutexaminerade chalmersingenjörer
likställdes med kollegerna från tekniska
högskolan ifråga om inträde i föreningen. Till
styrelseledamöter valdes -- avsägelser förelågo från
nuvarande ordföranden och andre vice ordföranden
-- myntdirektör Alf Grabe, ordf., direktör Uno
Forsberg, 1:ste v. ordf., direktör Sten Westerberg, 2:dre
v. ordf., direktör Ragnar Wahrgren, civilingenjör
Edy Velander och byggnadsrådet Ragnar Hjort.

Till styrelsesuppleanter utsagos stadsingenjör John
Petterson, 1:ste byråingenjör Siffer Lemoine,
civilingenjör Gösta Richert, bergsingenjör Evert
Wijkander och gatudirektör N. K. Sundblad.

Till revisorer valdes 1:ste byrådirektör Axel
Gustrin, civilingenjör Harald Almqvist och kapten
Herman G. Jansson med bergsingenjör Emil Gustafson
och civilingenjör Fredrik Waern som suppleanter.

Sammanträdet följdes av middag, som förflöt

under bästa stämning, varefter, sedan övliga tal
undanstökats, ceremonimästaren jämte medhjälpare på
tacknämligt sätt togo ledningen.

Fredagens förhandlingar omfattade en redogörelse
av civilingenjör Knut Larsson över automatisering av
telefonnät å landsbygden, en åtgärd som snart i stor
omfattning står inför sitt förverkligande. I en därpå
följande trilogi beskrevo överdirektör Axel
Gavelin Sveriges ädelmalmsförekomster, bergsingenjör
Oscar Falkman de senaste 'Stadierna av Bolidens
utveckling och fil. dr Axel Lindblad resultaten och de
sista faserna av arbetet vid Rönnskärs smältverk.

Denna redogörelse skulle vara ofullständig utan en
erinran om att de i årsmötet deltagande damerna
efter att första mötesdagen lia åhört generaldirektör
Malms föredrag begingo en lunch på
teknologföreningen under avnjutande av föredrag och
demonstration av gymnastikdirektör Karin Brorson över
rytmisk gymnastik. Senare ägde besök rum vid
k. myntet, där myntdirektör Grabe dagen till ära
präglat en minnespenning som hemfördes i triumf.
På fredagen besöktes Marabou chokladfabrik, som
också överlämnade prov på sin tillverkning, vilken
emellertid aldrig hann hemföras.

Återföreningen mellan dam- och herrprogrammet
skedde på Grand hotell på fredagskvällen, där
årsmötesmiddagen gick av stapeln. Bland talens
mångfald namnes direktör Huldts välkomsthälsning och tal
för föreningen, direktör Forsbergs apostrofering av
och tack till föredragshållarna, civilingenjör Stellan
Bendz versifierade hyllning för Qvinnan, direktör
Plades hälsning från Dansk Ingeniörforening och
direktör Evers från de svenska systerföreningarna samt
kommunikationsminister Leos tack för maten och
högaktning för ingenjörsskrået. Ceremonimästaren,
ingenjör Wessblad, var oförbrännelig och framförde i
frihet och lagom blandning kvinnlig och manlig
fägring -- vokala och instrumentala förmågor av
rang. -- Sedan blev det jazz och tid att gå hem och
sova ut till söndagspromenaden.

</chapter>
<chapter name="I HALV SKALA.">
<h2>I HALV SKALA.</h2>
Det ekonomiska och industriella livets iråkade
nödläge har, som icke torde vara någon obekant,
framkallat en mångfald förslag till botemedel, vilka
dock samtliga haft det gemensamt, att erforderlig
enighet om deras prövande ej kunnat nås. Under
sådan förhållanden är det ej ägnat att förvåna, att
det för en tid sedan av professor Miles Walker i
British Association framlagda förslaget om
upprättandet av en försökskoloni för utexperimenterande
av de lämpligaste metoderna för produktion och
distribution allmänt avvisades såsom varande alltför
fantastiskt. Tanken är emellertid gammal och seglivad.
Den kan i själva verket ledas tillbaka åtminstone till
Thomas More, som för mer än 400 år sedan skildrade
den efter mönster av Platons idealstat bildade
republiken Utopia.

Egendomligt nog har samma tanke nyligen
framförts även från amerikanskt håll och därvid erhållit
en sådan utformning, att den av allt att döma synes
äga utsikter att bliva förverkligad. Åtminstone har
de senaste veckornas diskussion av det amerikanska
förslaget, hur fantastiskt det än kan förefalla, låtit
ana, att det omfattas med övervägande sympati av
ledande social-ekonomiska experter, företrädesvis av
den yngre skolan. Ehuru förslaget först i dagarna
blivit känt i detalj, var det redan den 10 januari, som
den kände sociologen professorn A. Grand Sharper
vid Middle Western Institute of Technology, Pigsty,
Wisc., till dåvarande amerikanske utrikesministern
överlämnade det projekt, som här något närmare
skall beröras. Projektet ingavs sedermera av U. S. A:s
rapportör i Geneve till N. F:s råd, som efter en
preliminär principdiskussion uppdrog åt en
expertkommitté att närmare utforma detsamma. Vid
rådssammanträdet den 29 februari i år beslöts enhälligt, att
förslaget skulle underställas samtliga länders
regeringar för yttrande.

Professor Sharpers onekligen mycket djärva förslag
innebär, att genom N. F:s försorg upprättas en
försöksstat i halv skala, i vilken tillfälle skulle givas att
under N. F:s kontroll och med dess ekonomiska med-
verkan pröva en rad sociala, ekonomiska och
industriella experiment, vilka hittills ingen stat varit
villig att i full utsträckning praktiskt genomföra.

I principdiskussionen upptog rådet först tillbehandling
frågan om den betydelse, i vilken man borde
fatta begreppet "halv skala", varvid den karelske
representanten Kalossit Jalassa anförde, att, enär det
med säkerhet kunde befaras, att exempelvis
republikerna Andorra och Kina skulle komma att anlägga
helt olika måttstockar å detta begrepp, det under
alla förhållanden vore lämpligt att redan från början
fixera det område, till vilket försöksstaten borde
förläggas. Den kinesiske representanten Pah Lin, i sitt
hemland en mycket bekant stadsplane- och
trafikteoretiker, rekommenderade, att man till försöksland
borde välja ett område, som man på grund av en i
den närmaste framtiden inträffande jordbävning torde
tvinga att restaurera. Sedan mr Pah Lin
interpellerats om vilket område han närmast avsåge,
förklarade han, att alldenstund jordskorpan nästan
överallt företedde spår av seismisk verksamhet, det
i grund och botten vore likgiltigt, till vilket land,
ja till och med till vilken världsdel man ville förlägga
området i fråga. Då detta förslag åtminstone för det
dåvarande ej ansågs moget att närmare diskuteras,
bestämdes genom lottning, att försökslandet skulle
förläggas till ögruppen Sporaderna. Häremot inlade
Italien, Grekland och Turkiet protest, såvitt det
gällde Egeiska havets Sporader, samt
Storbritannien och Chile, såvitt det gällde Sporaderna i
Söderhavet. På presidentens erinran om att det inom
sistnämnda ögrupp funnes några öar, Potcairn Islands
eller Islas de los Insensatos, till vilka äganderätten
fortfarande vore oklar, förklarade sistnämnda
länders representanter, att deras regeringar torde avstå
från 'suveräniteten över dessa öar under
förutsättning, att de under försökstiden befriades från allt
ekonomiskt ansvar för försökslandet.

Efter denna principdiskussion överlämnades
förslaget till expertkommittén i och för utarbetande.
Kommittén skred först till behandling av frågan om

försökstidens längd. Denna hade i det amerikanska
förslaget angivits till två Enströmscykler, men då det
inom kommittén allmänt ansågs önskvärt att erhålla
en mera exakt fixering av tiden, beslöts, att försöken
borde infalla under en tidrymd av 120 år. På grund
av att försöksstaten hittills ej erhållit några
nationella högtidsdagar beslöt rådet sedermera på
kommitténs rekommendation, att den av N. F. tidigare
förordade kalenderreformen här skulle äga tillämpning.

Öarna i fråga vore för närvarande bebodda av
infödingar, vilka i arbetslösheten såge ett naturligt
tillstånd, och, enär de i försökslandet planerade sociala
experimenten borde åsyfta bl. a. åtgärder för
arbetslöshetens bekämpande, beslöt kommittén enhälligt
föreslå, att den nuvarande befolkningen skulle
bortflyttas och öarna i stället tillföras invånare av
annan ras. På framställning av föreningen för
europeiskt samarbete rekommenderades, att invånarna på
frivillighetens väg skulle hämtas från de nord- och
västeuropeiska kulturstaterna. Enär de sociala
experimenten jämväl borde omfatta demografiska
förhållanden och sålunda även åtgärder för nativitetens
reglering enligt enkla matematiska lagar,
rekommenderades att till immigranter antoges endast
nupturienter, i den mån barnlösa sådana kunde uppbringas.

Då det ansågs otänkbart att inom ett enda land
uppbringa den för försökslandets befolkning
erforderliga mängden nupturienter med nyssnämnda
kvalifikationer, måste även språkfrågan behandlas av
kommittén. Som emellertid intet av de nu
existerande världsspråken kunde erhålla majoritet inom
kommittén, beslöt rådet att åt en internationell
kommission uppdraga konstruerandet av ett nytt språk,
för vars spridning inom de för landets befolkande
avsedda kretsarna Linguaphonmetoden skulle komma
till användning. Av vikt vore, att språket innehölle
ord endast för sådana begrepp, som komme att äga
giltighet inom det nya samhället.

Då frågan om statsskicket torde komma att spela
en underordnad roll, med hänsyn till att statens
funktioner i allt väsentligt utom i fråga om
ordensutnämningar komme att i detalj regleras av N. F., beslöts,
att det skulle ankomma på försöksstatens befolkning
att bestämma, huruvida den ville välja ett absolut
monarkiskt eller ett inskränkt republikanskt styrelsesätt.

I frågan om befolkningens fördelning mellan
landsbygd och städer beslöts, att försökstiden borde
omfatta cykler av såväl total urbanisation som total
decentralisation av bebyggelsen. Samtliga hittills
använda eller f. n. endast projekterade
bebyggelsesystem borde prövas. Bland annat borde försöken
avse funktionalistiskt-kollektivistiska lamellhus,
orienterade i olika väderstreck, dock under
förutsättning, att varje invånare bereddes tillgång till ett brett
fönster, genom vilket han kunde se ut över världen
och sin lilla trädgårdstäppa.

I handelspolitiskt avseende borde såväl rent
autarkiska principer som på olika grunder reglerade
import- och exportsystem prövas. Kommittén
rekommenderade dock, att dessa olika system ej skulle
prövas samtidigt.

Enär enighet ej kunnat nås om tillämpande i
försökslandet av något hittills känt monetärt system
beslöts, att till myntenhet skulle antagas den s. k.
Pitaud-enheten, varmed borde förstås den i kalorier
evalverade minsta arbetsprestation som erfordras för
att individen skall erhålla sin nödtorftiga bärgning.

Allt arbete inom landet borde planläggas med
hänsyn till önskvärdheten av att exakt kunna fastställa
den mest ekonomiska sysselsättningsgraden hos
produktionsapparaten. Om denna därvid till följd av
överproduktion tvingades att avstanna, ålåge det
staten att genom anordnande av allmänna
arbeten stimulera den enskilda företagsamheten, så att
produktionen åter kunde igångsättas. På det att de
allmänna arbetena ej måtte menligt inverka på de
företag, som trots dessa åtgärder ändock kunnat
uppehålla driften, borde företrädesvis improduktiva
objekt väljas för de allmänna arbetena. Sålunda
kunde genom växelvis uppförande och nedrivande
av byggnader arbetstillfällen beredas i tillräcklig
omfattning, och de för arbetena anvisade medlen
kunde, med undantag för den relativt ringa
engångskostnaden för materiel, i sin helhet komma de
arbetslösa tillgodo i form av löner. Genom att de
improduktiva arbetena betalades med ett större antal
Pitaud-enheter än de produktiva beräknade man, att
det snart komme att yppas brist på arbetare i de
produktiva företagen, till följd varav dessa skulle
tvingas att höja lönerna, vilket i sin tur komme
att medföra en höjd levnadsstandard och en ökad
produktion. Enär slutligen Pitaud-enheten, såsom
uttryck för den nödtorftiga bärgningen, komme att
tillväxa i samma mån som levnadsstandarden höjdes,
förelågo enligt kommitténs mening ingen risk för
inflation, och den utlöpande Pitaud-mängden komme
alltid att exakt svara mot det faktiska behovet.

Sedan ytterligare några detaljer reglerats, angående
vilka vi hänvisa till den officiella rapport, som
inom kort kommer att utgivas, avslutas konventionsutkastet
med en förklaring, att de höga fördragsslutande makterna
förbinda sig att under försökstiden ej ockupera ögruppen.
Enligt vad vi erfarit, torde dock konventionen i denna
del ej komma att ratificeras av Norge och Japan.

Stockholm den 1/4 1933.

</chapter>
<chapter name="DEN NYA TEXTILTEKNISKA INSTITUTIONSBYGGNADEN
I BORÅS.">
<h2>DEN NYA TEXTILTEKNISKA INSTITUTIONSBYGGNADEN
I BORÅS.</h2>
Planerna på uppförandet av en textilteknisk
institutionsbyggnad i Borås gå långt tillbaka i tiden. Det
första förslaget framkom i samband med den av k. m:t
år 1907 tillsatta kommittén för avgivande av utlåtande
till den lägre tekniska undervisningens
ordnande. Beroende på en rad olika omständigheter,
hava dessa planer emellertid först i dagarna kunnat
taga fast gestalt. Den 9 mars beslöt nämligen Borås

<img 1>
Fig. 1. Förslag till textiltekniskt institut i Borås
</img>

<img 1>
Fig. 2. Gårdsfasaden.
</img>

stadsfullmäktige att anslå 250 000 kronor till
uppförandet och inredandet av en textilteknisk
institutionsbyggnad i Borås.

Byggnaden, vilken beräknas vara färdig att tagas
i bruk hösten 1934, avser först och främst att skapa
de nödvändiga förutsättningarna för inrättandet av
en modern och med de i utlandet befintliga, fullt
jämbördig textilteknisk läroanstalt.
Vävskolorna i Norrköping och Borås hava på
grund av sin ensidiga'inriktning och sina
bristfälliga resurser aldrig på allvar
kunnat taga upp konkurrensen med de
utländska fackskolorna. Då någon annan
möjlighet att erhålla en textilteknisk
utbildning ej funnits i vårt land, hava de
unga män, vilka önskat erhålla en sådan,
i de flesta fall tvingats att studera
utomlands. Endast ett ringa fåtal hava
emellertid kunnat begagna sig av denna
möjlighet, och därför har den svenska
textilindustrien alltid haft att kämpa med
stora svårigheter, när det gällt att
anskaffa ingenjörer eller tekniker av olika
slag. I många fall hava svenska
fackmän helt enkelt ej stått att uppbringa,
och i vårt land torde få industrier i
samma utsträckning som textilindustrien hava
anställt utländska tekniker.

En nödvändig förutsättning för all
textilteknisk undervisning är tillgången till
moderna och välutrustade maskinlaboratorier. Den nya
textilinstitutionsbyggnaden kommer i det avseendet att fylla
även rätt så högt ställda anspråk, och
den skall inrymma en fullständig
utrustning av bomulls- och
streichgarnsspinnerimaskiner, en vävsal och en samling
av de vanligaste trikåmaskintyperna.

Vid uppgörandet av planerna till den
nya byggnaden har man emellertid ej
stannat vid det av den rena
undervisningen betingade behovet. Man har velat
skapa något mera än en ren skola,
nämligen, vad själva namnet angiver, ett
textiltekniskt institut. Av ekonomiska skäl
har man därvid även fått utnyttja en del
redan befintliga utrymmen i tekniska
elementarskolans och vävskolans
byggnader, i vilkas omedelbara närhet den nya
byggnaden skall uppföras. Kring den
nya textiltekniska läroanstalten komma
därför att samlas en rad, för
textilindustrien minst lika viktiga institutioner,
såsom provnings- och
undersökningslaboratorier, ett textiltekniskt fackbibliotek
samt en mönster- och kortslagningsateljé.
Därigenom komma möjligheter att
beredas den vid institutionen knutna
personalen, att genom forsknings- och
undersökningsarbeten verksamt bidraga till
industriens och sin egen förkovran och utveckling.

Själva undervisningen kommer att
organiseras på i huvudsak tre linjer,
nämligen en för utbildning av ingenjörer, en
för  utbildning  av  verkmästare  och
förmän och en för utbildning av skickliga yrkesarbetare.
Vid samtliga linjer kommer, på grund av
textilindustriens heterogena beskaffenhet, möjligheter till
specialisering att finnas. Därvid har man närmast tänkt
sig att skolan skall inrikta sig på de 3 huvudgrenarna
av den mekaniska textilindustrien, nämligen spinneri,
väveri och trikåfabrikation. Avdelningen för

<img 1>
Fig. 3. Plan av bottenvåningen.
</img>

ingenjörer, vilken redan i likhet med avdelningarna för
verkmästare och yrkesarbetare delvis existerar,
kommer att omfatta en 4-årig lärokurs, varav 3 år vid
tekniska elementarskolans textiltekniska linje och 1
år vid en rent fackligt inriktad fortsättningskurs vid
den nya institutionen. Denna fortsättningskurs
kommer även att stå öppen för elever med
avgångsexamen från tekniska högskolor eller elementarskolor,
vilka önska förskaffa sig en textilteknisk
fackutbildning. Dessutom är avsikten att avhålla kortare
specialkurser för personer av skilda kategorier, vilka av
en eller annan anledning äro i behov av textil
tekniska kunskaper, såsom försäljare, konfektionärer,
konstnärer osv. Den vid vävskolan i Borås sedan
många år existerande avdelningen för handvävning
och textil hemslöjd, kommer även att inrangeras
under den nya institutionen och ytterligare utbyggas.
Ritningarna till den nya byggnaden äro utförda
av stadsarkitekten i Borås, Harald Ericson, vilken på
ett mycket lyckligt sätt löst de föreliggande
byggnadstekniska och arkitektoniska problemen.
Maskinsalarna, där mycket starka vibrationer ej torde kunna
undvikas, äro förlagda till en särskild shedbyggnad
med en underliggande sousterrainvåning. Denna
senare blir sidobelyst och kommer att inrymma större
delen av spinnerimaskinerna samt trikåmaskinerna.
I övervåningen komma finspinnmaskinerna och
vävstolarna att placeras, och belysningen blir här
synnerligen effektiv genom shedtaket. De bärande
konstruktionerna, bjälklag etc. i maskinbyggnaden
utföras i armerad betong och väggarna i gasbetong.

Maskinsalarna stå genom en utställningshall i
förbindelse med administrationsbyggnaden, vilken
utföres i två våningar och källarvåning. Hit hava
förlagts lärosalar samt rum för samlingar och
provnings- och undersökningslaboratorier. Speciellt de senare
måste naturligtvis vara absolut vibrationsfria, och
detta är huvudanledningen till att byggnaden delats
upp i två skilda avdelningar. <tab><tab><i>Stig Kjellstrand.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
DECEMBER 1932.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>DECEMBER 1932.</h3>
<tab><tab><tab><tab><tab><tab><tab>(Copyright.)
Standard Oil har byggt en fabrik, vari ur tung
olja framställes: motorolja för cylindersmörjning i
högtrycksmotorer, lösningsmedel för läcker,
fernissor, för tvål- och textilindustriden samt
explosionssäkert bränsle för flygmotorer. Anläggningen kan
även omläggas på tillverkning av ammoniak och
ammunition. Smörjoljorna framställas i flytande
fasen vid 430°C och motorbränslet i ångfasen vid
540°. Vätet blandas med ånga och upphettas med
katalysator till 1 000° vid ett tryck av 1,05 atö. (A.
Hayes, World Power, h. 58, s. 391.) J.
Woodhuysen framställer ur växtprodukter en smörjolja,
som bibehåller sig oförändrad upp till 150 à 200°.
är fullt neutral och innehåller varken paraffin eller
syra, varför den ej angriper kautschuk. Brandfara
och självantädning förekomma ej. I Martens
frictometer erhölls 'en friktionskoefficient vid 32° av
0,0026 mot 0,0081 för ricinolja vid 72° och
mineralolja med viskositet 17,2 0,0074 vid 69°. (J.
Woodhuysen, Petroleum, h. 49, s. 2.)

En försöksanläggning med panna typ Velox har
byggts för 10 t/h ånga vid 32 atö och 400° eldad
med olja eller masut. Ångbildningen har nått
siffran 500 kg/h och m<sub>2</sub> eldyta. Inkl. överhettare och
förvärmare är siffran 100 kg. Värmeöverföringen i
brännkammaren är 7,5 . 10<sup>6</sup> kal/h och m<sup>3</sup>
brännkammar volym. Verkningsgraden vid 80° matarvatten är
90 à 92 %. Starttiden är blott 5 à 6 m.
Utrymmesbehovet är ca 30 % i volym gentemot
motsvarande dieselanläggning. Försök göras nu med
kolpulvereldning. En panna om 15 000 kW kan
levereras hopsatt på vanlig järnvägsvagn. (W. G. Noack,
Elektrizitätswirtschaft, h. 24, s. 540.) En
effektstegring kan uppnås hos en panna genom att införa
strålnings-eldytor med artificiell cirkulation samt luftförvärnming
enligt Lamonts system. För en 500 m<sup>2</sup>
panna bli anläggningskostnaderna för La
Mont-systemet 45 000 guldkronor med Ljungströms förvärmare
och driftkostnaderna 77 guldkronor/h mot 88 gkr/h
med pannan utan denna anläggning. La Mont-förfarandet
tillämpas med framgång på fall då man har
hög eldrumstemperatur eller svårigheter med flytande
slagg. (W. Gumz, Feuerungstechnik, h. 12, s. 179.)

Stearns, Cleveland, har byggt en 16-cylindrig tvåtakts
dieselmotor med kolvar parvis löpande mot varandra
med kilformigt gemensamt förbränningsrum samt två
axlar. Vinkeln mellan kolvbanorna är 133°.
Kolvarna äro av Lo-Ex-aluminium. Spolluft av 1,2 at
lämnas av en Roots fläkt. Cylinderdiameter 82,6 mm
och slaglängd 127 mm. Effekt vid 1 500 v/m 150
hk. Vikt 5,4 kg/hk. (F. Trömel, Automobiltechnische
Zeitschrift, h. 23, s. 574.) Coventry Victor
dieselmotor har två mot varandra liggande cylindrar med
75 mm diameter .och 78 mm slaglängd för 6 hk vici
1 000 v/m och 10 hk vid 2 000 v/m.
Bränsleförbrukning 209 g/ahkh. Medeltrycket i cylindern är 5,25 ät
vid 1 500 v/m och 6,6 at vid 2 000 v/m. Total vikt
72,5 kg, motsvarande 7,25 kg/hk. (Gas & Oil Power,
h. 327, s. 269.)

Atlantångaren Normandies längd är 314 m,
deplacement 75 000 t., maskineffekt 160 000 ahk och
den rymmer 2 100 passagerare samt 1 320 mans
besättning. Turboelektrisk drift med fyra
turbogeneratorer om vardera. 34 200 kW vid 2 430 v/m. Fart
30 knop. Backen är helt fri från alla överbyggnader
och slutar före kommandobryggan med en
vågbrytare. Skrovformen har ut experimenter ats efter 60
modellförsök. 56 räddningsbåtar (Schiffbau, h. 23,
s. 388.) Genom ombyggnad av akter och roder samt
genom ny propeller har hastigheten hos en Black
Diamond ångare ökats från 10,5 till 14,7 knop.

Samma axeleffekt gav 20 % större hastighet tack
vare mindre motstånd och högre propellerverkningsgrad.
Efter modellprov i Washington fick man fram
en ny akter.form. Propellern gjordes fyrbladig med
en diameter av 5,2 m. (Marine Engineering, h. 11,
s. 456.) 35, atm och 400° temperatur användes på
Thornycroft pannorna i engelska flottans fartyg
Acheron. Luftförvärmare användas, som vid prov
gåvo en temperaturförhöjning av 59° vid forcering
och en bränslekonsumtion av 3,84 kg olja per m<sup>2</sup>
eldyta och timme. Bränsleförbrukningen var 275 g/hkh
inkl. allt hjälpmaskinen. Domarna äro helsmidda.
(The Times Trade & Eng. Suppl. h. 754, s. 288.)

Då perrongerna ej kunna förlängas vid stationen
St. Lazare i Paris, så har man måst tillgripa
dubbeldäckade boggievagnar av 21 m längd med rullager.
Lätta metaller användas i stor utsträckning. Två
plattformar för upp- och avstigning med dubbla
skjutdörrar av 1,5 m bredd. 288 sittplatser.
Trafikkapaciteten kommer med denna vagnstyp att ökas
med 36 %. (The Railway Magazine, h. 426, s. 445.)
Readings järnvägsmotorvagn på gummihjul är
utförd av rostfritt stål och drives dieselelektriskt. 47
sittplatser. Driftkostnaden 7 guldkronor per 100 km.
Med ränta, amortering och underhåll är kostnaden 28
guldkronor/100 km. Accelerationen är 0,9 m/s<sup>2</sup> och
hastigheten på horisontal bana 88 km/h. Vagnen kan
bromsas in på 120 m. Vikt ca 10 t. Gummiringarnas
livslängd är ca 32 000 km. Gummin dieselmotor om
125 hk vid 1 800 v användes. Vagnen är svetsad av
rostfritt stål. (Transit Journal, h. 13, s. 552,
Electrical Engineering, h. 12, s. 865.) För huvudbanor
lanserar MAN en skenomnibus med en hastighet av 90
km/h på horisontal bana resp. 60 km/h vid stigning
15 <sup>0</sup>/<sub>00</sub>. 140 hk MAN lastvagnsdieselmotor användes.
Förarplatsen är upphöjd i mitten. Motorn är
upphängd i fjädrande gummi. Acceleration 0,233 m/s<sup>2</sup>.
Vagns vikt 16 t. (E. Cramer, Verkehrstechnik, h. 30,
s. 695.) Lüneburg-Soltan använder en skenomnibus
med gummifjädring i hjulen, som möjliggjort en
ökning av antalet vagnkm per år med 150 %. 40 hk
Fordmotor användes och vagnen skötes av en man.
Hastigheten 36 km/h. Bränsleförbrukning 20 1/100
km ren bensin utan bensoltillsats. Totala
driftkostnaden 204 guldkronor/1 000 km. Utvidgning av
driften kommer att ske på 6 nya banor i provinsen
Hannover. Grifte-Gudesberg använder en skenbuss för
33 sitt- och 22 ståplatser med 100 hk 6-cyl. motor.
Specialhjul med gummifjädring. (Verkehrstechnik,
h. 30, s. 690.)

Oerlikon tillverkar en apparat för automatisk
parallellkoppling av växelströmsnät, bestående jämte
erforderliga reläer och strömbrytare av en dubbelt
matad asynkronmotor med statorn ansluten till det
ena nätet av de bägge, som skola parallellkopplas,
och rotorn till det andra nätet. Då synkronism
inträder, står motorn stilla och på dess axel finnas
erforderliga kontakter för inkoppling av ett tidrelä.
(A. Gautenbein, Bull. Schweiz. Elektr. Verein, h. 26,
s. 677.) En strömtransformator för likström har
konstruerats, som består av en ringformig järnkärna,
som omsluter likströmsledningen för hög spänning.
I ett luftgap är placerad ett "magnetronrör" anslutet
till ett förstärkningsrelä. Avläsning sker enligt
kompensationsprincipen och ger därför stor precision.
En annan metod använder en sluten ringformig
järnkärna av permalloy, försedd med, två lindningar, en,
kallad den sekundära, som för en strömstyrka
motsvarande den primäras amper varv, och en, som
bildar ett ben i en kompensationsbrygga, matad från
växelströmskälla och ansluten till ett känsligt
växelströmsrelä, (A. Fitz Gerald, Journ. of the Franklin
Institute, h. 12, s. 709.)

Av alla nu kända mätningsförfaranden är det
enklast, snabbast och billigast att avsätta dubbla
höjden till hypotenusan på den rätvinkliga triangeln
i en kälsvets medelst en passare och föra den längs
hela svetseri, varigenom man alltid kommer på den
säkra sidan. (Arcos, h. 52, s. 778.) I fabriker för
framställning av löst acetylen bör varje dag
provning av lufthalten hos acetylenet provas, varvid
gasens acetylenhalt bör vara minst 99 %. Konschaks
metod användes. Provet kan utföras på 15 minuter.
(C. Aasmann, Autogene Metallbearbeitung, h. 23,
s. 363.) För turbinerna till vattenkraftverket Kembs
användas sex skövlar vägande 4 t vardera. Dessa
hava skurits med acetylensyrgas till den form, som
bestämts. Tjockleken varierade mellan 55 och
110 mm. För att bedöma arbetet avskuros för hand
längsstycken ur det utskurna materialet. Gastrycket
hölls mellan 6 och 9 kg/cm<sup>2</sup> och skärhastigheten var
7,1 m/h, och det åtgick 7 030 l syrgas för skärning,
500 l syrgas för förvärmning och 300 l acetylen. (Die
Schmelzschweissung, h. 12, s. 257.) Olika
lödningsämnen för gjutjärnslödning ha utprovats och
jämförts liksom även de olika förekommande
svetsmetoderna. Hållfastheten var i allmänhet
tillfredsställande, men de äro som konstruktionselement ännu
osäkra. Ekonomiskt ställa de sig dyra på grund av
tillsatsmaterialet, vilket kompenseras med
stumsvetsning, som dock är svår att utföra över 20 mm
godstjocklek. Sådana svetsar böra utföras med V- eller
X-fog. (Bardtke och Matting, Autogene Metallbearr
beitung, h. 24, s. 370.) Svetsad rörarmatur
användes i allt större utsträckning, varigenom rören kunna
förläggas närmare varandra, då man ej behöver plats
för att skruva åt bultar. Man får en slätare inre
yta än med gjuten armatur och därmed lägre
tryckförluster. Antingen kan godstjockleken minskas vid
svetsad armatur eller också det tillåtna trycket ökas
gentemot vad som nu är fallet. Anläggningen blir
billigare. (W. Johnston, Power, h. 12, s. 284.)
Firman Elektro Forraszto es Müszaki, Budapest, utför
helsvetsade stolpar uteslutande av ett antal i
cylinderform ställda fyrkantjärn, som sammanhållas av
ett i spiralformat järn 7 X 7 mm. Stöden ha en area
av 10 X 10 till 12 X 12 mm, beroende på
påkänningar. Höjd 7 à 8 m och diameter 300 mm, som
koniskt avtager uppåt. De användas för spårvägs-,
ljus- och telefonledningar. (Arcos, h. 52, s. 788.) För
amerikanska marinen har konstruerats ett helsvetsat
hjälpfartyg, som har en längd av 36 m och en
bredd -- 7,6 m samt djupgående fullastad 1,6 m.
Deplacementet är 300 t. Bågsvetsning användes, och
bordläggningen har överlappsfogar. De olika proven
gåvo som medelvärde 42 kg/mm<sup>2</sup>. Ett nitat skrov
skulle ha kostat 12 % mer. (H. Wallin, Pacific
Marine Review, h. 10, s. 373.)

</chapter>
<chapter name="NOTISER">
<h3><i>NOTISER</i></h3>
<b>Vägingenjörerna.</b> K. m:t har den 24 mars utnämnt
och förordnat kapten A. O. Wernlund att vara vägingenjör
i Jönköpings län samt kapten Axel A:son Uhnoo att
vara vägingenjör i Jämtlands län. Förordnandena gälla
6 år från den 1 april 1933.

<b>Teknologföreningen och vägfrågorna.</b> Svenska
teknologföreningen har i dagarna till k. m:t överlämnat
begärda yttranden rörande dels 1929 års vägsakkunnigas
förslag till lag om allmänna vägar och lag om vägdistrikt
m. m. och vad i skatteutjämningsberedningens utlåtande
III anförts beträffande vägväsendet samt dels över 1931
års utredningsmäns betänkande med förslag angående
omorganisation av väg- och vattenbyggnadsstyrelsen
jämte därmed sammanhängande spörsmål. För det
huvudsakliga innehållet i dessa remiss-svar har Teknisk
tidskrift tidigare redogjort. Föreningen har dessutom
vidarebefordrat en från Skånska ingenjörsklubben
inkommen skrivelse angående 1929 års vägsakkunnigas
förslag.

<b>Internationella elektrotekniska kommissionen.</b> I
slutet av januari avhölls i Paris ett sammanträde med
kommissionens arbetsutskott (Committee of Action), vari
deltogo kommissionens president, kommerserådet.
Enström, generalsekreteraren le Maistre, past president
Feldmann samt representanter för Frankrike, Tyskland,
England, Italien, Polen och Tjeckoslovakien. Av
sekretariatets rapport framgick, att trots det för det
internationella samarbetet allt annat än gynnsamma tidsläget
arbetsresultaten från de 19 olika specialkommittéerna
dock icke var obetydligt. Efter framställning från olika
håll beslöts tillsättande av ytterligare två kommittéer,
en för normalisering av elektriska kablar och en för
ackumulatorbatterier. Rörande arets arbeten beslöts att
kommitté n:r 1 (sektion A-vokabulär) skulle
sammanträda i Paris den 26--30 januari; kommitté n:r 9
(elektrisk banutrustning) i Milano den 24--25 april och
den blandade kommittén i samma ämne den 26--27 april.
Vidare beslöts på amerikansk framställning att söka om
möjligt förlägga ett möte antingen av kommitté n:r 5
(ångturbiner) eller kommitté n:r 19 (förbränningsmotorer)
till New York i september. Kommitté n:r 13
(mätinstrument) skulle sammanträda i Paris strax före
högspänningskonferensen, som skall hållas den 18--24 juni.
Till samma tid tänktes förlagt ett möte angående
radiostörningar, till vilket I. E. C, skulle sammankalla
representanter för ett antal olika i saken intresserade
internationella organisationer. Slutligen framhölls
önskvärdheten av en sammankomst med sektionen för
elektriska och magnetiska enheter i god tid, innan den
internationella fysikerunionens kommitté för symboler,
enheter och nomenklatur avhåller sitt till sommaren
planerade möte i Chicago.

Kommissionens till 1934 planerade plenarmöte, som
skall hållas i Prag, blev föremål för en del diskussion i
anslutning till en preliminär plan, framlagd av den
tjeckiske delegeraden dr List. Vidare beslöts att söka
vinna klarhet i förhållandet till den sammanslutning,
som fått namnet "Installationsfragenkomitee".

Förslag hade ingått dels om att tillägga någon
elektrisk enhet namnet "Edison", dels att söka föranstalta
om något kort och pregnant uttryck att ersätta det på
alla språk långrandiga uttrycket kilowattimme, särskilt
med hänsyn till svårigheten för lekmannen att hålla
begreppet i fråga i sär gent emot effektenheten kilowatt.
Det förstnämnda förslaget bordlades, under det att det
andra kommer att föreläggas nationalkommittéerna.

Vissa modifikationer i kommissionens stadgar
godkändes för föreläggande för det kommande plenarmötet.

En varm hyllning ägnades kommissionens bortgångne
veteran, amerikanaren dr Mailloux, vilken allt från
kommissionen tillblivelse år 1906 i olika ställningar ägnat
kommissionens verksamhet ett hängivet arbete och intresse.

<b>Träkolsgasgenerator till traktorer.</b> Redogörelse för
officiell provning av träkolsgasgeneratorer, system
Swedlund, till traktorerna Fordson och Mc Cormick har
nu utkommit av trycket och erbjuder åtskilligt
av intresse. Provningen har utförts på Ultuna, där den
påbörjades i juni 1932, och har omfattat 320 körtimmar
med Fordson och 525 körtimmar med Mc Cormick,
linier denna tid ha båda traktorerna ar/betat utan andra
driftstörningar, än att de till generatorerna hörande
rosterna måst utbytas. Behov av förbättringar även i
ett par andra avseenden ha därjämte framträtt. I stort
sett har emellertid gasgeneratorn visat sig driftsäker.
Skötseln är enkel men något mera arbetskrävande än
vid motsvarande traktorer för fotogendrift. Man har
sålunda funnit, att ca 25 min. längre tid pr dag åtgår
för igångsättning, bränslepåfyllning m. m. vid den
gasdrivna traktorn.

Vid träkolsgasdrift nedgår traktorernas effekt med
ca 3 hkr. Denna olägenhet framträder mest vid
plöjning av styv jord, där 1-skärig plog måste användas,
samt vid harvning å lös och lucker jord, där en
avsevärd del av motorns effekt åtgår för traktorns
självtransport. Vid plöjning av medelstyv jord har
avverkningen blivit något lägre på grund av minskad
körhastighet. Bästa resultatet har erhållits vid stationär
drift och vid lättare fältarbeten, där motorns hela effekt
ej behövt tagas i anspråk. Om gasdriften skall bli fullt
tillfredsställande måste kolet vara av god kvalitet, samt
krossat och harpat.

En bilaga till provningsredogörelsen omfattar träkolsgasdriftens
ekonomi med beräkningsexempel, till vilket hänvisas.

Redogörelsen, som utgör Meddelande nr 325, från
statens maskin- och redskapsprovningsanstalter, kan
erhållas från Maskinprovningarnas expedition,
Storkyrkobrinken 9, Stockholm; priset är 75 öre.

<b>Mästarekurs för elektriska installatörer</b> avhålles å
hantverksinstitutet i Stockholm under tiden <i>9--20 maj
1933.</i> Kursen omfattar ca 75 timmars teoretisk och
praktisk undervisning i modernare installations- och
anläggningsteknik med tillhörande planläggnings- och
beräkningsarbeten samt vård, skötsel och underhåll av
elektriska anläggningar av olika slag, allt med tillämpningar
av nu gällande lagstiftning och förordningar.

Undervisningen, som huvudsakligen meddelas i form
av föreläsningar, beledsagas av ljusbilder eller annan
demonstrationsmaterial, omväxlande med praktiska
demonstrationer och övningar, handhaves av välkända
experter på området, representerande bl. a.
kommerskollegii elektriska sektion och statens elektriska
inspektion, vattenfallsstyrelsen och Stockholms stads
elektricitetsverk.

Kursen är avsedd för behöriga installatörer samt --
på dessas begäran och rekommendation och i mån av
utrymme -- hos dem anställda, väl meriterade
verkmästare, förmän eller montörer. Kursavgiften är 75 kr.
(för hantverksföreningsmedlemmar 60 kr.).

Vidare avhålles under tiden <i>2--6 maj en
instruktionskurs i elektrisk anläggningsteknik för
signalreparatörer och svagströmstekniker,</i> avsedd för elektriska
reparatörer vid järnvägar m. fl. Kursavgiften är i
detta fall 40 kr.

Närmare uppgifter om kursprogrammen samt rörande
sökande av resebidrag till kurskostnaderna lämnas
direkt av hantverksinstitutet, Nytorgsgatan 17, Stockholm.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska  teknologföreningens avdelning för Industriell
ekonomi och organisation</b>
höll ett extra sammanträde den 28 februari å
teknologföreningens lokaler. Mötet hade samlat ca 100
medmedlemmar.

Kvällens förste föredragshållare var reklamchefen
Ed. F. Meyer, Göteborg, som talade över ämnet.
"Reklamen inom teknisk affärsverksamhet". Föredraget
jämte den åtföljande diskussionen kommer att refereras
i tidskriften.

Därefter intogs gemensam supé, varpå civilingenjör
G. Cronquist höll ett föredrag över ämnet "Reklamen en
örtagård". I det med stort intresse mottagna
föredraget väckte uppslaget att på olika dukar samtidigt
visa två ljusbilder -- en reklambild och ett färgfotografi
av blommor och naturscenerier -- livlig anklang.

<b>Tekniska samfundet, Göteborg,</b>
höll måndagen den 13 februari 1933 ordinarie allmänt
sammanträde å Lorensbergs restaurant under
ordförandeskap av direktör Hugo Heyman.

Sedan ett par föreningsärenden undanstökats,
överlämnade ordföranden ordet till chefsingenjören Mr. F.
Osbourn, från Messrs. Donnan, Long & Co. Ltd., London,
som föreläste om "Sidney Harbour Bridge".

Föredragshållaren, vilken varit chef för den tekniska
staben under brons montering, höll den stora
församlingens intresse fängslat under ett timslångt, flärdfritt
men om expertens kunnighet vittnande föredrag.
Vältagna ljusbilder kompletterade föredraget.

Ordföranden avtackade Mr. Osbourn i ett kort men
väl funnet anförande.

Då Mr. Osbourn höll samma föredrag inom teknologföreningens
avdelning för väg- och vattenbyggnadskonst
påföljande dag, hänvisa vi till Teknisk tidskrift,
väg- och vattenbyggnadskonst för den 25 febr., sid. 22, där en
del data om bron finnas införda.

Ett aktuellt problem för Göteborgs stad är
ordnandet av en ny fast älvförbindelse över Göta älv. Med
anledning härav hade till sammanträdet inbjudits
stadsfullmäktige, stadskollegiet, drätselkammarens I och II
avdelning, byggnadsnämnden och hamnstyrelsen.

Efter det med varma applåder belönade föredraget
följde gemensam supé. Vid eftersitsen visades en bra
film av bromontaget. <tab><tab><tab><tab><tab><i>G. E. M.</i>

<b>Östergötlands tekniska förening</b>
höll den 25 februari sammanträde på Frimurarehotellet
i Linköping under dir. G. Lindmans ordförandeskap.

Efter sedvanliga mötesförhandlingar höll civilingenjör
F. Holmgren, Stockholm, ett med ljusbilder belyst
föredrag över ämnet: "Svetsningstekniken av i dag". Tal.
började med en historik över svetsningsteknikens
utveckling och erinrade om, att vi här i landet har ett
institut, som heter Svenska svetsningskommissionen för
svetsningsfrågor. Svetsningsförfarandet möttes länge
med misstro men har sedermera gått framåt med
stormsteg. Svetsning förekommer numera överallt. I
järnkonstruktionerna i Amerikas skyskrapor, i
brobyggnader, järnvägslok och vagnar, flygmaskiner,
kraftledningsstolpar, maskinkonstruktioner osv. Ett problem,
som emellertid ännu ej är fullständigt löst och som
vållar betänksamhet hos många, är svårigheten att
kunna kontrollera, huruvida svetsen tagit homogent eller
ej. Tal. hoppades dock, att även denna fråga snart
skulle finna sin lösning. Tal. slutade med att
överlämna ett förslag till "Nomenklatur för
svetsningstekniken" till föreningen.

Ordföranden  tackade för det  intressanta föredraget,
varefter följde en stunds diskussion. Efter denna
samlades deltagarna till gemensam supé med samkväm.
<tab><tab><tab><tab><tab><tab><tab><tab><tab><i>H. N.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Industriell ekonomi och organisation</b>
håller ordinarie vårsammanträde å <i>Stadshotellet i Borås</i>
fredagen den 7 och lördagen den 8 april 1933 enligt
följande <sp>Program:</sp> <i>Fredagen den 7 april.</i> Kl. 10,00 Mötets
öppnande. Val av justeringsmän. Inval. Årsberättelse.
Kl. 10,30 Föredrag över ämnet <i>"Teknokrati, ett amerikanskt
slagord, dess innebörd och syfte",</i> av direktör <sp>Gustaf
Settergren,</sp> Sveriges industriförbund, Stockholm.
Kl. 12,30 Gemensam lunch å stadshotellet; pris 3 kr. inkl.
pilsner, kaffe och betjäning. Kl. 14,00 Föredrag med
diskussion över ämnet <i>"Några principfrågor rörande
industriella kostnadsberäkningar"</i> av överingenjör <sp>Ragnar
Liljeblad,</sp> Asea, Västerås. Kl. 18,30 Gemensam
middag å Stadshotellet; pris kr. 4:50 inkl. pilsner, kaffe och
betjäning. Vardagsdräkt. -- <i>Lördagen den 8 april.</i> Kl.
9,00 (precis) Fabriksbesök vid följande anläggningar:
Aktiebolaget Sveriges förenade trikåfabriker, avd. A,
Aktiebolaget Borås klädningstygsfabrik och Borås väveri
aktiebolag, ångcentralen. Samling sker vid Sveriges
förenade trikåfabriker, avd. A.

<b>Tekniska förbundet i Borås</b> håller högtidssammanträde
med anledning av förbundets 25-årsjubileum å Stadshotellet
i Borås lördagen den 8 april. <sp>Program.</sp> Kl. 14,00
Hälsningsanförande av förbundets ordförande. Föredrag
över ämnet <i>"Aktuella spörsmål inom svenskt näringsliv"</i>
av direktör <sp>Gustaf Söderlund</sp> i Svenska
arbetsgivareföreningen, Stockholm. Kl. 19,00 Gemensam
middag; pris 15 kr. inkl. pilsner, snaps, vin, kaffe med avec
samt betjäning. <i>Högtidsdräkt.</i> Efter middagen dans.

<b>Avdelningen för Väg- och vattenbyggnadskonst</b>
sammanträder å föreningens. lokaler, Brunkebergstorg 20,
måndagen den 10 april 1933 kl. 19,30 (precis). <sp>Ärenden:</sp>
1) Protokolljustering. -- 2) Inval. -- 3) Inkomna
skrivelser. -- 4) <i>"Svenska luftfartsleder",</i> föredrag av
civilingenjör <sp>Tord K. Ångström.</sp> -- 5) Diskussion. -- Supé
och samkväm.

<b>Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 11
april 1933 kl. 19,30. <sp>Ärenden:</sp> 1) Val av justeringsmän.
-- 2) Inträdesanmälningar och inval. -- 3) Inkomna
skrivelser. -- 4) <i>"Konstruktionsstålen och deras värdesättande",</i>
föredrag av bergsingenjör <sp>A. Wahlsteen.</sp> -- 5)
<i>"Tyska sammanslutningar för rationalisering av produktionen",</i>
föredrag av ingenjör <sp>J. Nordin.</sp> -- 6) <i>Fortsatt
behandling av förslag till teknisk ordlista för hiss-, omlastnings-
och transportanordningar,</i> kompletterat förslag finnes
tillgängligt å Svenska teknologföreningens kansli från och
med den 7 april. -- Supé och samkväm.

<b>Östergötlands tekniska förening i Linköping</b>
sammanträder den l april 1933 å Frimurarehotellet i Linköping.
<sp>Program:</sp> Kl. 8 e. m. Föreningssammanträde. 1)
Protokoll från föregående sammanträde. -- 2) Meddelande om
inval. -- 3) Styrelse- och revisionsberättelse. -- Kl. 8,30
e. m. Orienterande föredrag med ljusbilder av stadsarkitekt
<sp>Sten Westholm,</sp> Linköping, om <i>Linköpings nya
stadsplan.</i> -- Supé med samkväm. (Pris 2:75 exkl. kaffe och
övrigt.)

<b>Sundsvalls tekniska förening</b> sammanträder med damer
å W:6, 1 tr., lördagen den l april 1933 kl. 7,30 e. m. till
firande av föreningens 25-åriga tillvaro. <sp>Ärenden:</sp>
1) Protokolljustering. -- 2) Ang. stipendium till Lärlings-
och yrkesskolan. -- 3) Föredrag med ljusbilder av
överstelöjtnant <sp>A. Lundström:</sp> <i>"Bilder och intryck från resor
i Norge, Finland och Ryssland år 1932."</i> -- Efter
föredraget supé med dans m. m. Pris för supé med öl, vin, kaffe,
förfriskningar och serveringsavgift 5 kr. för herre och kr.
3:50 för dam. Klädsel: smoking. Fri placering.

</chapter>
<chapter name="TEKNISK TIDSKRIFT
HÄFT. 14 ÅRG. 63 8 APRIL 1933">
<h1>TEKNISK TIDSKRIFT</h1>
<h2>HÄFT. 14 ÅRG. 63 <tab>8 APRIL 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Tekniska förbundet i Borås -- 25 år. -- Bankerna och den industriella utvecklingen. -- Aug.
Decker † -- Karl F. Johansson † -- Ekonomisk översikt. -- Notiser. -- Litteratur. -- Sammanträden.

</chapter>
<chapter name="TEKNISKA FÖRBUNDET I BORÅS -- 25 ÅR.">
<h2>TEKNISKA FÖRBUNDET I BORÅS -- 25 ÅR.</h2>
Jubileerna dugga tätt. I dag firar Tekniska
förbundet i Borås 25 års-jubileum och kan begå dagen
med heder. Under de första två decennierna av sin
tillvaro förde förbundet visserligen en rätt så
blygsam tillvaro, medlemsantalet pendlade omkring 50 och
nådde ett par kortare perioder något över 60. För
fem å sex år sedan grep emellertid hemstadens
rastlösa utveckling förbundet som därefter mer än
fyrdubblat sitt medlemsantal, vilket numera vuxit till
omkring 250. Det är emellertid icke enbart
industristaden Borås som satt sin prägel på Tekniska
förbundet. Den rika industriella verksamhet som växt
upp och utvecklats omkring Borås särskilt inom det
för sin textilproduktion över hela Sverige
namnkunniga Marks härad har självfallet i all allmänhet
verkat befruktande på intresset för tekniska spörsmål i
huvudorten.

I yttre avseenden har Tekniska förbundets
verksamhet förlupit efter i stort sett samma linjer som
känneteckna vårt lands övriga tekniska
sammanslutningar -- föredrag och diskussioner över aktuella
tekniska frågor, vid lämpliga tillfällen kompletterade
med utflykter till industriella verk och anläggningar.
Man skulle väntat att olika textiltekniska frågor
redan tidigt ventilerats inom Tekniska förbundet och att
förbundet från början skulle blivit ett naturligt
centrum för sådana frågors behandling. Detta har
emellertid icke varit fallet. Den "jalousie de
metier" som så ofta utan skäl utvecklar sig inom
ensartat präglade industridistrikt har väl härutinnan
spelat en viss roll. Först på de senaste åren har
förekommit föredrag med textiltekniskt innehåll under
det att tidigare ortens huvudnäring synes ha varit
bannlyst från föredragsrepertoaren. I stället har
man med liv och lust hängivit sig åt bl. a.
kommunaltekniska och närstående spörsmål, trafikfrågor av
olika slag, stadsplaner, byggnadskonst och mera
allmänna tekniska och vetenskapliga frågor, däribland
den tekniska undervisningen i anslutning till stadens
egen tekniska elementarskola. Därutöver har, som
överingenjör Engblom nyligen framhöll i denna
tidskrift (h. 12 1933), intima förbindelser knutits med
Tekniska samfundet i Göteborg, varjämte förbundet
under de tre sista åren anordnat mera enhetligt
präglade möten berörande resp. ångkraft-, textil- och
vattenkraftfrågor, vilka möten allmänt uppskattats.

Till sitt 25-års jubileum har Tekniska förbundet utgivit
en diger festskrift,<footnote>Borås 4/4 1933. Festskrift vid Tekniska förbundets i
Borås 25 års jubileum. Pris kr. 7:50. P. A. Norstedt och
söner, Stockholm 1933.
</footnote> vari först förbundets
sekreterare ingenjör Olle Wikström lämnar en redogörelse
för verksamheten under de gångna åren.
överingenjör Alex. Engblom skildrar därefter Borås och
sjuhäradsbygdens industriella utveckling, varefter
ingenjör Oscar Ohlson redogör för bebyggelsen i
Borås förr och nu, civilingenjör Axel Nylander för
stadens kommunaltekniska utveckling, överingenjör
Ph. Spade för kraftförsörjningen, trafikchefen Hj.
von Porat för kommunikationerna samt rektor Ivar
Nordenskjöld för tekniska läroverket och den
textiltekniska utbildningen.

Boråsbygdens förnämliga textilindustriella
utveckling sådan den skildras från familjehushållningen
och hemslöjden via hemindustrien och
förlagssystemet fram till det moderna fabrikssystemets
genombrott och vidare utbyggnad ger en inblick i hela
den väldiga ekonomiska utvecklingen på detta
område. Tillsammans med de tillbakablickar och
nutidsmålningar som parallellt därmed skett inom
festskriftens andra ämnesområden ger verket ett levande
intryck av det betydande arv vår tids tekniker
mottagit från äldre generationer och hur detta förvaltat
och förkovrat går till eftervärlden -- ett stycke
svensk kulturhistoria som på det tekniska och
industriella området upprepas över hela vårt land.

</chapter>
<chapter name="BANKERNA OCH DEN INDUSTRIELLA UTVECKLINGEN.">
<h2>BANKERNA OCH DEN INDUSTRIELLA UTVECKLINGEN.</h2>
Den svenska kapitalistklassen är numera en talrik
klass, om ordet kapitalist fattas i vidsträckt
bemärkelse. Den del av denna klass, som direkt deltager
i finansiering av företagarverksamhet, är dock
mycket liten. Allmänheten spar, bl. a. förmedelst
försäkringar av olika slag, men allmänheten vill icke taga
risker. Enligt sakkunnigas utsago lära de svenska
spararna i högre grad än andra länders fordra
säkerhet, ja nästan absolut säkerhet, och de vilja icke
taga på sig den risk, som finansiering av industri
innebär. De vilja m. a. o. icke teckna eller köpa
aktier. Risker tagas och uthärdas naturligast av
innehavarna av stora inkomster och förmögenheter, men
antalet av sådana lyckligt lottade personer är i vårt
land ringa. Detta har gjort, att industrien, även
storindustrien, i vårt land nästan i regel förfogar över

relativt litet eget kapital, och att den, frånsett en
ined hänsyn till säkerhetskravet begränsad
obligationskredit, för sin utveckling i mycket hög grad är
hänvisad till bankkredit. Erforderligt kapital har
icke kunnat erhållas genom aktieteckning, och hade
icke bankkredit stått till förfogande, så hade,
mänskligt att döma, utvecklingen också mast gå fram i ett
vida blygsammare tempo än som nu skett.

Att vår industri har jämförelsevis ringa eget
kapital är en stor svaghet. Den industriella byggnaden är
icke så stabil, som önskligt vore, och dess finansiella
bas är för smal. Industriens motståndskraft mot
påfrestningar och påtryckningar av olika slag, även
högkonjunkturens, är ej tillräcklig. I fall av behov
kan utdelning till aktieägare lätt nog inställas, men
obligationsinnehavare och banker måste i det längsta
hava sitt. Den kreditgivande bankens ansvar gent
emot sina insättare gör, att banken känner sig svag
gent emot industriens kreditkrav, och en växelverkan
kan uppstå mellan kreditgivare och företagare, som
icke alltid är lycklig. Banken önskar i regel, att
företaget hålles flytande så länge som möjligt, och
banken kan i syfte att rädda gjorda insatser föranledas
till ökad mycket riskfylld kreditgivning. Bankernas
ställning försvagas ytterligare därav, att en stor del
av aktieägarnas insatser icke kunnat åstadkommas
på annat sätt än genom bankbelåning av aktier uti
ifrågavarande företag eller andra företag. En
ovanligt stor del av de svenska bankernas kapital är
också utlånat mot säkerhet i aktier.

Då förhållandena nu äro sådana, att industrien
för en stor del, måhända den större delen, av sitt
erforderliga kapital på grund av den sparande
allmänhetens ovilja att taga risker måste anskaffas
genom bankerna, så komma i själva verket de ledande
bankmännen, bankdirektörerna och de initierade
styrelseledamöterna, att i utomordentligt hög grad
bestämma riktningen av och tempot vid industriens
utveckling. En mycket fåtalig skara män kommer
genom förhållandenas makt att besitta eller rättare att
påtvingas en utomordentlig stor makt och ansvar.
Man frågar sig nu inför den pågående krisen, om icke
i själva verket utvecklingen gått för hastigt, och om
icke felinvesteringarna, till men för såväl den
privata som den allmänna ekonomien, varit onödigt
stora. Man frågar sig, om icke en långsammare
utveckling med en mera solitt uppförd industriell
byggnad skulle för landet varit nyttigare. Härvid hade
väl framgångarna under de goda åren blivit mindre
glänsande, men till gengäld bakslagen under de onda
mindre svidande. Man frågar sig om icke
tillströmningen av arbetskraft från jordbruket till
industrien gått alltför fort. Kreditgivning synes hava
varit alltför liberal. Man synes icke hava tillräckligt
beaktat det nutida näringslivets föränderlighet och
de därav följande kraven på kort livslängd och snabb
avskrivning för alla anläggningar. Dessa
förhållanden medföra, att för räntabilitet fordras hög
förräntning av kapitalet under den korta blomstringstiden.
Särskilt synes det nu sagda gälla de stora
investeringar, som gjorts efter världskrigets slut.

Tidpunkten för en betraktelse av detta slag kan
synas olämpligt vald, då en stor del av bankernas
förluster dessa år är att hänföra till förluster på ett
känt svindelföretag. Detta företags nyinvesteringar i
Sverige hava dock varit relativt blygsamma.
Synbarligen hava bankförlusterna från den förra krisen,
1920--22 års kris, ännu icke hunnit avskrivas, trots
en följd av.goda år. Att bankernas aktieägare skulle
hava uppskattat en betydligt försiktigare politik från
bankledningarnas sida lär vara utom allt tvivel. Det
förefaller, som om det <i>aktiva</i> kapital, som är anbragt
i bankaktier, föranletts att taga alltför stor risk,
vilken icke tillnärmelsevis uppväges av motsvarande
vinstmöjlighet. Troligen hade en mindre snabb
industriell utveckling bjudit det <i>passiva</i> kapitalet --
bankinsättarna och obligationsinnehavarna -- lägre
ränta, dvs. mindre ersättning för sparandet, men ett
sådant förhållande synes naturligt och hade väl lätt
kunnat bäras, särskilt om därvid passivt kapital
skulle hava föranletts att gå över den aktiva,
risktagande sidan. Som förhållandena nu äro, synes det
passiva kapitalet bära en oproportionerligt liten och
det aktiva en oproportionerligt stor andel i den risk,
som är oskiljaktigt bunden med all mänsklig
företagsamhet. Det kan nu befaras, att ägarna av det
aktiva kapitalet, bl. a. ägarna av bankandelar,
tröttna, och att de också drivas över på en av
alltför stor försiktighet präglad linje. Detta vore icke
en lycklig utveckling.

Att vara en framgångsrik ledare för en stor bank i
ett land som Sverige, där en så ofantligt stor risk
faller på bankföretaget, fordrar enastående och med
nödvändighet ytterst sällsynta personliga kvalifikationer.
I den mån bankerna växa i storlek, ökas kraven på
ledningen. Måhända äro de mycket stora bankerna
alltför stora, så att överskådligheten för ledningen
försvåras. Avsikten med skapandet av de mycket stora,
hela landet överspännande bankerna har väl, förutom
önskan att uppnå en viss kapitalutjämning mellan
olika landsdelar och näringsgrenar, varit önskan att
uppnå en riksutjämning. Erfarenheten synes
emellertid tala ett annat språk. De enskilda
barikengagemangens storlek och därmed riskerna synas hava
vuxit minst lika snabbt som omslutningen. Har man
icke här som på många andra områden frestats att
sträva efter kvantitet i stället för kvalitet? Det
synes, som om banker med begränsat verksamhetsfält
i regel stått sig bäst. Stockholmsluften synes för
många provinsbanker hava varit särskilt farlig.
Tyvärr sakna vi i vårt land nästan helt och hållet den
i äldre företagareländer, åtminstone före kriget,
befintliga erfarna och omdömesgilla rentierklass, vars
medlemmar, någorlunda fria från alltför trängande
förvärvsarbete, i styrelser av olika slag kunde i
betryggande omfattning deltaga i företagsledningen och
uppehålla kontakten mellan aktieägarna och
företagsledarna, en kontakt, som, åtminstone beträffande
bankerna, nu i stor utsträckning synes hava gått
förlorad. Alldeles säkert till stor skada för vårt
näringsliv synes i vårt land för närvarande
förutsättningarna för uppkomsten av en sådan synbarligen
nödvändig samhällsklass saknas.

Stockholm i mars 1933. <tab><tab><tab><tab><tab><i>E. N.</i>

</chapter>
<chapter name="AUGUST DECKER †.">
<h2>AUGUST DECKER †.</h2>
Den 30 mars 1933 avled i sitt hem i Stockholm
utan föregående sjukdom f. d. överingenjören August
Decker. Med honom bortgick en märkesman inom
det elektrotekniska starkströms- och elektricitetsverksområdet
i vårt land liksom även inom Svenska teknologföreningen.

Decker var född i Folkärna den 31 mars 1862.
Efter avgångsexamen från tekniska högskolan 1885,
blev han ritare och konstruktör vid den elektriska
avdelningen hos a.-b. Palmcrantz & C:o i Stockholm.
Här konstruerade Decker bland annat dynamomaskiner
av den s. k. Manchestertypen. När Stockholms
stad genom sin gasverksstyrelse skulle anlägga ett

<img 1></img>
elektricitetsverk, kallades Decker 1890 att såsom
sakkunnig utföra utredningarna och blev verkets
skapare och tekniska chef, sedermera med titeln
överingenjör. Vid denna befattning kvarstod han till den
1 oktober 1927, då han avgick med pension. Verket
genomgick under Deckers tid som bekant en
storartad för att icke säga lysande utveckling såsom
tidigare framhållits i denna tidskrift. Här fanns ett
värdigt arbetsfält för Deckers stora och mångsidiga
förmåga. Det av Decker utarbetade, i många avseenden
förebildliga system, som efter Värtaverkets tillkomst
1903 tillämpades för strömalstring, omformnmg och
distribution, utmärkte sig för enhetlighet och
överskådlighet med resulterande hög grad av
driftsäkerhet, även sedan Untraverket i slutet av 1918 kom till
och sålunda energien från den tiden kom att alstras
med vatten- och ångkraft i förening. Den omständigheten,
att under de senaste åren nya förhållanden
medfört införandet vid verket av i viss mån andra
system, förringar icke Deckers förtjänst. Även i
avseende på denna partiella omdaning har han gjort
värdefulla insatser. Decker hade tidigt klar blick för
vattenkraftens betydelse för vårt land, och när
Värtaverket byggdes, var det från början avsett för
samköming med vattenkraftverk i Dalälven. Vid
Untraverkets tillkomst nedlade han ett utomordentligt
nitiskt och förtjänstfullt arbete, liksom han sedermera
mycket verksamt tog del i de underhandlingar och
utredningar, som ledde till bildande av Lanforsbolaget
ined Stockholms stad som största delägare och dess
övertagande av Lanforsverket i Dalälven. Likaså
var Decker redan på ett tidigt stadium övertygad om
lämpligheten av en självständig vattenkraftpolitik
från stadens sida. Skicklig och mångsidig tekniker
sökte Decker alltid för verket tillgodogöra teknikens
senaste landvinningar därvid på ett klokt sätt
avvägande riskerna. De stora anspråk, han därvid
uppställde, bidrogo till nya framsteg. Exempelvis må
framhållas, att tack vare det av Decker vid
beställning av motorgeneratorer införda systemet med
premier för verkningsgrad över en viss gräns ha
motorgeneratorerna vid verket en verkningsgrad, som
ligger avsevärt högre än vad eljest är vanligt.

Decker ställde stora krav på den under honom
ställda personalen men ännu större på sig själv.
Ärlig, rättrådig, orädd, osjälvisk och vänsäll var han
en sällsynt helgjuten personlighet, som ingav respekt
och vann många vänner. Av den talrika personal,
som var honom underställd och för vilken han var
en god och rättvis chef, var han mycket uppburen,
varpå han fick mottaga många bevis.

Under årtionden var Decker en av förgrundsfigurerna
inom teknologföreningen, där han livligt tog del
såväl i de tekniska diskussionerna som i föreningsarbetet
och utövade ett betydande inflytande, såsom
inånga av denna förenings äldre medlemmar erinra
sig. Något år var han vice ordförande i föreningen
resp. dess andra sektion. Ingen har under så många
år varit medlem av föreningens styrelse som han,
vilket torde få anses som ett bevis på det stora
förtroende, han åtnjöt, liksom även på hans stora kärlek
och intresse för föreningen och dess verksamhet, som
uppskattades även av den som icke alltid hade
samma åsikt som han. Särskilt nedlade han inom
avdelningen för elektroteknik ett mycket förtjänstfullt och
energiskt arbete. Detta var icke minst fallet på den
tid närmast före sekelskiftet, när starkströmsteknikens
målsmän hade att utkämpa en hård strid mot
dåvarande telegrafstyrelsen, som ville lägga alla
starkströmsanläggningar under sitt förmyndarskap.
Att denna strid fick en för starkströmsteknikcn och
man kan väl säga för vårt land så lyckosam utgång
var säkerligen till mycket stor del Deckers förtjänst.
Hans kraftnatur gjorde sig här gällande.

Decker var vidare en av stiftarna av Svenska
elektricitetsverksföreningen, inom vilken han på
mångahanda sätt gjort mycket värdefulla insatser.
Han tillhörde denna förenings styrelse från början
till år 1930. Sedan några år var han hedersledamot
av föreningen.

Även för den högre tekniska undervisningen hade
han ett levande intresse och var vid olika tillfällen
ledamot av kommittéer rörande sådana frågor.

Emellertid hade Decker även intresse för många
andra frågor än som rörde facket. Han var livligt
intresserad av historiskt studium och en varm
fosterlandsvän. Såsom en yttring härav kan nämnas, att
han var en av initiativtagarna till Svenska
pansarbåtsföreningen. Sin sommarledighet tillbragte
Decker i skärgården med sin kära motorbåt och sina
fiskedon. Även fisket studerade och skötte han
metodiskt och därför även framgångsrikt.

Världen skulle säkerligen vara avsevärt bättre än
den är, om det funnes många människor med Deckers
rättrådiga, osjälviska och omutliga karaktär och
goda vilja.

</chapter>
<chapter name="KARL F. JOHANSSON †.">
<h2>KARL F. JOHANSSON †.</h2>
Budskapet om att Karl Fredrik Johansson, i
kamratkretsen mest känd som "K. F.", den 9 sistlidne
februari avlidit i sitt hem i Hedemora, kom som en
smärtsam överraskning för hans många vänner,
alldenstund han trots fyllda 66 år syntes besitta en
orubblig styrka och hälsa.

Med K. F. Johansson har en särdeles framstående
gruvexpert gått ur tiden. Redan 'som elev vid
tekniska högskolan, där han vann inträde höstterminen
1887, väckte han uppmärksamhet hos såväl
kamrater som lärare för sin stora begåvning, men även
för den mindre vanliga egenskapen att på intet sätt
vilja betraktas såsom något lärdomsljus.
Betecknande härför är att då en dåvarande lärare med

<img 1></img>
skarp blick för elevernas kunskapsmått i J:s tycke
alltför mycket utmärkte honom för hans förmåga,
utbad sig J. att ej vidare bliva förhörd i ämnet samt
övergick till en annan fackskola, under samtidigt
bedrivande av studier vid Stockholms högskola.
Denna J:s egenskap att vilja "sätta sitt ljus under
ena skäppo" hindrade honom emellertid ej från att
bistå kamrater med mindre färdighet i de ofta
svårhanterliga högmatematiska spörsmålen.

Efter avslutade studier vid bergshögskolan hösten
1891 och fortsatta studier vid åtskilliga utländska
läroanstalter, såsom Heidelberg, Freiberg m. fi,
innehade K. F. Johansson kortvariga anställningar vid
gruvföretag i Spanien och i Kyssland samt vid
gruvundersökningar i Norrbotten och kom därefter att
huvudsakligen ägna sig åt konsulterande
verksamhet inom gruvfacket, särskilt i fråga om bedömandet
av malmfyndigheters ekonomiska utnyttjbarhet. I
denna sin verksamhet vann J. stadgat rykte för att,
som redan angivits, vara särdeles framstående och
skicklig.

Under mellantiden för sina resor i angivna
avseende, vilka ofta sträckte sig långt utöver de
skandinaviska länderna, var han sysselsatt med
vetenskapliga studier, särskilt inom mineralogiens
område, och har nedskrivit uppsatser av bestående
värde i svenska och tyska vetenskapliga tidskrifter
om sina rön härutinnan.

Karl Fredrik Johanssons ovan berörda avsmak
för att lysa med sin kunskap ger en antydan om att
han var en särdeles tillbakadragen natur, som ej i
onödan yttrade sig, utan var ytterst fåordig och
gick därför ofta under benämningen "tysta
Johansson". Detta hindrade emellertid ej, att att han vid
enstaka tillfällen, i vänners lag, där han kände sig
hemmastadd, kunde vara särdeles meddelsam och
bland annat giva livfulla skildringar över upplevda
öden under sina resor i främmande länder. Samtidigt
blottade han även de gedigna karaktärsegenskaper
han var i besittning av och visade sig vara
en rakryggad man utan svek.

Hans kvarlevande kamrater från studietiden och
vänner i övrigt komma därför att hålla hans namn
i ett kärt och aktat minne. <tab><tab><tab><i>B. K--g.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
Den gångna månaden kan näppeligen sägas ha
medfört någon förbättring i den allmänna ekonomiska
situationen. Utvecklingen under densamma har tvärtom
gått i så oförmånlig riktning, att hela världen snart
befinner sig i den situation, att den tvingande
nödvändigheten av att de mest radikala åtgärder vidtagas för
förhindrande av katastrof börjar framstå allt klarare för
den stora massan av politiker jorden runt. Den
ytterligare försämringen av läget, som den senaste politiska
utvecklingen i Europa och bankkrisen innebär, kan
möjligen medverka till uppnående av större enighet vid
den stundande ekonomiska konferensen, där eljest de
politiska motsättningarna synas komma att riskera
uppnåendet av praktiska resultat. Även om man med
åtgärder i ett enstaka land för mildrande eller
motverkande av krisen kan nå vissa gynnsamma
verkningar, är det dock otvivelaktigt, att först de stora
ekonomiskt dominerande ländernas förenade
ansträngningar ha någon utsikt att åstadkomma det
erforderliga motståndet mot den fortsatta
konjunkturförsämringen.

Den internationella diskussionen om de medel, som
böra anlitas för nämnda ändamål, har under den gångna
månaden varit livligare än någonsin. Allt flera av de
mera inflytelserika nationalekonomerna ha anslutit sig
till reflations- eller, om man så vill, inflationslinjen.
Antalet av dem som anse, att man endast har att
avvakta en i sinom tid automatiskt kommande vändning
i prisutvecklingen, är numera synnerligen fåtaligt, och
de som vilja inskränka sig till åtgärder för stabilisering
av priserna vid den nuvarande nivån bli allt färre och
färre. Förklaringen härtill är att söka i den växande
insikten om att en anpassning efter det nuvarande
prisläget måste medföra utomordentligt svåra rubbningar
inom näringslivets alla områden. F. n. torde vi alla mer
eller mindre omedvetet anse, att vi alla lida ett relativt
snart övergående ont. Ytterst skulle en stabilisering
eller fortsatt deflation innebära en den mest omfattande
förmögenhetsöverflyttning från de tidigare innehavarna
av realkapitalet till dem som ha detta förpantat.
Samtidigt måste med hänsyn till de rubbade
räntabilitetsförhållandena en nedpressning av arbetarnas genom
inflationen stegrade reallöner genomföras, vilket i länder
med starkt utvecklat fackföreningsväsende skulle
erbjuda utomordentliga svårigheter. Alla dessa
rubbningar äro i högsta grad ägnade att stegra den i
deflationens natur inneboende tendensen till acceleration.
Bland anhängarna av en inflation råder givetvis icke
enighet om huru stark en dylik bör göras. Principiellt
är man dock säkerligen överens om att sträcka den så

långt, att man når en prisnivå, genom vilken de minsta
störningarna i näringslivets funktion åstadkommas.
Näppeligen torde nationalekonomerna av facket komma
att ta sikte på vad som kan synas för rättskänslan mest
tillfredsställande. Ehuru samhället regelmässigt
reagerar synnerligen starkt mot alla intrång i
äganderätten, i den omfattning det givit detta begrepp, ha vi
under de senaste tjugo åren bevittnat de mest oerhörda
ingrepp i äganderätten genom penningpolitiska
åtgärder -- eller deras mer eller mindre åsyftade
följdverkningar -- utan att samhället eller dess enskilda
medlemmar i nämnvärd grad reagerat däremot. De
sista årens prisfall, ehuru åtminstone till dess senare
del icke åsyftat, innebär en förmögenhetsöverflyttning
av oerhörda dimensioner. För samhället är det i varje
fall ur ekonomisk synpunkt en andrahands fråga, i
vilken utsträckning en utjämning av dessa orättvisor
kan ske, och för detsamma kommer i främsta rummet
hänsynen till produktionens och därmed konsumtionens
upprätthållande på så hög nivå som möjligt.

Om sålunda en reflation börjar att allt mera allmänt
framstå som det enda medlet att åter bringa
näringslivets mekanism att fungera i en snabbare takt än för
närvarande, så är det dock lika uppenbart, att man
ännu tämligen allmänt svävar på målet beträffande
sättet att åstadkomma denna prisutveckling. I U. S. A.
diskuterar man möjligheten att genomföra en
nedvärdering av dollarn med eller utan nedskrivning av
dess guldvärde. De erfarenheter, man under de gångna
svåra åren där vunnit vid försöken att bringa större
krediter i marknaden för att förhindra den fortsatta
deflationen, ha dock icke varit uppmuntrande. Det har
visat sig, att snart sagt inga kreditvärdiga företagare
ha efterfrågat nya krediter. För att överhuvud nya
initiativ inom näringslivet skola tagas i större skala,
fordras stabilitet i prisnivån på de varor, som
konsumeras vid nyanläggningar, men några tecken till
prisfallets upphörande ha ännu icke kunnat förmärkas.
Även i Europa börjar man mera allmänt inse, att i den
nuvarande situationen icke minst på grund av de ökade
utrikespolitiska motsättningarna riskerna för
företagarna äro av den storleksordningen, att den enskilde
icke är benägen till nya initiativ. De låga
räntesatserna äro icke tillfyllest att uppväga risken för
fortsatt prisfall och nya politiska svårigheter. Det enskilda
initiativet kräver för närvarande utsikter till mycket
stora vinstmarginaler för att träda i funktion.

Den nuvarande svenska regeringen liksom några av
våra yngre nationalekonomer ha dragit konsekvensen
av denna situation och gått in för att staten skall sörja
för initiativet, när detta uteblir från annat håll. Den
svenska budgeten har helt tillkommit i denna anda. Den
kritik som i denna tidskrift tidigare riktats mot
densamma betraktade detta försök att motverka
lågkonjunkturen genom en omfattande statlig verksamhet
såsom en enstaka företeelse och bedömde den med
utgångspunkt därifrån. Skulle däremot, såsom numera
icke synes uteslutet, även de ledande stora
industriländerna slå in på samma väg och medelst statlig
upplåning finansiera betydande nyanläggningar av de mest
skilda slag, synes det icke absolut uteslutet, att man
verkligen skulle kunna uppnå en förbättring av
konjunktursituationen denna väg. Därmed bortfölle en
väsentlig invändning mot den svenska budgetpolitiken,
i det först ett dylikt samlat initiativ har någon
nämnvärd utsikt att lyckas, medan ett enstaka svenskt dylikt
situlle innebära en väsentlig fara att alltför starkt
försvaga vår situation i händelse av en fortsatt
lågkonjunktur. Ett land som vårt är i allt för hög grad beroende
av den internationella marknaden, för att vi skulle ha
några utsikter att genom dylika åtgärder kunna försätta
oss i ett konjunkturläge, som kunde nämnvärt avvika i
gynnsam riktning från det allmänna. Faran med en
omfattande dylik statlig verksamhet är givetvis, att den
icke ordnas -- såsom enligt det svenska budgetförslaget
med dess avtalsenliga understödsarbeten -- så att det
enskilda initiativet alltjämt bibehåller sina möjligheter
att ingripa och medverka till alstrandet av mera normala
förhållanden inom näringslivet.

Av det största intresse är professor Keynes förslag
om utfärdande av guldsedlar, inlösliga i samtliga
stater, som om de utgjorde guld, dessa skulle utöka de för
små guldkassorna i ett flertal länder. Härigenom skulle
skapas det monetära underlaget för stoppandet av
deflationen och ordnandet av en kontrollerad inflation, en
återgång till ett prisläge och därmed räntabilitetsförhållanden,
som stå i bättre samklang med näringslivets
kapitalisering än den nuvarande prisnivån. Den stundande
ekonomiska konferensen torde även komma att ventilera
en dylik möjlighet. Stora statliga arbeten äro aktuella
krav f. n. så väl i England som U. S. A. Den amerikanska
banksituationen gör prisfrågorna dubbelt aktuella.
De amerikanska bankernas, hypoteksinstitutionernas och
försäkringsbolagens panter äro redan i nuvarande
prisläge i stor utsträckning värdelösa. Den närmaste tiden
kommer att visa, om den nye presidenten med sina
utomordentliga fullmakter skall förmå göra så stora och
betydelsfulla ingrepp i det amerikanska näringslivet, att
detta så att säga åter kan växa i sina nu allt för stora kläder.

De senaste produktionsekonomiska data från U. S. A.
antyda ingen förbättring av situationen. Stålindustrien
utnyttjade ultimo mars cirka 14 proc. av sin kapacitet,
vilket innebär en försämring på 3 proc. av kapaciteten
sedan närmast föregående månad och på 5 proc. sedan
januari månads slut. Ståltrustens orderreserv är den
lägsta hittills. Kolproduktionen visar likaså bottenrekord
och detsamma gäller järnvägstrafiken. Konsumtionen
av elektrisk kraft visar för mars en liknande nedgång.
Av allt att döma har banksituationen medverkat till
denna oförmånliga utveckling.

</chapter>
<chapter name="NOTISER">
<h3><i>NOTISER</i></h3>
<b>Väg- och vattenbyggnadsstyrelsen.</b> K. m:t har den
31 mars förordnat extra byråchefen för tekniska
ärenden i kommunikationsdepartementet, överstelöjtnant
Nils Bolinder att från och med den 1 april 1933 till och
med den 30 juni 1934 uppehålla befattningen som
överdirektör i väg- och vattenbyggnadsstyrelsen,
överstelöjtnant Bolinder har därjämte förordnats att under
nämnda tid uppehålla befattningen som chef för väg- och
vattenbyggnadskåren. Befattningen som extra byråchef
i kommunikationsdepartementet uppehälles av
vägingenjören i Kalmar län kapten Karl-Gustaf Hjort.

<b>Samarbete i korrosionsskyddsfrågor.</b> Vid den av
ingenjörsvetenskapsakademien föranstaltade
korrosionsskyddskonferensen den 20--21 sistlidne januari
hemställde deltagarna hos akademien, att denna måtte taga
initiativet till bildandet av en sammanslutning av de på
området intresserade. Akademien har tillmötesgått
denna hemställan genom att tillsätta en "studienämnd
för korrosionsskyddsfrågor". Medlemmar i nämnden äro
akademiens verkställande direktör kommerserådet Axel
F. Enström, ingenjören hos Asea B. Andersson,
målaremästaren Uno Bildmark, dekorationsmålaren Georg
Holmberg, apotekaren Hilmer Hylander, f. d.
byråingenjören i järnvägsstyrelsen Hjalmar Ljungh,
varvsingenjören vid Mälarvarvet E. Nilsson, docenten Evert

Norlin, byråinspektören i generaltullstyrelsen Gunnar
Rengman och civilingenjör Knut Trägårdh,
Vattenfallsstyrelsen.

Nämnden har i sitt program upptagit följande
arbetsuppgifter: 1) att samla och enhetligt bearbeta inom
landet redan utförda långtidsprov rörande färgöverdrag å
metaller, 2) att utarbeta arbetsprogram för och anordna
kompletterande dylika långtidsprov, 3) att vid olika
laboratorier, såsom statens provningsanstalt m. fl., låta
verkställa färgtekniska undersökningar för utrönande
av vissa principiella faktorers inverkan, 4) att utarbeta
enhetliga kvalitetsbestämmelser för olika slag av
färg-överdragsmateriel efter sammanställning av gällande
utländska bestämmelser på hithörande område (detta
arbete kommer att utföras i samarbete med adjungerade
representanter för leverantörer av dylika materiel),
5) att granska och fastställa standardmetoder för
provning av hithörande materiel, 6) att i tal och skrift
bedriva upplysningsverksamhet i korrosionsskyddsfrågor
samt slutligen 7) att i övrigt behandla uppstående
spörsmål rörande korrosionsskydd.

Ingenjörsvetenskapsakademien kommer att bidraga
till täckande av utgifterna för nämndens arbeten. För
genomförande av arbetsplanen fordras dock även
medverkan av kretsar, vilkas intressen nämndens arbeten
avse att främja. Akademien har därför utfärdat
inbjudan till ett begränsat antal korporationer och firmor,
kända för sin vederhäftighet, att inträda i en rådgivande
församling vid studienämndens sida. Församlingens
medlemmar erhålla del av alla de arbeten, vilka utföras av
nämnden och få sålunda tillgång till nämndens samtliga
handlingar. Medlemsavgiften är 100 kr.

<b>Svenska industriens praktiknämnd</b> har i dagarna
publicerat sitt program och samtidigt riktat en vädjan till
industriens målsmän om etablerande av erforderligt
samarbete med nämnden. Praktiknämnden, korteligen
kallad S. I. P., har som bekant till uppgift att uppsöka
och till de tekniska läroanstalterna förmedla
praktiktillfällen inom industrien. Det tillkommer därför i
första hand nämnden att förhandla med industri- och
verkchefer om att lämpliga praktikplatser ställas till
förfogande. Nämnden har nu hemställt om inventering av
praktikmöjligheterna inom olika företag. Meddelande
om det antal platser som kunna ställas till förfogande
kan lämpligen ske på formulär, som tillhandahållas av
S. I. P.

Antalet praktikanter, som ett normalt företag bör
kunna emottaga, är naturligtvis i hög grad beroende på
företagets art, sysselsättningsgraden osv. Som en norm
har S. I. P. dock uppställt, att en praktikant torde kunna
beräknas på 100 à 150 arbetare. I mindre verkstäder
liksom i lärlingsverkstäder borde relativt större antal
praktikanter kunna mottagas.

Företag, som anse önskvärt och själva vilja ha
besväret med att förmedla alla eller ett visst antal av sina
tillgängliga praktikplatser till praktikanter, som
anmäla sig direkt hos dem, kunna naturligtvis alltjämt
fortsätta därmed. Men då det är önskvärt, att nämnden
får ett så fullständigt register som möjligt över
befintliga praktikplatser i landet, har nämnden anhållit om
att även sådana platser upptagas i den inlämnade
platsanmälan. Företag kan även reservera ett visst antal
praktikplatser åt viss läroanstalt, vilket bör anmärkas i
platsanmälan.

Praktikbyråerna vid läroanstalterna äro ansvariga för
att respektive företag senast den 31 maj erhålla
meddelande om vilka elever som blivit hänvisade till
företaget, elevernas ålder, utbildningsfack och föregående
praktik. Förmedlingen av s. k. B-praktikanter, dvs.
inträdessökande till tekniska läroanstalter, handhaves
tillsvidare endast av S. I. P. och ej av dessa anstalters
praktikbyråer. Det är därför av vikt, att för B-praktikanterna
lämpade platser, avseende allmän verkstadspraktik,
angivas. Varje företag har givetvis rätt att vägra
anställning åt praktikant, som ej är önskvärd.

Det ingår även i S. I. P:s uppgift att inom den
närmaste framtiden utarbeta allmänna riktlinjer för de
förpliktelser, som böra förbindas med praktikens
fullgörande, liksom även förslag till praktikprogram för
sådana praktikanter som äro beredda att ägna en längre
tid åt sin praktiska utbildning. Nämnden vill
emellertid redan nu framhålla, att praktikanterna böra vara
fullt jämställda med arbetare i fråga om arbetstid och
iakttagande av allmänna ordningsföreskrifter m. m.
Nämnden anser det även principiellt önskvärt, att
samtliga praktikanter erhålla någon avlöning. Någon
enhetlig lön anser sig nämnden icke böra föreslå, men
bidraget till praktikantens uppehälle anses böra avvägas så,
att kostnaderna för enkel kost och logi därmed kunna
bestridas. I varje fall böra företagen i platsanmälningarna
uppgiva de lönevillkor som äro förenade med
praktikantplatserna i fråga.

Nämnden har slutligen framhållit som sin mening,
att det skulle vara till gagn för praktikfrågans
ändamålsenliga lösning, om praktikanterna vid varje företag
ställdes under ledning av en ingenjör eller annan
överordnad, som i egenskap av praktikantledare ägde att öva
tillsyn över praktikanterna samt att söka ordna
praktiken så, att den blir så ändamålsenlig som möjligt. Det
vore även önskvärt, om dessa praktikantledare
bemyndigades att tid efter annan föranstalta om
demonstrationer och instruktioner, som för praktikanterna kunde
klarlägga de med arbetet på platsen sammanhängande
tekniska, organisatoriska och sociala förhållandena.

För att befria företagsledningen från de besvär som
bliva förenade med korrespondensen i praktikfrågan
föreslår nämnden, att praktikantledaren bemyndigas att
i frågor rörande praktiken och praktikanterna träda i
direkt förbindelse med S. I. P. eller med läroanstalternas
praktikbyråer. Om detta förslag överensstämmer med
företagledningens intressen, bör å praktikanmälan
lämnas besked härom ävensom om praktikantledarens namn.

<b>Föreningen tekniska museets årsstämma</b> avhölls i
närvaro av kronprinsen-regenten och under ordförandeskap
av landshövding Lubeck torsdagen den 30 mars
i tekniska högskolans studentkårs lokaler. Efter
stämman, vid vilken den sittande styrelsen omvaldes, höll
ordföranden ett anförande, i vilket han erinrade om
tvenne för museet mycket betydelsefulla händelser,
vilka nyligen inträffat, nämligen dels den Wallenbergska
donationen, tack vare vilken museet inom en nära
framtid kommer i besittning av lämpliga lokaler, ett
för museer tämligen självklart ehuru ej alltid i
praktiken tillgodosett livsvillkor, samt dels den av dr Carl
Sahlin till museet gjorda donationen, omfattande
donators synnerligen värdefulla arkiv. Ordföranden
överlämnade därpå till kronprinsen och dr Sahlin de första
exemplaren av museets årsbok Daedalus, årgång 1933,
som i tacksam erkänsla tillägnats dr Sahlin. Denne
fick också ur kronprinsens hand mottaga medaljen
Illis quorum, präglad i Bolidenguld. Sedan ordföranden
framfört ett tack till museets övriga många gynnare
och vänner bland privatpersoner, firmor, industrier och
institutioner, redogjorde intendenten Althin för museets
verksamhet under det sistförflutna året.

Aftonens stora nummer var det foredrag om
tekniska museets nybyggnad som hölls av museets
arkitekt, byggnadsrådet Ragnar Hjort, under medverkan av
intendenten Althin. Byggnaden kommer att bestå av
två medelst en envåningsbyggnad förenade delar,
nämligen dels en högbyggnad i fem våningar, dels en
maskinhall med höjden 12,5 m, längden 50 m och
bredden 25 m. Museibyggnaden skall erhålla en sådan
placering, att två av de gamla stallarna samt
exercishuset, tillhörande förutvarande

dragonkasernbyggnaderna, kunna bibehållas,
varigenom man erhåller ett
slutet gårdsutrymme. Huvudbyggnadens 85 m långa
femvåningslänga vetter åt etnografiska museet och
maskinhallen åt sjöhistoriska museet. Totala golvytan
mäter ca 9 000 m<sup>2</sup>, därav 680 m<sup>2</sup> enbart för tillfälliga
utställningar. I proposition till riksdagen har
regeringen för en tid sedan begärt, att erforderligt
markområde upplåtes åt ingenjörsvetenskapsakademien för
hysande av museet. Som utredningarna visat, att
museets verksamhet i de nya byggnaderna kan bedrivas
utan ekonomisk medverkan av staten, förefaller det
sannolikt, att riksdagen i glädjen häröver kommer att
bifalla propositionen.

Efter föredraget demonstrerades tvenne nyförvärv
till museet, dels en rekonstruktion av det å en av
Caligulas praktgalärer i Nemisjön funna kullagret, dels en
modell av Kjellins induktionsugn, vilken som bekant
"uppfanns på uppdrag av brukspatron Benedicks på
Gysinge". Dessa föremål ha skänkts till museet av
resp. dr Sven Wingquist och direktör Bengt Ingeström.

Efter dessa allvarliga men det oaktat synnerligen
glädjande förhandlingar vidtog den supé med samkväm,
som avslutade föreningens hittills märkligaste
årsstämma. Vid kaffet förevisade direktör Sigurd
Nauckhoff en av nitroglycerinbolaget upptagen film.

<b>Samarbetsdelegationen mot radiostörningar</b> har
nyligen utgivit ett meddelande nr 5, utgörande en
förteckning över radiostörningsskydd, godkända av
Svenska elektriska materielkontrollanstalten i Stockholm.
Den i tabellform uppställda förteckningen upptager
kondensatorer, kondensatorer med seriekopplat ohmskt
motstånd, dämpspolar och kondensatorer i kombination
med dämpspolar, med angivande av fabrikat,
typbeteckning, försäljare och tekniska data för de olika
apparaterna. Broschyren inledes med anvisningar för
tabellernas begagnande samt för montage av störningsskydden.

<b>Tekniska högskolan.</b> Katalogen för vårterminen har
nu utkommit, vilket med tacksamhet bör noteras av alla
som hava bruk för denna innehållsrika publikation.
Antalet ordinarie studerande utgör 938, specialstuderande
26, extra studerande 17 och självständiga
studerande 6, vartill komma 19 deltagare i kursen för
kulturteknisk examen och 18 i kursen för lantmäteriexamen.

De ordinarie studerandena fördela sig på de olika
fackavdelningarna sålunda: Teknisk fysik (endast 1:a
årskurs) 6, maskinbyggnad och mekanisk teknologi 177
(därav 104 i de två lägre och 73 i de två högre
årskurserna), skeppsbyggnad 64 (46 och 18), elektroteknik 172
(82 och 90), väg- och vattenbyggnad 166 (90 och 76),
kemi och kemisk teknologi 124 (79 och 45), bergsvetenskap
105 (75 och 30), arkitektur 104 (53 och 51) samt
lantmäteri (endast 1:a årskurs) 20.

<b>Vattenståndsförutsägelser.</b> I serien Svenska
vattenkraftföreningens publikationer (1933: 2) har
överdirektör Axel Wallén offentliggjort en granskning av 1932
års resultat samt ställt prognoser för nederbörd och
vattenstånd under innevarande år.

Årsnederbörden var under fjolåret i det närmaste
normal, i stort sett. Den utgjorde nämligen 99 % av den
normala nederbörden för hela landet. Motsvarande siffra
tör 1931 uppgick till 106 %. Vissa landsdelar uppvisade
ett mer eller mindre stort överskott, medan andra
utmärktes av nederbördsunderskott. Störst var överskottet
i mellersta och nedre delarna av Norrbottens län samt i
nedre delen av Västerbottens län, där det översteg 10 %,
medan däremot Gävleborgs, Östergötlands, Jönköpings,
Hallands, Skaraborgs samt Göteborgs och Bohus län
uppvisade mer än 10 % underskott. I Jönköpings län
utgjorde nederbörden endast 78 % av den normala. I
övriga län var årsnederbörden ungefär normal. De för
hela riket relativt nederbördsrikaste månaderna voro
september med 57 %, januari med 33 %, april med 31 %,
oktober med 18 % och maj med 12 % överskott utöver
den normala nederbörden, medan de nederbördsfattigaste
månaderna voro december med 49 %, februari med 51 %,
mars med 64 % och augusti med 71 % av den normala
nederbörden för dessa månader.

Fjolårets prognos angav, att Norrland skulle befinna
sig i en relativt nederbördsrik period, som från
sommaren 1932 borde övergå i en mera nederbördsfattig,
medan förhållandena i södra Sverige förutsades skola
utveckla sig i omvänd riktning. Denna prognos har i
stort sett gått i uppfyllelse.

Årsmedelvattenstånden voro höga i Torne älv, där det
var exceptionellt högt, i Byske älv, Skellefte älv, Ume
älv och Indalsälven, rnedan de för övrigt voro lägre än
de normala och detta särskilt i Dalälven, Motala ström,
Emån, Helgeån, Lagan och Vänern.

Fjolårets utsikter sammanfattades så, att norra
Sverige skulle befinna sig i en relativt vattenrik period,
som från årets mitt skulle övergå i en relativt
vattenfattig, medan det övriga landet skulle befinna sig vid
övergången till en vattenfattig period, som borde komma att
racka till inemot årets slut. Denna prognos har på ett
utmärkt sätt gått i uppfyllelse.

Den nya prognosen för Vänerns vattenstånd tyder på
en fortsatt lågvattenperiod med stigning till något över
medelvattenstånd om sommaren 1933 och därpå åter
fallande vattenstånd och relativt låga dylika under år 1934.
För Mälaren åter förutses relativt höga vattenstånd
under år 1933 men sedan starkt fallande till mycket lågt
vattenstånd under år 1934. Helgeåns sommarvattenstånd
1933 förutses komma att bliva rätt högt.

Nederbördsprognoserna för år 1933 sammanfattas
sålunda, att Norrland befinner sig i slutet av en
nederbördsfattig period, som från våren 1933 torde övergå i
en mera nederbördsrik, medan det övriga landet
befinner sig i en föga utpräglad period av rikligare
nederbörd, som under senare hälften av året torde övergå i en
ännu nederbördsfattigare.

Beträffande vattenstånden kan sammanfattningsvis
sägas, att de norrländska floderna befinna sig i en
relativt vattenfattig period, som från årets mitt torde övergå
i en relativt vattenrik. De mellansvenska och sydsvenska
floderna befinna sig vid övergången till en föga utpräglad
vattenrik period, som torde räcka till inemot årets slut.

<b>Lödning av aluminium.</b> Teknisk tidskrift kunde
härom året meddela, att en svensk uppfunnit en för
alu-miniumlödning användbar legering, vilken då prövats
av ett par industriföretag. Vi ha nu från Finland
erhållit underrättelse om att en liknande lödmetall
uppfunnits av en finsk mekaniker Kari. Tekniska
föreningens i Finland förhandlingar (januari 1933) anför
till yttermera visso följande uppgifter angående
undersökningar, utförda vid tekniska högskolans i
Helsingfors materialprovningsanstalt: 3 st. ca 180 mm långa
remsor av aluminiumplåt, fastlödda med den nya
metallen, varvid lödfogens bredd var resp. 6,8 mm, 6,5 mm
och 4,5 mm, uppvisade vid dragprov en brotthållfasthet
av resp. 9,9, 9,2 och 9,9 kg/mm<sup>2</sup>. Brottet skedde varje
gång utanför fogen. För jämförelses skull utfördes
dragprov också med en hel remsa av aluminiumplåt
samt med en lödd järnblecksremsa. Den förra
uppvisade en hållfasthet av 10,1 kg/mm<sup>2</sup>, den senare 12,3
kg/mm<sup>2</sup>, varvid brottet ägde rum i lödfogen, som var
5,2 mm bred. Metallen, som fått namnet aluminiumtenn,
uppgives kunna användas även för lödning av
rostbeständig plåt och andra svårlödda metaller.

<b>Internationale Vereinigung für Bruckenbau und Hochbau</b>
meddelar följande: Generalsekretariatet i Zürich är
f. n. sysselsatt med redigeringen av andra bandet av
föreningens "Abhandlungen". Detta band skall
utkomma under loppet av innevarande år. Föreningens
medlemmar kunna i denna skriftserie, som utkommer
med ett band varje år, publicera originalavbandlingar
rörande nya vetenskapliga och tekniska försöksresultat
och forskningar. Medlemmar som hava för avsikt att
begagna sig av denna rätt anmodas att snarast vända
sig till generalsekretariatet. Generalsekreteraren
professor dr Ritter behandlar frågor som röra
betongkonstruktioner, medan generalsekreteraren professor dr
Karner har järnkonstruktionsfrågor på sin lott. Sista
dagen för insändande av bidrag är fixerad till den 31
maj 1933. Bidragen honoreras ej, men författarna
erhålla 100 särtryck av sina uppsatser gratis och därtill
ytterligare exemplar till självkostnadspris.

Ytterligare upplysningar beträffande manuskriptens
och bildmaterialets beskaffenhet m. m. kunna inhämtas
hos Svenska teknologföreningens kansli.

<b>Sakkunskap.</b> En insändare, som kallar sig
"Civilingenjör", har i en daglig huvudstadstidning åtnjutit
den tvivelaktiga förmånen att få följande pekoral publicerat:

"Tydligen har i Ryssland inträffat ett allvarsamt
missöde, som föranlett de bekanta beskyllningarna för
sabotage och kontrarevolution samt de engelska
ingenjörernas fängslande. Två möjliga förklaringar ha
antytts i tidningarna: antingen att maskinerna under
transporten tagit skada vid ett haveri eller att
turbinerna ej gjorts av tillräckligt motståndskraftigt
material utan blivit skadade genom korrosion. Intetdera
av dessa missöden borde dock ha föranlett sådana följder.

I stället tror jag, att maskinerna körts ihop
felaktigt. Om en turbingenerator <i>A</i> är i drift och en
annan <i>B</i> skall kopplas in med den förra, måste <i>B</i> först
köras upp i samma varvantal och periodtal med <i>A,</i>
varjämte även <i>A</i>:s och <i>B</i>:s faser måste harmoniera med
varandra. Sker inkopplingen fel, inträffar kortslutning,
och den ena eller båda generatorerna förstöras. Den
urladdning eller nedbränning, som härvid uppstår, kan
till sina följder liknas vid en åverkan med syra, såsom
omtalats från Moskva. Ett dylikt missöde har inträffat
mer än en gång, t. o. m. i Sverige, varför det ej är så
märkvärdigt, om det skett i Sovjet, där maskinister och
ingenjörer nog äro betydligt underlägsna våra egna.
De engelska ingenjörerna ha väl instruerat
vederbörande, huru de nya moderna maskinerna skulle
skötas, och även beskrivit följderna vid oriktig
inslagning, vilken undervisning av ryssarna betecknats som
'kontrarevolutionär propaganda'."

Kommentarer borde ju vara överflödiga, men man
må uppriktigt beklaga den som i insändarens
underskrift trott sig finna en borgen för vederhäftigheten.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Elektrische Lichtbogenschweissung,</b> av <sc>Karl Meller.</sc>
Leipzig 1932. S. Hirzel förlag. Pris haft. Rm 26,
bund. Rm 27:80.

<b>Der praktische Stahlhochbau, IV Band, Geschweisste
Stahlbaute,</b> av <sc>Alfred Gregor.</sc> Berlin-Charlottenburg
1932. Robert Kiepert förlag. Pris bund. Rm 18:20.

<b>Zerspanbarkeitsuntersuchungen mit spiralbohren,</b> av
<sc>A. Wallich, H. Beutel</sc> och <sc>W. Mendelson.</sc> Berlin
1932. VDI förlag. Pris Rm 5:20.

<b>Winterarbeiten im Beton- und Eisenbetonbau,</b> av
<sc>A. Kleinlogel.</sc> Berlin 1932. Wilhelm Ernst & Sohn
förlag. Pris Rm 9.

<b>Die Wirtschaftlichkeit der Braunkohlenstaubfeuerungen
in Abhängigkeit von der Mahlfeinheit,</b> av
<sc>H. Stimmel.</sc> Halle 1932. Wilhelm Knapp förlag. Pris
Rm 5:60.

<b>Das Kräfteplan-Verfahren,</b> av <sc>J. D. Gedö.</sc> Leipzig
1932. Alfred Kröner förlag. Pris Rm 12.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 10 april 1933 kl. 19,30 (precis). <sp>Ärenden:</sp>
1) Protokolljustering. -- 2) Inval. -- 3) Inkomna
skrivelser. -- 4) <i>"Svenska luftfartsleder",</i> föredrag av
civilingenjör <sp>Tord K. Ångström.</sp> -- 5) Diskussion. -- Supé
och samkväm.

<b>Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 11
april 1933 kl. 19,30. <sp>Ärenden:</sp> 1) Val av justeringsmän.
-- 2) Inträdesanmälningar och inval. -- 3) Inkomna
skrivelser. -- 4) <i>"Konstruktionsstålen och deras värdesättande",</i>
föredrag av bergsingenjör A. Wahlsteen. -- 5)
<i>"Tyska sammanslutningar för rationalisering av produktionen",</i>
föredrag av ingenjör <sp>J. Nordin.</sp> -- 6) <i>Fortsatt
behandling av förslag till teknisk ordlista för hiss-, omlastnings-
och transportanordningar.</i> Kompletterat förslag finnes
tillgängligt å Svenska teknologföreningens kansli från och
med den 7 april. -- Supé och samkväm.

<b>Avdelningen för Kemi och bergsvetenskap</b> sammanträder
fredagen den 21 april 1933 kl. 19,30 å föreningens lokal,
Brunkebergstorg 20, Stockholm. <sp>Ärenden:</sp> 1) Val av
justeringsmän för aftonens protokoll. -- 2) Inval. -- 3)
Inkomna skrivelser. -- 4) <i>"Höganäsbolagets gruvdrift",</i>
föredrag av överingenjör <sp>P. Eg. Gummeson.</sp> -- 5)
<i>"Sandvikens järnverk",</i> filmförevisning, omfattande
ståltillverkningen, rörvalsverket, smedjan, kallvalsverket etc. -- Supé
och samkväm.

<b>Örebro ingenjörsklubb</b> håller ordinarie sammanträde å
Grand hotell, Motorcykelklubbens lokal, lördagen den 8
april 1933 kl. 7 e. m. <sp>Program:</sp> 1) Protokolljustering.
-- 2) Allmänna ärenden och inval. -- 3) Föredrag av
civilingenjör <sp>Sven Lind,</sp> Arboga: <i>"Om hårdmetaller och
deras  tekniska användning."</i> -- Supé och samkväm.

<b>Lapplands tekniska förening</b> sammanträder å
Bolagshotellet i Kiruna lördagen den 8 april 1933 kl. 7 e. m.
<sp>Ärenden:</sp> 1) Protokoll från föregående sammanträde.
-- 2) Styrelseberättelse för år 1932. -- 3) Revisionsberättelse
för år 1932. -- 4) Inval m. m. -- 5) Föredrag med ljusbilder
av bergsingenjören och uppfinnaren <sp>Martin Wiberg,</sp>
Stockholm, över ämnet: <i>"Om järnsvamp."</i>
(Frågan om möjligheterna av järnframställning i
Norrbotten kommer därvid bl. a. att beröras.) -- 6) Föredrag med
ljusbilder av bergsingenjör <sp>Bengt Schæffer,</sp> Kiruna,
över ämnet: <i>"En modern järnmalmsgruva i Michigandistriktet,
U. S. A."</i> -- Supé och samkväm.

<b>Tekniska föreningen i Eskilstuna</b> kallas härmed till
sammanträde tisdagen den 11 april 1933. Kl. 6 e. m. (precis) :
Samling vid Eskilstuna bryggeri, som visas under
sakkunnig ledning. -- Kl. 7,30 e. m.: Sammanträde å
Stadshotellets klubblokal. 1) Föreningsärenden. -- 2)
Föredrag av disponent <sp>H. Axberg:</sp> <i>"Om tillverkning av
maltdrycker."</i> -- Därefter: Ölsexa. (Smör, bröd, ost, sill i
olika former, fatöl i sejdlar, korv med potatissallad och
surkål, ostbricka, kaffe och servis kr. 3:50.) Föreningens
musikaliska medlemmar hava lovat sin medverkan.

</chapter>
<chapter name="TEKNISK TIDSKRIFT
HÄFT. 15 ÅRG. 63 15 APRIL 1933">
<h1>TEKNISK TIDSKRIFT</h1>
<h2>HÄFT. 15 ÅRG. 63 <tab>15 APRIL 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Reklamen inom teknisk affärsverksamhet, av reklamchefen Ed. F.   Meyer. -- Tävlingen om
billiga bostäder. -- Sammanträden.

</chapter>
<chapter name="REKLAMEN INOM TEKNISK AFFÄRSVERKSAMHET">
<h2>REKLAMEN INOM TEKNISK AFFÄRSVERKSAMHET</h2><footnote>Föredrag vid avdelningens för industriell ekonomi och
organisation sammanträde den 28 febr. 1933.</footnote>
<h3>Av reklamchefen <sc>Ed. F. Meyer.</sc></h3>
I ett tekniskt affärsföretag är det som bekant flera
faktorer, som samverka i försäljningsarbetet,
nämligen dels den tekniska sakkunskapen, dels de
egentliga försäljningsorganen och slutligen reklamen.
Den sistnämnda har alltså ingen fristående funktion,
utan man måste förutsätta samverkan med de övriga
faktorerna. Reklamen hämtar sitt sakliga stoff
från sakkunskapen, bearbetar detta och får sedan
fylla sin uppgift att stödja försäljarna i deras arbete.
Om man vill uttrycka sig kort, så kan man väl säga,
att reklamen är till för att <i>påskynda</i> försäljningsproceduren.
Säljaren måste ju i regel vid sitt besök
hos köparen in spe räkna med ett visst motstånd.
Detta kan bero på, att köparen vet för litet om den
erbjudna varan och dess fabrikant. Det kan också
hända, att han sätter upp ett visst motstånd av
taktiska skäl, t. e. för att pressa priset, eller att han på
grund av konservatism, oföretagsamhet osv. drar
ut på tiden med saken.

Men just <i>tiden</i> är mycket dyrbar bådo för säljaren
och hans firma. Ju förr en vara blir såld, desto
fortare blir den förbrukad och måste ersättas med en
ny. Då behövs något medel, som upplyser och
påverkar köparen i den önskade riktningen. Här
kommer alltså reklamen in. Den kan komma litet oftare
än säljaren utan att verka påträngande, i synnerhet
som den brukar uppträda i växlande skepnad. Och
varje enhet i en reklamkampanj är ju i regel
billigare än ett personligt besök.

Både tekniker och affärsmän äro väl numera
ganska eniga om, att reklamen är ett oumbärligt
hjälpmedel och -- rationellt bedriven -- kan ge goda
resultat åt det enskilda företaget och samtidigt
verkar stimulerande på näringslivet i allmänhet. Men
<i>utanför</i> våra resp. kretsar finns det fortfarande
personer, som i reklamen se något både onödigt och
skadligt. Förra året utkom en bok av en svensk
författare, som säger, att "maskincivilisationen
strävar att göra oss ombytliga, oroliga och missnöjda.
-- -- -- Så fort ett behov är fyllt, måste ett nytt
skapas." -- Vidare heter det, att det är ett
livsvillkor för tillverkarna att med den moderna
reklamens och mass-suggestionens hjälp inbilla oss, att
vi behöva en massa onödiga saker. "Man kunde
säga, att varje reklamskylt och varje annons är ett
bevis för det annonserades obehövlighet."

Detta är nog inte vidare vänligt menat, men i
själva verket är det ju ett erkännande, att stora ting
kunna uträttas med reklam. Samme författare har
ju f. ö. alldeles rätt, när han påpekar, att "förr i
i världen var behovet det ursprungliga, varan kom
efteråt. Men med massproduktionens genombrott
blev det tvärtom. Varan kommer före behovet."

Här kommer man faktiskt in på reklamens
förnämsta uppgift, nämligen att skapa nya behov, att
öka den totala volymen av befintlig efterfrågan,
vilket ju mycket riktigt behövs för att hålla igång
och eventuellt utöka produktionsapparaten.
Reklamen lär folk att nyttja helt nya slag av olika
produkter och förvandlar så småningom dessa
produkter från lyxartiklar till nödvändighetsvaror.
Dessutom behövs ju reklamen som vapen i konkurrenskampen
företagen emellan, även om den uppgiften inte är fullt så "ädel".

I tekniska företag med deras i regel mer eller
mindre högförädlade produkter kan reklamen inte
undvaras. Den uppträder i många olika former:
från det enkla läskpapperet, som önskar gott nytt
år, till den allvarliga firmatidningen med tekniska
och vetenskapliga artiklar.

Jag skall nu framhålla några synpunkter på ett
par av de mest använda reklamarterna och särskilt
tala om en aktuell sida av saken, nämligen
möjligheten att genomföra en rationalisering av
reklamverksamheten. Mycket har ju på senare år redan
uträttats i det avseendet. Men likaväl som
verkstadsledningen ständigt arbetar på att förbättra
arbetsmetoderna och bringa ner kostnaden, likaväl
bör väl reklammannen alltid sträva efter att skaffa
sitt företag mer och mer vahita pr reklamkrona,
eller -- för att tala tekniskt språk -- öka
verkningsgraden i reklammaskineriet.

Vad då först annonseringen beträffar, så ha ju
annonsörerna på senare tider börjat skaffa sig mera
kännedom om alla de annonsorgan, som erbjuda sina
tjänster, för att med ledning därav kunna göra
erforderlig gallring. Det första steget i den riktningen
är, så vitt jag vet, kontrollering av upplagornas
storlek. Det kunde nog behövas vis-à-vis en del
annonsorgan. Men man bör nog inte tillmäta den saken
alltför stor betydelse. Skulle man rätta sig bara
efter upplagans storlek, så bleve följden, att en del
publikationer, som bara innehåller korsordsgåtor och
sanna berättelser ur livet, skulle vara de bästa
annonsorganen. Så är det kanske med en del slags

varor. Mon det stämmer knappast för ett tekniskt
företag, som inte räknar den breda allmänheten till
avnämare. Bättre är det enligt min mening att få
reda på läsekretsens procentuella fördelning på olika
yrken och inkomstklasser m. m., när sådana
uppgifter stå att få. I varje fall är det ju rationellt
att gallra ut annonsorgan, som ha mycket större
spridning än man ens i gynnsammaste fall kan
utnyttja -- sedan må upplagan vara hur stor eller hur
liten som helst.

När man gör upp ett annonskontrakt, så köper
man ett visst utrymme, ungefär som när man köper
tomt till en villa. Placeringen av annonsen kan
vara gynnsam, likaväl som tomten kan ha ett vackert
läge. Resten får man sköta själv, och det är
betydligt svårare än att köpa utrymmet. Därvidlag kan
man frånse den rent tekniska annonseringen. Ty
en annons, som är avsedd för en begränsad grupp
av fackmän och står i en facktidskrift, den kan nog
påräkna att bli läst, bara den blir observerad. Den
kan alltså vara reklamtekniskt felaktig utan att
avskräcka de fackintresserade. Men nu för tiden
säljas ju många maskiner och andra tekniska
produkter även till icke-tekniker. Man annonserar då
även utanför fackpressen, framför allt i dagspressen,
för att nå ett större antal personer. Då måste man
räkna med att endast ett relativt fåtal personer
studerar annonserna riktigt omsorgsfullt, och att
flertalet tar saken mindre grundligt. Men man vill inte
nöja sig med "fåtalet", man vill nå en stor del av
"flertalet" också. Annonsens omfång och innehåll bör
alltså tillrättaläggas för den grupp, som visar <i>mindre</i>
intresse vis-à-vis annonserna i tidningen. Om en
resande skall besöka en kund och vet, att han inte
får mer än tio minuters audiens, då ska han
naturligtvis inte preparera ett anförande, som räcker en
halvtimme. På samma sätt bör reklammannen
resonera, när han gör sin annons. Har han mycket
att säga, så bör han helst dela upp stoffet på flera
annonser. Det är bättre att få tre korta annonser
helt lästa än den första tredjedelen av en annons.
I synnerhet som slutklämmen brukar komma sist.
På så vis når man både "fåtalet" och en större eller
mindre del av "flertalet". Alltså ökad effekt, utan
att annonseringen behöver kosta mycket mera. och
således ett slags rationalisering. Annonstexten är
ju visserligen bara en detalj i reklamapparaten.
Men med hänsyn till kostnaden är det angeläget
både att omfånget avväges rätt och att innehållet
blir reklammässigt, särskilt i teknisk annonsering,
där det ju framför allt är texten som är det
resonerande och övertalande elementet.

Dessutom finns det ju mycket annat att taga
hänsyn till i annonstekniken. Det brukar sägas, att
en annonsör bör eftersträva att uppnå
kontrastverkan med sin annons. Ja, var och en är ju sig
själv närmast. Men alla kunna inte bli lyckliga på
det viset, åtminstone inte samtidigt. Förresten anse
många, att den där regeln är föråldrad.
"Stjärnspel" i annonsspalterna är i varje fall intet allmänt
annonsörsintresse. Det vore mycket bättre om alla
annonsörer ansträngde sig att göra fyndiga texter
med klämmiga rubriker och flott utstyrsel. Då
skulle allmänheten få ett helt annat intresse för
annonssidorna överhuvudtaget, och därmed vore
mycket vunnet. Men det är inte lätt att höja
annonsstandarden över lag. Det ställer stora krav
på reklammännen resp. annonsbyråerna, i synnerhet
som ganska riklig omväxling är nödvändig för att
hålla allmänhetens intresse vid liv. En hel del
annonsörer har i alla fall redan gått in för detta, och
jag för min del tror, att man här i landet kan hoppas
på god fortsättning.

Det finns ju ett gammalt kinesiskt ordspråk som
lyder, att <i>en</i> bild säger mer än tusen ord. Det
ligger mycken sanning i det, Bilden uppfattas i
regel mycket snabbare än texten och fastnar nog
även bättre i minnet men måste ju i allmänhet
kompletteras med text.

Det finns visst olika åsikter om huruvida man
skall använda fotografiska bilder eller teckningar i
reklamen. En känd amerikansk reklamman menar,
att en fotografisk bild är verklighetstrogen, men en
teckning är ett försök att få någon att tro något.
(Casson). Andra hålla på den tecknade bilden. I
verkligheten är det naturligtvis så, att än är det
ena, än är det andra det mest lämpliga. Men vad
som särskilt bör poängteras, det är, att fotografiets
användbarhet för reklamändamål har ökats oerhört
i och med den fotografiska teknikens utveckling,
som i sin tur torde ha fått många impulser just från
reklamhåll. Den moderna reklamfotografen kan göra
mycket mera än en reproduktion av originalet: han
kan få fram det karakteristiska hos föremålet, på
samma gång som bilden får en konstnärlig prägel.
Reklamtekniskt sett betyder detta, åtminstone för
närvarande: nyhetsvärde, förmånlig kontrastverkan mot
det gamla och framför allt trovärdighet. I den
tekniska reklamen är fotografiet oumbärligt. Det är
en motsvarighet till den vederhäftiga, sakligt
resonerande texten.

Vad beträffar den fotografiska bilden, så är risken
inte så stor, att det konstnärliga inslaget i bilden
blir något slags självändamål. Den faran kan
däremot ligga på lur, när det gäller målade eller
tecknade illustrationer. Men sådant bör man vara på
sin vakt mot i rationellt bedriven reklam. Där
måste s. a. s. alla krafter spännas framför
försäljningsvagnen. Reklamkonstnären får inte sitta och
vräka sig i baksätet.

I samma andedrag måste man naturligtvis
erkänna, att det konstnärliga inslaget är en av de
värdefullaste beståndsdelarna i den moderna
reklamen, som det förutan aldrig hade kunnat bli vad
den är. Om reklamen skall vara rationell, kan det
konstnärliga inslaget knappast undvaras ens i den
enklaste annons eller trycksak. Reklammannen måste
hålla sig à jour med tidens smak och stil. Men han
måste vara konfessionslös vis-à-vis konsten. Han
får inte skicka ut en broschyr i hypermodern
funkis-stil till personer, som inte ha det minsta sinne för
sådan stil. Bilden i teknisk reklam måste liksom
texten framför allt vara vederhäftig -- se'n må den,
när ändamålsenligheten så kräver, moderniseras så
långt den tål.

Den s. k. direkta reklamen, således trycksaker av
alla de slag, har här i Sverige under det senaste
decenniet haft en verklig blomstringstid, icke minst
tack vare våra tryckeriers goda service och utmärkta
resurser. Industriföretag, som tidigare aldrig haft
en tanke åt det hållet, ha blivit stora trycksaksförbrukare
och ordna regelrätta kampanjer. Det har

alltså varit en mycket rik produktion,
reklamtekniken har utvecklats, och många utmärkta
resultat ha nåtts. Möjligheterna till omväxling äro så
gott som obegränsade, och den direkta reklamen
borde alltså i hög grad ha framtiden för sig. Här
måste emellertid skjutas in ett litet aber. Det
föreligger nämligen en viss risk, att det kan bliva
<i>överproduktion</i> på det området -- man har inte rätt att
blunda inför den faran. Många affärsmän tycka
redan nu, att de få för många trycksaker med sin
dagliga post. De hinna inte läsa allt, och deras
intresse blir avtrubbat. Det kan ju ligga mycket
arbete bakom en sådan trycksak, den kan vara
lättläst och innehålla saker av stort intresse för
adressaten -- allt är förgäves, om den kanske inte
ens blir öppnad.

En sådan situation är -- eller kan i varje fall
bli -- mycket besvärlig för de tekniska affärsföretagen,
som inte kunna undvara den direkta reklamen.
I viss mån kan risken elimineras därigenom, att
trycksakerna undan för undan göras mer attraktiva
och stimulerande, men dessutom är det nog klokt
att iakttaga en viss begränsning beträffande antalet
enheter i en reklamkampanj och att gallra ut
adresser, som inte äro nödvändiga. Om var och en i sin
stad har aetta för ögonen, så blir det över hela
linjen bättre hushållning med adressaternas tid och
intresse, på samma gång som man själv spar pengar.
Det ligger ju även i tryckeriernas intresse, att det
inte blir övermättnad på detta område.

Det finns förresten ett bra sätt att minska den
nämnda risken för överproduktion, nämligen genom
att låta en eller ett par enheter i en reklamkampanj
bestå av ett s. k. reklambrev, således ett brev, som
är tryckt på en kontorsmaskin i större eller
mindre upplaga, men som ger sig ut för att vara ett
vanligt affärsbrev. Naturligtvis skall det
postbehandlas som sådant och även i övrigt framställas
efter konstens alla regler. Innehållet måste också
göras så, att det ger intryck av ett individuellt brev.
När man författar ett reklambrev, är det bäst, att
man inbillar sig, att man skriver till en enda
person, annars faller man lätt in i någon slags
cirkulärstil, som skvallrar ur skolan.

När man har gjort i ordning en reklamkampanj,
brukar man ju skicka ut de olika enheterna med
någon tids mellanrum, t. e. en vecka. Adressaten
bör ju, när han får en sådan enhet, ha något minne
av de föregående, så att det blir ett visst sammanhang
och ackumulativ påverkan. Man brukar räkna
med, att adressater, som beräknas få mycket post,
böra få de olika enheterna något tätare än andra.
Vidare bör man göra en annan åtskillnad. Om
nämligen adressaterna skola bearbetas enbart med
reklamkampanjen, så kan man ju sätta igång över
hela fronten på en gång. Då kommer alltså den
sista enheten samtidigt till alla adressater. Om
man däremot har för avsikt att låta adressaterna
besökas av en försäljare, som efter kampanjens slut
skall plocka de frukter, som reklamen har bragt till
mognad, då bör givetvis försäljaren göra sitt besök
ganska snart efter att den sista reklamenheten har
nått den beträffande adressaten. Annars kan
intresset redan ha fördunstat. Rationellt är således
att göra upp en specificerad plan för en sådan
kampanj. Man bör nämligen inte skicka ut till <i>flera</i>
adressater samtidigt, än att försäljarna kunna
beräknas hinna göra sitt besök inom rimlig tid efter
den sista enheten.

Last but not least av de tryckta reklammedierna
bör framhållas den alldeles särskilt för tekniska
företag lämpliga <i>firmatidningen.</i> Inom SKF har så gott
resultat gjorts med Kullagertidningen, att densamma
tryckes på åtta språk och sprides i respektabel
upplaga över hela världen. En icke ringa del av
kostnaden härför kompenseras därav, att man kan
spara på en del annan reklam. Åtminstone för
SKF:s del har firmatidningen blivit ett av de mest
effektiva reklammedlen.

Vad beträffar industrifilmer så skall jag bara med
ett par ord referera SKF:s erfarenheter. Vår första
film togs 1920, den andra i ordningen 10 år senare.
Under tiden hade inte endast fabrikationen
undergått stora förändringar, utan även filmtekniken
utvecklats. Det blev så gott som en helt ny film.
Förresten ha vi lagt upp den nya filmen på ett
annat sätt, så att den är mindre torr och litet mera
underhållande. Enligt min erfarenhet finns det
intresse för industrifilmer över hela världen. SKF:s
filmer ha visats i åtminstone ett trettiotal länder,
och efterfrågan tycks aldrig taga slut. I allmänhet
måste ju särskilda förevisningar ordnas för att man
skall nå just deri publik man vill. SKF använder
mest normalfilm, men smalfilm har ju vissa
företräden, bl. a. betydligt mindre eldfara.

I detta sammanhang bör väl också något sägas
om exportreklamen i tekniska företag. Att denna
blir så effektiv som möjligt är ju inte bara av
intresse för firman utan även för landets
handelsbalans. Man har alltså på sätt och vis dubbel
anledning att lägga ner arbete på exportreklamen.
Envar, som har haft sådant arbete, instämmer nog i
att den <i>första</i> regeln måste vara, att man inte får
skära alla länder över en kam. Den tekniska
kunskapsnivån är ju långt ifrån lika överallt. Dessutom
kan man nog säga, att även om två länder ha samma
nivå i det fallet, så kan det hända, att man i det
ena landet är mera kritiskt inställd mot det, som
kommer utifrån.

Vidare är ju smaken ganska varierande, så att
själva utstyrseln av en annons eller trycksak får
rättas efter marknaden ifråga. En annons som är
"wunderschön" i Tyskland kan vara omöjlig i
England osv. Dessa synpunkter gälla för övrigt även
förpackningar o. d. Slutligen måste under nu
lådande förhållanden även en annan sak beaktas,
nämligen den i de flesta länder bedrivna
propagandan för landets egna industriprodukter. Denna
försvårar naturligtvis, såsom avsikten är,
avsättningen av varor från främmande länder. Därmed
ställas ännu större krav på reklamen för de sistnämnda.

Inom SKF äger ett ständigt samarbete rum mellan
huvudkontoret och de utländska dotterbolagen för
att få utlandsreklamen så rationell som möjligt. De
större dotterbolagen ha egna reklamavdelningar,
men dessa stå också i förbindelse med Göteborg,
som har att vaka över att en viss standard och
enhetlighet upprätthålles.

Huvudkontoret får också förse filialerna med
sådant material, som användes på utställningar och
mässor samt vid fönsterskyltningar. Vad det

sistnämnda beträffar, så ha ju industriföretagen slagit
in på samma väg som detaljhandeln, nämligen
exponering av produkterna i mer eller mindre smakfulla
arrangemang, som helst böra förnyas med ej för långa
mellanrum. Ganska märkligt är, att allmänhetens
intresse för rörliga anordningar aldrig minskas.
Psykologerna förklara ju detta intresse som ett atavistiskt
fenomen, en kvarleva av en gammal instinkt, att
människan måste ta sig i akt för det, "som rör sig i
terrängen". Detta har SKF:s reklamavdelning dragit
nytta av, eftersom kullagret i hög grad representerar
"rörelsen". Rörliga reklamanordningar böra
ju, vare sig det gäller kullager eller annan teknisk
reklam -- vara så beskaffade, att man med rörelsen
åskådliggör någon av produktens egenskaper eller
funktioner. Det duger inte att sätta upp vad för
en attrapp som helst. Det måste finnas en
reklamtanke i det hela.

En sak, som tyvärr är mycket aktuell, är frågan
om reklamens uppgift under ekonomiska kristider.
Från tillverkarens och affärsmannens synpunkt ter
sig krisen naturligtvis så. att det köpes för litet --
sedan må de lärde diskutera om detta beror på
överproduktion eller underkonsumtion eller båda delarna.
I vilket fall som helst råder ju faktiskt en ganska
utbredd strejk bland köparna i hela världen. Många
av dessa äro urståndsatta att köpa. Men man kanske
vågar framkasta en förmodan, att många andra, som
också ha inhiberat eller minskat sina inköp, <i>skulle
kunna</i> köpa men av någon orsak också köpstrejka
-- kanske angripna av den psykiska smitta, som
sprides av själva ordet "depression" -- en farlig
bakterie, som förekommer alltför ymnigt både i
pressen och i dagligt tal.

Man vet ju hur det gå till när en lågkonjunktur
sätter in: den ena fabriken efter den andra minskar
driften. De arbetslösas skara ökas undan för undan.
Köpkraften mattas mer och mer. Men när det nu är
så att det ena drar det andra med sig när allting
går <i>nedåt</i> i näringslivet, så bör det väl ske på samma
sätt om det börjar gå uppåt igen. Om det
resonemanget är riktigt, så skulle man väl genom
intensifiering av reklamverksamheten kunna stimulera
många av dem, som kan köpa, men f. n. inte vill,
till större konsumtion, m. a. o. sätta pengarna i en
normal cirkulation. På så vis borde ju kretsen av
dem, som kan köpa, så småningom ökas och "det
ena dra det andra med sig" -- på vägen uppåt.

Med dessa funderingar vill jag endast göra
gällande, att reklamen inte bör läggas på hyllan under
ekonomiskt svåra tider, utan att den tvärtom bör
ökas, så länge man kan misstänka, att det finns
någon förborgad köpkraft att mobilisera.

<b>Diskussion.</b>

Direktör <b>Gunnar Jacobsson.</b> I det intressanta
föredraget påpekas vikten av att annonsörerna skaffa sig
noggrann upplysning om annonsorganen så att
annonserna medföra största möjliga nytta. Detta är
naturligtvis riktigt, och jag tror nog att de allra flesta
annonsörer försökt förfara i enlighet härmed, även om
undersökningen ofta icke göres så rationellt och ingående
som den borde och kunde göras. När detta bringas på
tal, kommer man emellertid osökt att tänka på de
många fall, då en annonsör tvingas att mot sin önskan
annonsera i ett organ, som han vet icke når hans
kundkrets eller som han av annat skäl anser olämpligt att
annonsera i. Detta förekommer, som vi alla veta,
såväl i fråga om tidskrifter, däribland icke minst de
tekniska, som ifråga om dagliga tidningar och tillfälliga
publikationer. Påtryckningsmedlen variera.

Den av mig berörda okynnesannonseringen, som jag
skulle vilja kalla den, kan naturligtvis icke rådas bot
för på annat sätt än att annonsörerna lära sig inse att
den i de flesta fall innebär ett rent bortkastande av
pengar.

Ofta plågas industriföretagen av talföra utländska
annonsagenter, i många fall representerande utländska
uppslagsböcker. För exporterande företag kan det vara
av stor betydelse att hava sitt namn och kanske även en
annons införd i någon eller några av dessa ofta mycket
värdefulla verk, men då ofantligt mycket skoj
förekommer i samband med dylik annonsinsamling, är det
rådligt att om man är tveksam rådfråga Sveriges
Exportförening, som utfört och alltjämt utför ett värdefullt arbete
med avslöjandet av ohederliga utländska ackvisitörer
av såväl annonser som beställningar.

Svårare är det kanske att komma till rätta med det
stora antalet tekniska publikationer, som så småningom
uppstått, flertalet utgivna av föreningar av olika slag.
Förekomsten av alla dessa publikationer, varav de flesta
säkert icke skulle kunna existera utan annonser, utgör
en svår beskattning av industrien. I dessa rationaliseringens
tider ligger det nära till hands att tänka sig en
minskning av antalet publikationer genom att
föreningar, som verka inom besläktade områden, ena sig
om gemensamt organ. Detta skulle medföra avsevärd
besparing för annonsörer och prenumeranter samt skulle
för dem, som studera teknisk litteratur, innebära den
fördelen, att det mest värdefulla materialet
sammanföres i ett färre antal publikationer, under det att de
mindre värdefulla artiklarna, som nu tjänstgöra som
spaltfyllnad, skulle bortfalla. Det är givet att studiet
av den tekniska litteraturen härigenom skulle vinna
högst betydligt.

Docent <b>Gerhard Törnqvist.</b> Reklamen kan enklast
betecknas som en mekanisering av försäljningsarbetet.
Man begagnar reklam, därför att den <i>under vissa
förutsättningar</i> medför ett förbilligande av "produkten", dvs.
försäljningen. Ju större den möjliga köparkretsen inom
ett givet område är och ju oftare de åvägabragta köpen
upprepas, dess längre kan mekaniseringen drivas.
Jämförelsen med förhållandet mellan handarbete och
maskinarbete på tillverkningssidan ligger här nära till hands.

Även om man kan uppfatta rubriken för diskussionen
på olika sätt, bör nian kunna vara överens om att de
produkter, som det här gäller, ha tre karakteristika,
som äro av betydelse för diskussionen, nämligen:

1) Kretsen av möjliga köpare är relativt begränsad.
Det är här frågan om "klass"-, icke, såsom fallet är med
stora konsumtionsartiklar, om "mass"-försäljning.

2) Köpen äga i regel rum med lång tids mellanrum.
Det är här frågan om "uppsättningsköp", icke om
"kompletteringsköp". I varje fall synes inledaren
närmast ha tänkt på uppsättningsköpen.

3) Köparna äro känsliga för påverkan till köp.
Härvidlag bör emellertid en stark åtskillnad göras mellan
<i>slutliga konsumenter</i> (t. e. av dammsugare och andra
maskiner för hemmet), vilkas värdeskala är rent
subjektiv och kan påverkas med argument, som ligga vid
sidan av det "penningekonomiska" betraktelsesättet,
och <i>företagare,</i> som köpa placeringar, som förränta sig
i penningekonomisk mening.

Den tredje punkten, påverkningsbarheten, är en
förutsättning för all försäljningsverksamhet i egentlig
mening (alternativet härtill vill jag beteckna som
"distribution" i egentlig mening). Genom att köparkretsen är
begränsad till en viss "klass" och genom att den med
långa mellanrum disponerar inkomst för att köpa av

någon av många konkurrerande investeringsmöjligheter,
är påverkningsbarheten stor. Varje köpare (jag tänker
här närmast på slutliga konsumenter) har ett relativt
stort överskott, sedan han täckt elementära,
ofrånkomliga behov.

Å andra sidan utöva de två första omständigheterna,
begränsningen av antalet köpare och av antalet köp
per "köparliv" ett bestämt inflytande på
försäljningsarbetets och reklamens utformning. Det rena
"maskinarbetet", massannonseringen, skapandet av "fasta
köpvanor" blir inget ideal, såsom fallet är i fråga om små
förnödenhetsartiklar med regelbunden konsumtion.
Arbetet har med andra ord mera karaktär av antingen rent
handarbete eller också arbete vid halvautomatiska
maskiner. Detta betyder, att arbetsplaneringen, studiet av
produktionsvillkoren och liknande uppgifter spela en,
relativt sett, mycket större roll för det slutliga
resultatet än vad fallet är ifråga om den mera mekaniserade
reklamen. "Grundkostnaderna bli höga vid små upplagor".

Som följd härav bli för den tekniska reklamen
följande frågor särskilt betydelsefulla:

1) Hur ter sig den relativa marknaden inom olika
köparkategorier? Dessa kunna vara typer av företag
eller klasser av slutliga konsumenter (inkomster, åldrar,
geografiska grupper osv.). Frågor av denna art kunna
ofta icke besvaras utan en skärpning av kraven på
officiell statistik och ö. h. t. officiellt intresse för
konsumtionens problem.

2) Hur når man med bästa ekonomi dessa klasser?
Hur bör man t. e. lägga till rätta sin försäljning för att
nå en viss såsom önskvärd ansedd omsättning?   Detta
innebär icke blott en diskussion av möjlig reklam
(direktreklam, fackpress, tidningar med klass-spridning och
annan "urvalsreklam") kontra personligt försäljningsarbete,
utan även diskussion av frågan om metoderna
att göra det personliga arbetet effektivt. Den viktiga
uppgift, som går under namn av sales promotion, är
också en försäljnings- eller reklamuppgift, fastän
föremålen äro säljare, egna eller återförsäljares (i så fall, när
det gäller tekniska saker, i regel generalrepresentanters).

För jämförelse av arbetsmetoder spelar företagets
egen statistik stor roll, inte blott med avseende på
redovisning av bokförd försäljning (på distrikt, kundgrupper
osv.). Särskilt inom direktreklamen har man utvecklat
tekniken på statistikens område mycket starkt.
Liknande gäller om svarskuponger (på annonser),
bearbetning efter t. e. taxeringslängder och studium av
resultatet inom olika kategorier.

3) I jämförelse härmed har reklamen för tekniska
varor relativt små möjligheter, när man jämför med
annan reklam, att verka banbrytande i fråga om
analysen av reklamens utformning. Studiet av
reklampsykologiska frågor är faktiskt inte just nu av samma
intresse som tidigare, därför att man har kommit under
fund med att det finns fundamentala frågor rörande
försäljningens och reklamens ekonomi, som man glömt
bort att klara ut men som låter sig klaras ut. Att detta
omdöme först och främst gäller den tekniska
annonseringen med sina intrikata problem att nå de rätta
människorna, säger sig självt.

I diskussionen deltogo även direktör Folke Stenbeck
och kapten F. Hansen.

Den förre påpekade, att den tekniska reklamen bör
koncentreras efter följande linjer:

1) Koncentration ifråga om kundgrupper eller
köparkategorier.

2) Koncentration ifråga om tidpunkt för reklamen, så
att den sammanfaller med lämplig försäljningstidpunkt.

3) Koncentration ifråga om försäljningsdistrikt.

4) Koncentration ifråga om försäljningsargument.
Kapten F. Hansen påtalade de svårigheter
allmänheten har ifråga om registrering av reklamtryck och
framhöll nödvändigheten av en standardisering ifråga
om formatet.

</chapter>
<chapter name="TÄVLINGEN OM BILLIGA BOSTÄDER.">
<h2>TÄVLINGEN OM BILLIGA BOSTÄDER.</h2>
I denna tidskrift har tidigare i korthet redogjorts
för den av Stockholms stad anordnade tävlingen
angående typer för billiga bostäder. Såväl
programmet för tävlingen som de inkomna förslagen erbjuda
så många beaktansvärda synpunkter och uppslag av
värde, att en översikt av tävlingen torde kunna
påräkna intresse även inom kretsar, som ej direkt
beröras därav. Av utrymmesskäl måste dock denna
översikt begränsas till de fyra prisbelönade
förslagen, vilka emellertid redan de giva en rätt
mångsidig belysning av hithörande problem.

Tävlingens ändamål hade i programmet angivits
vara att frambringa underlag för åstadkommande
av lägenhetstyper, vilka, samtidigt som de erbjöde
i hygieniskt och socialt avseende godtagbara och ur
trevnadssynpunkt tillfredsställande familjebostäder,
kunde framställas och uthyras till lägre kostnad än
de lägenheter som under senare år producerats i
Stockholm. Därjämte borde dessa lägenhetstyper
bättre än de nu i marknaden förekommande lämpa
sig för familjer i små villkor, företrädesvis för
familjer med barn.

De tävlande voro i vissa avseenden bundna vid
särskilda bestämmelser. De föreslagna byggnadstyperna
skulle sålunda inplaceras på en viss del av
den staden tillhöriga stadsdelen Årsta med frihet att
använda den för området fastställda stadsplanen
eller att föreslå annan plan.

Bostadsbyggnaderna skulle innehålla en viss
våningsyta (netto), av vilken minst 2/3 skulle utgöras
av bostadslägenheter av ett fåtal (minst två)
storlekstyper med en yta av lägst 35, högst 50 m<sup>2</sup>.
Återstoden av våningsytan skulle få disponeras dels för
mindre lägenheter (min. 25 m<sup>2</sup>), dels för något större
sådana (max. 65 m<sup>2</sup>) samt dessutom butiker och
liknande lokaler.

Bostäderna skulle inrymmas i hyreshus, uppförda
i tre eller flera våningar. Vid planläggningen skulle
hänsyn tagas till möjligheten att bereda tillräcklig
dagsbelysning av såväl trappor som lägenheter samt
till desammas luftning. Uppvärmningen skulle ske
genom centraluppvärmning. Av övriga "moderna
bekvämligheter" skulle W. C. och tvättställ få
finnas i lägenheterna, däremot ej bad- eller duschrum
i varje lägenhet, liksom ej heller centralanläggning
för varmvatten skulle få förekomma. Redan i
programmet hade alltså vidtagits vissa restriktioner i
prisreducerande syfte.

Inalles 66 förslag hade inkommit vid tävlingstidens
utgång. I och för jämförelse mellan dessa förslag

<img 1>
Fig. 1. Våningsplan enligt det med första pris belönade förslaget (arkitekt Nils G:son Friberg).
</img>

har prisnämnden haft att utgå främst från
byggnadskostnaderna samt det sätt, varpå de tävlande
förstått att utnyttja utrymmena, men därjämte har
avsevärd hänsyn måst tagas till förslagens värde ur
ideell och praktisk synpunkt.

I och med det starka betonandet av kravet på
lägenheternas användbarhet har det givetvis varit
nödvändigt att frångå begreppen "rum" och
"eldstad" som grund för kostnadsjämförelserna. Av
samma skäl ha ej heller de traditionella ytbegreppen
bruttoyta (av prisnämnden kallad A-yta) och
nettoyta (B-yta) varit tillräckliga. Nämnden har därför
infört ett nytt begrepp, "intensiv yta" eller C-yta,
varmed förstås dels de delar av dagsbelysta
utrymmen, som äro belägna innanför "skugglinjen"
(en linje dragen parallellt med fönsterväggen och på
ett avstånd från denna som motsvarar dubbla
rumshöjden, dock högst 5,40 m), dels ytan av vissa andra
inom lägenheten befintliga, för bestämda ändamål
avsedda utrymmen (tambur, W. C., garderober och
skafferi) intill en omfattning som motsvarar vissa
enligt erfarenhetsrön bestämda normer, dels halva
ytan av allt övrigt utrymme i lägenheten. Till den
efter dessa regler uträknade C-ytan göres särskilt
tillägg för dels å lägenheten, efter totala
lägenhetsantalet räknat, ankommande andel i ytan av
eventuellt inom fastigheten förekommande, för flera
lägenheter gemensamma badrum jämte
avklädningsrum (ytan av dessa utrymmen medräknas endast
intill 5 m<sup>2</sup>), dels 1/3 av ytan av till lägenheten hörande
kallar- och vindsutrymmen, dels 1/3 av å lägenheten
ankommande andel i sammanlagda ytan av vissa för
lägenheterna gemensamma, utan särskild avgift
tillgängliga utrymmen (tvättstuga, stryk-, mangel- och
torkrum, barnkrubba m. m.; däremot ej pannrum,
bränslerum o. d.).

I nära samband med kostnadshänsynen står det
sätt, varpå de tävlande utnyttjat byggnads- och
våningsytorna och vilket kan uttryckas i förhållande
mellan B- och A-yta samt mellan C- och B-yta.

För bedömande av förslagens ideella och
praktiska värde har nämnden angivit några vägledande
riktlinjer. Sålunda har påpekats, att de
genomgående lägenheterna och hörnlägenheterna erbjuda
bättre möjligheter till luftning än de ensidigt
orienterade. Fönster, vettande mot ljusgårdar, ha dock
ansetts innebära en olämplig anordning. Antalet vid
samma trapplan belägna lägenheter har ansetts
böra nedbringas så långt detta är förenligt med
hänsyn till kostnaderna. Trapporna hava ansetts böra
erhålla dagsbelysning genom sidofönster, ehuru även
andra system, som t. e. överljus i en eller annan
form godtagits. Trappor med i sidoled utdragna,
mörka trapplan hava stämplats såsom olämpliga. Under vissa
förbehåll har medgivits någon minskning av minimimått
för trappbredder.

Största intresset knyter sig måhända till de
synpunkter som varit vägledande vid bedömandet av
lägenheternas planlösning. Nämnden har därvid
tillerkänt den mera differentierade lägenhetstypen ett
högre bostadsvärde än den traditionella typen med
relativt stora, odelade utrymmen. I vad mån
denna åskådning överensstämmer med de nuvarande
levnadsvanorna hos den befolkningsgrupp, för vilken
dessa bostäder äro avsedda, må lämnas osagt. En
differentiering av utrymmena i dag- och nattrum
innebär ovedersägligen stora fördelar ur olika
synpunkter. Däremot torde man nog kunna ifrågasätta
lämpligheten av att inskränka köksutrymmet till det
för matlagningen strängt nödvändiga. I hem, där
maten måste stå på bordet nästan hela dagen, torde
matvråns förläggande till köket och dettas
utnyttjande för andra arbeten än matlagning vara
önskvärt, åtminstone ur husmoderns synpunkt.

Principen att dela våningsutrymmet mellan ett
någorlunda stort dagrum och ett växlande antal
smärre sovrum innebär givetvis, att man måste
nedsätta anspråken på rumsstorleken högst avsevärt.
Lägenheterna komma därför att innehålla rum med
mått, som ofta underskrida det hittills vanliga
minimimåttet, 9 m<sup>2</sup>. Nämnden anser emellertid, att
man genom goda anordningar för ventilation bör
kunna tillfredsställa hälsovårdsstadgans anspråk på
luftväxling även med mindre luftkub än den som
svarar mot nämnda minimiyta. I fråga om
takhöjden har nämnden däremot ansett, att det i
byggnadsordningen föreskrivna minimimåttet (2,70 m)
näppeligen bör underskridas. Här föreligger, enligt
anmälarens mening, en viss motsägelse. Om
luftkuben kan minskas, bör ju detta kunna ske genom
en måttlig minskning av rumshöjden lika väl som
genom inskränkning av golvytan. Genom att minska
rumshöjden kan man å ena sidan vinna större
golvyta och bättre proportioner på smårummen, och å
andra sidan torde det vara obestridligt, att ett lågt
rum är lättare att vädra ut än ett högt.

I fråga om utrymmets disposition anför nämnden
vidare, att vissa kökstyper ansetts mindre önskvärda,
såsom t. e. alltför smala kök och s. k. bostadskök,
dvs. kombinationen av vardagsrum med köksalkov.
Som direkt mindervärdig har nämnden dock endast
ansett den trånga, artificiellt upplysta kokvrån utan
annan möjlighet till fönstervädring än över
vardagsrum eller sovrum. Vissa anspråk på toaletternas
rymlighet och placering hava vidare uppställts.

Självfallet har intet av de ingivna förslagen i alla
avseenden kunnat motsvara de av prisnämnden
uppställda idealfordringarna, men de förete
sinsemellan stora variationer i fråga om kvalitet och
karaktär och ha därigenom givit en mångsidig
belysning av de med tävlingen förbundna spörsmålen.

I stadsplanehänseende ansluta sig förslagen i allmänhet
till den för området fastställda planen, men

vissa och, som det förefaller, väl motiverade avsteg härifrån ha gjorts av en
del tävlande, vilka tydligen ansett, att de nu på modet varande nord-sydligt
orienterade lamellhusen icke erbjuda tillräckligt samband mellan
bebyggelsen och den kuperade terrängen inom bebyggelseområdet.

Våningsantalet varierar i förslagen mellan 2 och 9, huskropparnas djup
mellan 7,5 och 21,2 m. I sistnämnda hänseende gör sig dock en bestämd
tendens gällande till ett frångående av de hittills brukliga stora husdjupen,
enär flertalet förslag utmärkas av husdjup mellan 8 och 12 m. Så mycket
större är splittringen i fråga om lägenheternas planlösning.

I fråga om byggnads- och våningsytornas utnyttjande komma de fyra
prisbelönade förslagen varandra ganska nära. Förhållandet mellan netto- och
bruttoytorna varierar nämligen blott mellan 77,8 och 79,2 % och förhållandet
mellan intensiva ytor och nettoytor mellan 96,0 och 98,6 %.

I det med första pris belönade förslaget har
området bebyggts med 4-våningshus, vilkas djup
minskats till 7,55 m. Som husen sakna h j ärtmurar, har
en rätt originell bjälklagskonstruktion föreslagits,
med tvärs över huset gående armerade väggar och
vinkelrätt mot dessa inlagda träbjälkar.
Konstruktionen för med sig utanför murlivet framspringande
pelare, vilka giva ett mindre tilltalande utseende åt
fasaderna. Den härigenom uppstående vertikala
accentueringen ökas genom att trapphusen indragits
innanför fasaderna, varigenom f. ö. trapporna blivit
väl trånga.

Utmärkande för planlösningen är, att samtliga
lägenheter äro genomgående och väl differentierade

<img 1>
Fig. 2. Våningsplaner enligt det med andra pris belönade
förslaget (arkitekterna Gösta Karlsson och Erik Selander).
</img>

<img 1>Fig. 3. Stadsplan enligt det med tredje pris belönade förslaget (professor Erik
Lallerstedt och arkitekt David Helidén).
</img>

efter utrymmenas ändamål. Som framgår av fig. 1,
har författaren på en yta av 30 m<sup>2</sup> kunna
åstadkomma en lägenhet, bestående av vardagsrum,
sovrum, kokvrå och, som det förefaller, tillräckliga
övriga utrymmen. På det största tillåtna utrymmet,
65 m<sup>2</sup>, ha ej mindre än 4 rum och kök funnit plats.
Antalet lägenheter vid varje trapplan är endast två.
Totalkostnaden (byggnadskostnad + mark- och
gatukostnad) har beräknats till 263 kr. pr m<sup>2</sup> nettoyta
och 271 kr. pr m<sup>2</sup> intensiv yta, vilket ger en årshyra
av 21:00, resp. 21:70 kr. pr m<sup>2</sup>.

Det med andra pris belönade förslaget har vissa
likheter med det förstnämnda. Husdjupet är 7,7 m,
och h j ärtmur saknas. Lägenhetsplanerna äro
påfallande enkla och rediga och sovrummen rymligare än
man skulle kunnat vänta, vilket ökade utrymme dock
synes ha vunnits på speciellt kökens bekostnad. I
konstruktivt avseende har förslaget karakteriserats som
oklart. Kostnaden pr m<sup>2</sup> nettoyta, resp. intensiv yta
utgör 275, resp. 285 kr., motsvarande en årshyra av 22,
resp. 22:80 kr. pr m<sup>2</sup>, sålunda ett relativt högt belopp.

<img 1>
Fig. 4. Våningsplaner enligt tredje pristagarnas förslag.
</img>

<img 1>
Fig. 5. Stadsplan enligt det med fjärde pris belönade förslaget (arkitekterna Cyrillns
Johansson och Olle Santesson samt ingenjör Nils Rosander).
</img>

I det med tredje pris belönade förslaget har
lamellformen frångåtts och husen, i alternativt 3 och 4
våningar, förlagts i rader, som i stort sett följa
terrängformerna. Grundplanen är i det närmaste kvadratisk
med ett husdjup av 14,8 m. 82,5 % av lägenheterna
äro hörnlägenheter och sålunda väl genomluftbara.
Lägenhetsutrymmena äro väl utnyttjade ehuru föga
differentierade. Toaletter och tamburer förefalla väl
trånga. Trappan, med överljus, har placerats mitt i
huskroppen. Till varje trapplan ha icke mindre än
5 lägenheter förlagts, vilket i förening med de smala
sidoplanen torde vara rätt olämpligt ur trevnadssynpunkt.
Husen innehålla inga utrymmen för bad, vilka
tänkts förlagda till en för hela området gemensam
byggnad.

I konstruktivt avseende, och särskilt i fråga om
standardiseringsmöjligheterna, är förslaget fördelaktigt.
Kostnaderna pr m<sup>2</sup> B-, resp. C-yta ha därför
kunnat hållas nere vid 256, resp. 259
kr., vilket ger en beräknad årshyra av
20:50, resp. 20:70 kr. pr m<sup>2</sup>.

Det billigaste förslaget är emellertid det, som belönats med fjärde pris. I
avsikt att förbilliga byggnadskostnaderna hava författarna utformat
husen i långa sammanhängande längor, av vilka vissa gördelformigt omsluta
den platåliknande inre delen av området. Husen tänkas uppförda i tre
våningar, i den inre ringen alternativt i fyra, och ha djupet 10,5 m med en
hjärtmur konsekvent förlagd mitt inuti huset. Härigenom ha goda
standardiseringsmöjligheter ernåtts. Planlösningarna äro enkla och rediga men någon
nämnvärd differentiering av utrymmena förekommer däremot ej, enär författarna
ansett, att största möjliga frihet bort lämnas åt hyresgästerna i fråga om
dispositionen av rummen. Förslaget innehåller ett rätt stort antal ensidiga
lägenheter, varjämte förekomsten i viss utsträckning av s. k. bostadskök och de
något knapphändiga garderobs- och toalettutrymmena förminska förslagets
värde ur de av prisnämnden valda synpunkterna. Antalet lägenheter pr
trappa är rätt högt, i genomsnitt 8,2.

Häremot väga de obestridligt låga byggnadskostnaderna, vilka kunna
förklaras dels av den rediga uppbyggnaden, dels av den ringa differentieringen.
Nämnden har dock vid kostnadsberäkningen utgått från en rumshöjd av 2,70
m, ehuru förslaget upptar endast 2,50 m. Totalkostnaden pr m<sup>2</sup> nettoyta utgör
238 kr. och pr m<sup>2</sup> intensiv yta 248 kr., motsvarande en årshyra av 19:00, resp.
19:80 kr. pr m<sup>2</sup>.

Tävlingen synes hava visat, att det i Stockholm torde vara möjligt att
framställa godtagbara bostadslägenheter till ett pris av 250 à 275 kr. pr m<sup>2</sup>
nettoyta, motsvarande en årshyra pr m<sup>2</sup> av 20 à 22 kr.,
sålunda en avsevärd sänkning i jämförelse med d
för nybyggda hus nu gängse priserna. Om man
emellertid tar hänsyn till att råmarkvärdet är så lågt
beräknat som till 4 kr. pr m<sup>2</sup> samt att de låga
byggnadskostnaderna kunnat uppnås främst genom
kännbara uppoffringar i fråga om komfort och anspråk på
utrymme och dessutom förutsätta avvikelser från
gällande byggnadsförfattningar, ter sig besparingen
icke längre så överväldigande. För uppnående av
rimliga bostadskostnader torde alltså även andra
åtgärder vara erforderliga än dem tävlingen anvisat.
<tab><tab><tab><tab><tab><tab><tab><tab><tab><i>E. H--r.</i>

<img 1>
Fig. 6. Våningsplaner och sektionstyp enligt fjärde pristagarnas förslag.
</img>

<h3>På grund av tillfällig utrymmesbrist finnas sammanträdena införda på annonssidan XIX.</h3>

</chapter>
<chapter name="TEKNISK TIDSKRIFT
HÄFT. 16 ÅRG. 63 22 APRIL 1933">
<h1>TEKNISK TIDSKRIFT</h1>
<h2>HÄFT. 16 ÅRG. 63 <tab>22 APRIL 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Om värmeenhetens benämning och beteckning, av civilingenjör Holger A. Lundberg. -- Social
psykologi. -- Tidskriftsnytt inom mekaniska och elektriska facken. -- Notiser. -- Tekniska föreningar. --
Sammanträden.

</chapter>
<chapter name="OM VÄRMEENHETENS BENÄMNING OCH BETECKNING.">
<h2>OM VÄRMEENHETENS BENÄMNING OCH BETECKNING.</h2>
<h3>Av civilingenjör <sc>Holger A. Lundberg.</sc></h3>
Vi ha i Sverige hittills använt en hel del ganska
skiftande benämningar och beteckningar på
värmeenheten, och det torde nu vara lämpligt att taga
upp till diskussion frågan om, vilka benämningar och
beteckningar, som äro ur teknisk synpunkt lämpligast.
Vi kunna då genast bortse från en benämning sådan
som "'värmeenhet" med beteckningen v. e., W. E.
etc. och inskränka diskussionen till de enheter, som
blivit lagfästa i Tyskland och i Frankrike, då det ju
är ett önskemål, att de här ifrågavarande
beteckningarna äro internationellt begripliga.

I Tyskland är den lagliga enheten kilokalorien,
betecknad kcal, i Frankrike är den thermien, betecknad
th. En kcal är den värmemängd, som fordras för att
under vissa betingelser värma 1 kg vatten 1°C, en th
är den, som under praktiskt taget samma
förhållanden kräves för att värma 1 ton vatten 1°C. Man
finner alltså, att 1 th = 1 000 kcal.

Har då den ena av dessa enheter någon fördel
framför den andra, då vi betrakta frågan ur teknisk
synpunkt?

Metersystemet är så uppställt, att för varje enkel
enhet finnes en <i>grundenhet,</i> ur vilken större och
mindre enheter bildas genom prefix, såsom kilo-,
milli- etc. För längd är alltså grundenheten <i>meter,</i> för
vikt <i>gram,</i> för effekt <i>watt</i> etc. Har man då frihet att
välja, bör man för tekniskt bruk välja en grundenhet,
som så att säga ligger ungefär i mitten av det
avsedda storhetsområdet. Såsom exempel på en i detta
avseende lämpligt vald grundenhet må anföras
metern. Det minsta mått, man använder i tekniken är
millimetern (mm) = 1/1 000 m, och det största är
kilometern (km) = 1 000 m. Grundenheten ligger
alltså här ungefär i mitten av det tekniska
användningsområdet. Det finnes också möjligheter att bilda
ännu mindre enheter genom prefixet mikro- (µ)
= 1/1 000 000 och större genom prefixet mega- (M) =
= 1 000 000.

Med avseende på värmeenheten är i det tyska
systemet grundenheten <i>cal</i> den värmemängd, som
fordras för att värma 1 g vatten 1°C, under det att i det
franska systemet grundenheten är 1 000 000 gånger
större, eller <i>th,</i> dvs. den värmemängd, som fordras för
att värma 1 ton vatten 1°C. Vilken av dessa
grundenheter är nu den ur teknisk synpunkt lämpligaste?
Ja, man kan ju redan från början säga, att
grundenheten cal är så liten, att en mindre enhet, millikalorien
(mcal) ej har någon teknisk användning. Redan
för att få en något så när lämplig storlek på enheten,
måste man här tillgripa prefixet kilo- och för tekniskt
bruk använda enheten kcal. Att även denna är i
minsta laget visas kanske bäst i följande tabell, där
en del ur praktiken hämtade värden på värmegenomgångstal
och värmeförbrukningssiffror äro framställda
dels i måttet kcal, dels i måttet thermi (th) med ur
denna härledda sekundära enheter millithermi (mth)
och kilothermi (kth).
<table>
<td><td r>Uttryckt i <td>enheten
<td><td c>kcal <td c>th (mth och kth)
<td><i>Några naturkonstanter.</i><td c><td c>
<td>Värmeledningstalet för en korkplatta,<td c><td c>
<td><tab>dvs. den värmemängd, som pr<td c><td c>
<td><tab>timme strömmar genom 1 m<sup>2</sup><td c><td c>
<td><tab>av en platta med 1 m tjocklek, då<td c><td c>
<td><tab>temperaturskillnaden på ömse<td c><td c>
<td><tab>sidor är 1°C, uppgår till ca. . . . <td c>0,040 <td c>0,040 mth!
<td>Värmegenomgångstalet för en tegelmur<td c><td c>
<td><tab>av 0,5 m tjocklek är pr m<sup>2</sup>,<td c><td c>
<td><tab>timme och °C ca. . . . <td c>1 <td c>1 mth
<td>Specifika värmet hos överhettad<td c><td c>
<td><tab>vattenånga är pr kg och °C ca. . . . <td c>0,48 <td c>0,48 mth
<td>1 kWh motsvarar . . . <td c>860 <td c>0,86 th
<td>1 kg normalånga har ett värmeinnehåll av . . . <td c>640 <td c>0,64 th
<td>1 ton normalånga har ett värmeinnehåll av . . . <td c>640 000 <td c>640 th

<td><i>Bränslen.</i><td c><td c>
<td>1 kg stenkol innehåller exempelvis <td c>6 470 <td c>6,47 th
<td>1 ton stenkol innehåller exempelvis <td c>6 470 000 <td c>6,47 kth
<td>1 hl koks innehåller exempelvis <td c>315 000 <td c>315 th
<td>1 m<sup>3</sup> barrved innehåller exempelvis<td c><td c>
<td r>(löst mått) <td c>1 150 000 <td c>1,15 kth

<td><i>Hushållseldstäder.</i><td c><td c>
<td>En »normalfamilj» på 5 personer<td c><td c>
<td><tab>förbrukar i en vedspis pr dag ca <td c>30 000 <td c>30 th
<td>För att hålla bostaden varm kan<td c><td c>
<td><tab>samma familj antagas vid lägsta<td c><td c>
<td><tab>vintertemperatur behöva pr tim. <td c>10 000 <td c>10 th
<td>Detta motsvarar en årlig bränsleförbrukning<td c><td c>
<td><tab>av ca. . . . 30 000 000 <td c>30 kth
<td>En värmeledningspanna levererar<td c><td c>
<td><tab>pr m<sup>2</sup> och timme ca. . . . <td c>8 000 <td c>8 th
<td>En medelstor kamin lämnar pr timme<td c><td c>
<td><tab>exempelvis . . . <td c>3 000 <td c>3 th

<td><i>Ångpannor.</i><td c><td c>
<td>En vattenrörpanna på 250 m<sup>2</sup> eldyta,<td c><td c>
<td><tab>som drives med en belastning<td c><td c>
<td><tab>av 25 kg ånga pr m<sup>2</sup> och<td c><td c>
<td><tab>timme, levererar pr m<sup>2</sup> och timme ca. . . . <td c>16 000 <td c>16 th
<td>Pr timme levererar den ca. . . . <td c>4 000 000 <td c>4 kth
<td>Under ett 8 timmars prov avgives<td c><td c>
<td><tab>en värmemängd av ca. . . . <td c>32 000 000 <td c>32 kth
<td>I vattenrummet finnes magasinerade ca. . . . <td c>2 000 000 <td c>2 kth
<td>Pr m<sup>2</sup> rostyta och timme frigöras ca. . . . <td c>700 000 <td c>700 th

<td><i>Ugnar.</i><td c><td c>
<td>En  medelstor svensk vällugn förbrukar<td c><td c>
<td><tab>pr timme c:a . . . <td c>1 400 000 <td c>1,4 kth
<td>Dess kolförbrukning  pr ton insatt järn är ca. . . . <td c>700 000 <td c>700 th
<td>En martinugn kräver pr ton stål ca. . . . <td c>1 500 000 <td c>1 500 th
<td>Vid en gasgenerator är belastningen<td c><td c>
<td><tab>pr m<sup>2</sup> rostyta och timme ca. . . . <td c>900 000 <td c>900 th
</table>

Exemplen kunna mångfaldigas. För att framställa
l ton cellulosa fordras ca 4 000 000 kcal eller 4 000 th
eller 4 kth. Statens järnvägar förbruka årligen en
stenkolsmängd, som svarar mot ca 3 000 000 000 000
kcal eller ca 3 000 megathermier (Mth).

Det synes mig av de ovan anförda exemplen klart
framgå, att enheten kcal är allt för liten även för de
minsta eldstäder, vi använda i hushållet. Man kan
nu visserligen då tillgripa en del hjälp åtgärder. Den
första av dessa är att i stället för exempelvis
30 000 000 kcal skriva 30 X 10<sup>6</sup> kcal. Men det måste
erkännas, att detta beteckningssätt, när det
förekommer ofta i en redogörelse eller avhandling verkar
tröttande både på maskinskrivaren, sättaren och
läsaren. Särskilt maskinskrivaren föredrager skrivsättet
32 kth med dess 5 tecken framför 30 X 10<sup>6</sup> kcal med
dess 10 tecken, varav dessutom ett skall skrivas med
en omflyttning av pappersvalsen. En annan
nödfallsutväg är att införa megakalorien (Mcal) = 1 000 000
cal = 1 000 kcal. Men här stöta vi i Sverige på den
svårigheten, att vi sedan länge kallat kilokalorien
endast för kalori, och att vi således lätteligen kunna
missuppfatta megakalorien såsom 1 000 000
kilokalorier. En tredje utväg som också använts, är att
införa en benämning sådan som tonkalorien = l th.
Nackdelen härmed är att denna enhet icke väl
ansluter sig till metersystemet, samt att den icke är
internationellt begriplig.

Denna lilla studie visar, enligt min mening, att den
bästa grundenheten för värmeenheten ur teknisk
synpunkt är den, som motsvarar den franska thermien
dvs. den värmemängd, som erfordras för att värma l
ton vatten 1°C. Då det dessutom icke förefaller
osannolikt, att de myndigheter, som hava hand om
mått, mål och vikt i vårt land, vid en omarbetning av
gällande bestämmelser komma att ansluta sig till de
franska synpunkterna, synes mig tiden mogen, att
taga upp frågan om den ur teknisk synpunkt
lämpligaste värmeenheten till diskussion.

</chapter>
<chapter name="SOCIAL PSYKOLOGI.">
<h2>SOCIAL PSYKOLOGI.</h2>
<poem>Social psykologi, massans och gruppens,
nationens och klassens själsliv, av <sc>Alf
Ahlberg.</sc> Tidens förlag, Stockholm 1932.
</poem>
Allt större och mera mångskiftande krav ställas i
våra dagar på Ingenjören och arbetsledaren. I
industrialismens barndom var det tillräckligt att han
satt inne med rent tekniska insikter och erfarenheter.
Men det dröjde inte länge förrän den knivskarpa
konkurrensen tvingade honom att tänka och arbeta icke
endast tekniskt utan framför allt ekonomiskt. I våra
dagar har tekniken hunnit ganska långt -- en del
mena alltför långt -- och människans makt över
naturkrafterna är tämligen obestridlig. Men på en
punkt klickar hennes herravälde -- nämligen över
sig själv. Naturlagarna har man lyckats avslöja i
ganska stor utsträckning, men om människonaturen
och dess lagar strävar man fortfarande i dimmig
okunnighet. Kunde man använda uteslutande
maskiner t. e. för produktionen så vore resultatet lätt att
förutbestämma, men nu tillkommer överallt den
irrationella faktorn människan, som ofta sätter streck i
räkningen. En arbetsledare kan verifiera sanningen
härav för varje dag.

Rektor Alf Ahlberg vid Brunnsviks folkhögskola
har nyligen utgivit en bok med titeln "Social
psykologi", som ger en god föreställning om de dolda
krafterna på djupet i människosjälen. Författarens
intima förbindelser med arbetarevärlden gör den så
mycket värdefullare; hans obestridliga objektivitet
-- som redan otillbörligt utnyttjats av politiska
motståndare -- ställer arbetet på ett högt plan.

En recension av boken måste givetvis förbehållas
fackmannen. Här kan endast bli tal om spridda
randanmärkningar ur ingenjören-lekmannens
synvinkel. Vad som frapperar och nästan skrämmer är i
första hand skildringen av drifternas ödesdigra
betydelse. Förnuftet har strängt taget inte så mycket att
säga till om. "Var och en som i en diskussion sökt
övertyga en meningsmotståndare", säger förf., "har
fått erfara, hur liten roll i grunden förnuftsskälen
spela. -- -- -- Vi hysa i de flesta fall icke en åsikt,
emedan vi övertygat oss om att den är förnuftig,
riktig och grundad på fäkta, utan emedan vi hysa en
åsikt söka vi övertyga oss, att den är förnuftig, riktig
och grundad på fakta." Vill man övertyga en person,
måste man spåra upp de psykologiska motiv, som
kommit honom att omfatta sin mening. "Om den
moderna psykologien lärt oss något med visshet så är det,
att förnuftet i regel mycket obetydligt påverkar
människans handlingssätt individuellt och kollektivt."
-- Föga smickrande! Man erinre sig också
Oxenstjernas beryktade ord.

Instinkterna äro alltså det sociala livets yttersta
drivkrafter. Enligt McDougall äro människans
giundinstinkter tretton till antalet, varav må
nämnas föräldrainstinkten, kamp instinkten och
hungerinstinkten samt hjord-, sexual-, förvärvs- och
självhävdelseinstinkterna. Dessa instinkter förändras

mycket långsamt. "Man kan avskaffa
privategendomen", säger förf., "men förvärvs- och
självhävdelseinstinkterna finnas kvar."

Instinkterna kunna icke utan våda undertryckas
-- då uppkomma farliga hämningar -- men de kunna
sublimeras. Övningen spelar härvidlag stor roll.
Författarens grundsyn på samhällsutvecklingen
framskymtar i följande exempel på sublimering: "I stället
för förvärvsdriften, som den nuvarande uppfostran,
ja, hela det nuvarande samhällssystemet på allt sätt
gynnar -- -- -- bör den konstruktiva instinkten
gynnas. På lusten att skapa icke på lusten att äga
måste en ny och bättre värld byggas upp."

Av värde för en arbetsledare är ett studium av
kapitlet om den elementära massans själsliv. En
elementär massa är enligt författarens definition "en
kollektiv helhet av individer, som handla, känna och tänka
under inflytande av samma instinktiva impulser".
Ett känt exempel är en folkmassa, som gripits av
panik. Men en driven agitator kan även mycket
hastigt förvandla klart tänkande individer till en
djurisk och oresonlig massa. Ty i och med denna
suggestion upphör individen att vara individ. Det
ödesdigra är att massans intelligens och moral har stor
benägenhet att <i>sjunka</i> långt <i>under</i> de enskilda
individers, varav den består. Iakttagelse- och framför allt
omdömesförmågan blir långt sämre än individernas.
"Intet rykte är så vanvettigt att icke en massa under
vissa förhållanden kan förmås att tro det." Var
ligger förklaringen till detta märkliga fenomen? Jo, i
den s. k. "lagen för den primitiva, passiva
sympatien". Anblicken av en instinkts uttrycksrörelser
hos en individ väcker samma instinkt hos en annan
individ av samma art.

En elementär massa saknar självaktning, den. kan
tillåta sig vad som helst. Man får ej därför taga
excesser, förövade av elementära massor under
psykos, t. e. strejkande arbetare, såsom vittnesbörd om
arbetarnas låga moraliska ståndpunkt.

Nästan dräpande är kapitlet om agitationens
psykologi. Den förhärdade agitatorn kan här hämta ny
visdom, den mindre förhärdade torde ha gott utav
att "någon gång se sig själv i spegeln". Agitatorn
måste äga eller skaffa sig auktoritativ pondus, han
åberopar gärna "heliga skrifter", exempelvis
kommunistiska manifestet, om publiken består av arbetare,
han svänger sig med statistik och tvärsäkra
påståenden, slagord och överdrifter hagla etc. Man
känner igen typen!

Vid denna mörka skildring av den elementära
massan gnugga individualisterna händerna och mena sig
ha fått vatten på sin kvarn. Men det finns även
någonting, som heter den organiserade gruppen,
massans konträra motsats. Gruppen är organiserad, den
består under längre tid, den har självaktning, den vet
vad den vill. Gruppen sammanhålles av en viss
kåranda, som starkes av traditioner och gemensamma
minnen. Dess intelligens och moral ha tendens att
<i>stiga</i> över genomsnittet inom gruppen. Föregångsmännen
ha visserligen stor betydelse, de gå före och
visa vägen, men de måste bäras upp av gruppen och
äro sålunda inga individualister. Det sociala
gemenskapslivet är helt enkelt nödvändigt för all
intellektuell och moralisk utveckling.

I de intressanta kapitlen om nationens och
samhällsklassernas psykologi lägger man särskilt märke
till skildringen av arbetarrörelsens förändrade
inställning till nationalismen. "Fosterlandet har
upphört att vara en borgerlig fördom." Arbetarrörelsen
började i internationalismens tecken och i teorien
torde ännu vissa grupper stå kvar på denna
ståndpunkt. För endast några dagar sedan hörde
anmälaren en kommunist yttra: "Arbetaren har intet
fädernesland. När han får ett sådant kommer han nog
också att älska det." Men förf. skriver: "Vare sig
man beklagar det eller gläder sig däråt -- ett faktum
är att utvecklingen gått i den sistnämnda riktningen"
(mot ökad nationalism bland arbetarna) -- -- "Om
den ryska kommunismen ännu i <i>teorien</i> håller fast
vid kommunistiska manifestets ståndpunkt, så kan
det likväl icke undgå någon objektiv iakttagare, att
hela det ryska uppbyggnadsarbetet bäres upp av
nationell <i>hänförelse,</i> gränsande till chauvinism".

I bokens sista kapitel behandlas borgarklassens och
arbetarklassens mentalitet. Avsnittet om arbetarklassens
"sociala mindervärdighetskomplex" kan
särskilt anbefallas till studium. <tab><tab><tab><i>E. Palm.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
JANUARI 1933.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>JANUARI 1933.</h3>
<tab><tab><tab><tab><tab><tab><tab>(Copyright.)
Med användning av kobolt som katalysator går ej
vid bensinsyntes i flytande fas något kontaktmaterial
bort i form av carbonyl i motsats till vad som är
fallet med nickel. Oljefasen erfordrar högre
temperatur än gasfasen, ty oljan verkar temperaturutjämnande.
I flytande fas kan man blott arbeta i
närheten av atmosfärtrycket. Vid högre tryck bildas
synthol och i stället för paraffinkolväten får man
alkoholer och fettsyror osv. (F. Fischer, H. Küster,
Brennstoffchemie, h. 1, s. 3.)

Från fullt kall panna tas trycket upp på 9 min. med
Forssbladpannan och full effekt avgives efter 17,5
min. Pannan har 220 m<sup>2</sup> strålningseldyta och saknar
konvektionsöverföring. Panntryck 20 at. Den senaste
pannan är kolpulvereldad. 40 t/h maximaleffekt.
Värmeackumuleringen är ytterst ringa ca 10 . 10<sup>6</sup> kcal
mot 24.5 . 10<sup>6</sup> kgkal/h vid full last.
Uppvärmningsförlusterna uppgå till 19,5 . 10<sup>6</sup> kgcal motsv. 48 min.
drift med full last. (E. Praetorius, Archiv f.
Wärmewirtschaft, h. 1, s. 9.)

Utom kvicksilver och difenyloxid lämpar sig
Al<sub>2</sub>Br<sub>6</sub> för ångkraftverk med två media, enär
kokpunkten är 267° och kritiska temperaturen 722°.
Den är ej giftig och börjar ej dissociera förrän vid
1 100° och fräter ej järn. Ångans specifika vikt vid
440° är 30 ggr vattenångans och två ggr Hg-ångan,
varför ångturbiner med låg hastighet kunna

användas, vilket är av fördel vid fartygsdrift.
Aluminium-bromur kostar ca 1/6 av kvicksilver.
(H. Barjot, Génie Civil, h. 1, s. 13.)

För Mount Everest-flygningen användes tvenne
aeroplan typ Westland P V 3 med Bristol Pegasus
motorer typ S 3. De skola flyga en väglängd av 260 km
och till en höjd av 10 400 m. En speciell propeller
för flygning över 4 000 m användes, varför
hastigheten på låg höjd ej blir mer än 125 km/h. På 3 700
m höjd är hastigheten 275 km/h. Hela flygningen
tager 82 minuter. Pegasusmotorn har en effekt av
580 hk vid 2 300 v/m och är försedd med kuggväxel
1:2. Aeroplanets totalvikt är 2 250 kg, varav 320
kg bränsle. 2 250 l syrgas medtages. (Times Trade
& Engineering Suppl., h. 760, s. 412.)

Över en del av östra staterna i U. S. A. har en
autogiro bogserat en vimpel 45 à 60 m lång med 3 m
höga bokstäver och på 120 m avstånd från autogiron.
Låg hastighet samt den korta landnings vägen
möjliggör denna reklammetod. (Aviation, h. 12, s. 493.)

För att få en god verkningsgrad vid stora bogsersläp
fordras en stor vattenmassa. Uppfinnaren Kort
har gått ifrån det gamla systemet med en eller flera
propellrar i aktern, låter drivvattnet passera genom
själva fartyget i tvenne tuber med intag kranbalksvis
på bägge sidorna, vilka förenas i en minsta
sektion i fartygets mitt, där drivhjulet är placerat.
Avloppet sker genom ett koniskt rör med ökande
area akterut. En dylik 120 hk bogserare har byggts
för Hannover, som motsvarar 160 hk på en vanlig
bogserare. Verkningsgrad för bogserlinan är i förra
fallet 0,373 och i senare 0,247. (Horn, Schiffbau,
h. 1, s. 1.)

Ett ångfartyg utan skorsten projekteras. Sedan
rökgaserna passerat en Howden-Ljungströms
förvärmare, där de nedkylas från 260° till 115° ledas de till
en särskild kammare, där tvättning och avkylning
sker med vattendusch. Tvättvattnet tages från ett
uttag på huvudkondensorns kylvattenledning.
Tvättvattnets värme tillvaratages i förvärmare, där
matarvattnets temperatur höjes från 25 till 60°.
Ångpannans verkningsgrad stegras härigenom till 88 à 95 %.
(The Shipbuilder, h. 273, s. 37, Verkstäderna, h. 1. s. 15.)

Den finska kanonbåten "Wäinämöinen" är av
Brown Boveri utrustad med dieselelektriskt
maskineri för att få stor manöverförmåga bland de finska
skären och en stor aktionsradie. Dieselmotorerna äro
försedda med Büchi-uppladdning. Maskinrummets
förläggning spelar vid denna anordning mindre roll
och kan underordnas militära önskemål. Syskonfartyget
Ilmarinen går inom kort ut på provtur. (The
Motor Ship, h. 155, s. 378.)

London-Brighton har elektrifierat en ny sträcka
med 660 V likström för en kostnad av ca 54 . 10<sup>6</sup>
guldkronor. Passagerarantalet steg redan 3 månader
efter öppnandet med 25 % och inkomsterna med
16 1/2 %. Kraften tages från "Grid"-systemet med
33 000 V trefasström och omformas med likriktare om
2 500 kW i 18 understationer utan betjäning,
manövrerade från central manöverstation vid Three
Bridges. (H. Walker, The Times Trade & Eng. Suppl,
h. 758, s. 375.)

Belfast's omnibusbolag har börjat använda ett
motorbränsle bestående av 90 % lätt (uttvättad) tjärolja
från gasverket och 10 % vattenklar 90/190° Solventnafta.
Specifik vikt 0,951. Tjärsyror 15 %,
kolrester 0,34 % samt aska 0,04 %. Flampunkt i slutet
rum 54°. Med ren bensin var bränsleförbrukningen i
bussarna 0,3,5 l/km. Med tjäroljeblandningen erhölls
0,235 l/km. (M. Stuart, Petroleum, h. 1, s. 3.)

Soc. Anonyme des Pneumatique Dunlop har
provkört hos Paris Lyon Mediteranée på en bibana en
6-cyl. Hotchissbil, som försetts med 8 st. små ledhjul
i två boggieliknande anordningar, som påsättas,
varvid bilen lyftes på spåret med en liten lyft- och
vändningsanordning i spåret. Hastigheter upp till 90 km
har nåtts. Drivhjulen äro de vanliga men styrinrättningen
låses. (De Ingenieur Verkeerswezen, h. 3, s. V 29.)

Maffei-Schwarzkopf manövrerar huvudströmbrytare
samt fram- och backströmbrytare för sina banmotorer
från samma axel som kontrollera, varigenom de vid
starka spänningsvariationer särskilt stora
inkopplingsmagneterna eller tryckluftmanöverapparaterna
för dessa kunna inbesparas. Sammankopplingen sker
med en planetväxel. (K. Hille, ETZ, h. 1, s. 9.)

I Gröditz togs en anläggning med 100 kV
expansionsströmbrytare i drift i april 1932.
Strömbrytarna äro placerade utomhus och äro försedda med
synlig avskiljarekontakt. De manövreras med
tryckluft för 6,5 atö. Kompressormotorerna in- och
urkopplas automatiskt för hållande av konstant tryck i
luftbehållarna. Anläggningen belyses nattetid med
strålkastare. (H. Lütjens, ETZ, h. 2. s. 31.)

Minsta gasförbrukningen hos en tryckgasströmbrytare
ernås vid låga spänningar genom kortaste
möjliga varaktighet hos kontaktblåsningen och vid höga
spänningar genom att hålla det skadliga rummet litet
mellan urkopplingsventil och munstyckskontakten.
Strömbrytarna utföras nu vertikala med utväxlingsbara
manöverventiler och utlösningsmagneter i ett
block. Vid 100 kV gör man två avbrott per fas.
(W. Uebermuth, ZVDI, h. 2, s. 40.)

I ett homogent elektriskt fält nedsätter fuktigheten
oljans genomslagshållfasthet betydligt mera än i ett
inhomogent fält beroende på rörelserna hos de
fibrer, som sväva i oljan, vilka attraheras och
bortstötas från elektroderna och i ett homogent elektriskt
fält drivas in mot mitten, där de slutligen bilda en
överslagsbrygga mellan elektrodernas mittpunkter.
Då fibrerna nämligen uppsuga fuktighet, så blir
denna utslagsgivande för överslaget. Vid
inhomogena fält däremot uppstår en virvelrörelse hos oljan,
som förhindrar bildningen av fiberbryggan. (Rebhalm,
ETZ, h. 1, s. 4.)

I runt tal är en tredjedel av driftspänningen
lämplig för kortslutning och smältning av rimfrost vid de
vanliga areor hos kraftledningar, som i medeltal
förekomma vid spänningar från 15 upp till 110 kV.
Ledningslängderna antagas då i medeltal ha varit i
meter lika med spänningen i kilovolt. Den
erforderliga effekten är i kW i runt tal 0,1 av spänningen
räknad i volt. Man kan ofta använda spänningen
från ett annat nät, lämpligen ca 1/3 av driftspänningen.
För små areor värmer man 0,5, h och stora
upp till 1 h. (K. Halbach, ETZ, h. 2, s. 33.)

Vibrationer kunna vid kraftledningar vålla
utmattningsbrott av ledningstrådar vid linans fästpunkter.
Påkänningarna minskas genom elastisk förstärkning
av linklämmorna, och vibrationerna förhindras med
dämpare anbragta vid svängningsbukar och avstämda

efter frekvensen. Denna varierar emellertid. Man
har därför utfört en dämpare bestående av en skena
1 à 1,5 m lång, som Upphänges i ledningen i tre
punkter med korta länkar, som gaffelformigt omfatta
linan och vid vibrationer genom sina stötar mot linan
verka dämpande. (ZVDI, h. 2, s. 52.)

Vanliga värmekablar bestående av motståndstråd
överdragen med isolerlack med asbest- och
pappersomspinning skyddat mot fukt av blymantel med
korrosionsskydd och ev. armering avgiva 20 à 30 W/m.
Siemens tillverkar en värmekabel, som avgiver 80
W/m. Isoleringen utgöres av glaspärlor med
blymantel utanpå, Motståndet är normalt 1 ohm/m.
Den kan användas för jorduppvärmning, snösmältning
i takrännor, bostadsuppvärmning m. m.
(Elektrizitätswirtschaft, h. 1, s. 6.)

Firman Elwa, München, utför en asfaltkokare för
elektrovärme monterad på fyrhjulig släpvagn till
lastbil för 150--600 l innehåll och 10--40 kW vid
500--750 V. Högsta temperatur 300°, varför vidbränning
ej kan inträffa. Kokkärlet omgives av ett yttre
isolationskärl målat med silverbrons.
Avtappningskranen är uppvärmd. (ZVDI, h. 2, s. 31.)

Firman Sähköteollisuus Oy, Helsingfors, tillverkar
en patenterad gjutjärnsdosa för golvkontakter, som
kommit till användning i en större kontorsbyggnad.
Den inrymmer fem bakelitkontakter för anslutning
till belysning, ringledning, två telefonsystem och en
personsökaranläggning. Dosan täckes med ett
järnlock i golvplanet. I hål i locket inskruvas
järnringar, som dels skydda kontaktpropparna, dels
hindra vatten att vid skurning rinna ned i kontakterna.
(Kraft och Ljus, h. 1, s. 19.)

Registro Italiano Navale ed Aeronautico har nu
även utarbetat föreskrifter för fartygssvetsning, där
gassvetsning fått vidgad användning. Vid plåtar upp
till 25,4 mm tjocklek användes V- och X-fog.
Svetstråd upp till 9,5 mm tjocklek användes och
sammanlagda halten av P och S får ej överstiga 0,04 %. För
mjukt järn må rent järn användas som tillsatsmaterial.
Stumsvetsning användes alltid och mellan 4 och 12 mm
användes V-fog samt däröver X-fog, som svetsas
samtidigt från bägge sidor. Underuppsvets bör undvikas.
(The Times Trade & Eng. Suppl., h. 750, s. 369.)

I Holland gassvetsar F. Krieger, Saarbrücken,
rälsen på den nyligen elektrifierade Noordhollandsche
Tramway Mij. 1 000 skarvar svetsas. Rälsvikt
28--32 kg/lm. Två svetsare från AGA med två hjälpare
svetsa mellan klockan 24 och 4,30 på natten.
Skarvjärnen borttages och en 8 mm tjock fotplatta St 52
lägges under skarven. Rälshuvudet skäres ned, så
att en V-fog uppstår. Livet och huvudets sidor
inpackas nu i chamottstenar och fasthålles av tunna
stålplåtar. Därefter äger svetsningen rum.
Molybdenhaltig svetstråd utan Ni eller Mn användes.
(Zeitschr. f. Schweisstechnik, h. 1, s. 7.)

Gjutjärn har stor krympmån (1,04 %), vilket
medför stor fara för krymp spänningar vid svetsning.
Gjutjärnshårdlödning ställer mindre anspråk på
svetsaren. Robusco bronsen har en tänjbarhet av 20 %.
Med starkt syrehaltig pasta bringar man grafiten i
brottet att oxidera, så att det tunnflytande
tillsatsmaterialet kan tränga in i hålrummen. Genom
värme-efterbehandling (20 m glödgning vid 750 à 800°)
skaffar man en blandkristallzon mellan arbetsstycke och
tillsatsmaterial. (F. Fliess, Zeitschr. f.
Schweisstechnik, h. 1, s. 11.)

En ny portabel maskin för skärning och avfasning
av rör har lanserats bestående av en liten lätt
fyrhjulig vagn, på vilken monterats en med ha varm
manövrerad kedja och en arm för skärlågan. Röret
eller maskinen kan vridas. Lågan kan lutas efter
behag mot röret ned till 45°. Tjockbeklädd
svetstråd användes med en hållfasthet av 42--49 kg/mm<sup>2</sup>
och en förlängning av 35 % på 50 mm mätlängd.
Bensinmotor drivna transportabla svetsaggregat för
300 amp. användas för rörsvetsning. (Heating
Piping & Air Conditioning, h. 1, s. 38.)

Welin Davit & Boat Corp. har levererat 9,1 m långa
och 2,75 m breda livbåtar, som äro helsvetsade och
godkänts av U. S. A. fartygsinspektion för 40
personer. Kölen består av ett plattjärn 25 X 100 mm.
Motorn har en vattentät huv. Lufttankarna äro
löstagbara för rengöring och målning. Skrovet
sandblästrades utan och innan samt Schoopiserades
därefter. 25 hk Buffalo Navy motor användes. (Pacific
Marin e Review, h. 1.)

Vid växelströmssvetsning är arbetsspänningen 20
à 30 V och tomgångsspänningen 60 à 70 V.
Induktivt motstånd användes för stabilisering av bågen,
varigenom spänningen på grund av fasförskjutningen
blir tillräckligt hög då strömmen går genom noll.
Oerlikons svetstransformator har tre järnkärnor,
varav den mellersta för huvudlindningen, den ena
yttre, som är försedd med flera luftgap, tjänstgör som
induktivt motstånd i serie med primärlindningen och
är försett med flera uttag. Den andra yttre utgör
regleringsuttag för olika nätspänningar. (Bull,
Schweiz. El. Ver., h. 1, s. 1.)

500--900 perioder har visat sig gynnsamt för
svetsning med växelström. Man har nu fört i marknaden
ett svetsaggregat för 900 p och 3 600 v/m med
självmagnetiserande generator med en likriktare. Flera
svetsplatser kunna matas från samma aggregat. Låg
tomgångsspänning. Intet yttre ohmskt eller
reaktivt motstånd erfordras. Hög verkningsgrad. Vikt
och pris äro låga och mindre än hälften av ett
likströmsaggregat. Ingen rotorlindning eller
kommutator med borstslitage. (G. Johnstone, Electrical
Engineering, h. 1, s. 14.) <tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Gåva till teknologföreningen.</b> Svenska
teknologföreningen har den 10 april såsom gåva från a.-b.
Lindholmen-Motala fått emottaga 50 st. preferensaktier å
nominellt 100 kr. vardera i Svenska teknologföreningens
fastighets-a.-b. i 10 brev, vardera om 5 aktier jämte
kuponger fr. o. m. nr 1. Härigenom utgör föreningens
innehav av preferensaktier i fastighetsaktiebolaget 5 128,
dvs. ca 92 1/2 av preferensaktiekapitalet.

<b>Städernas andel av automobilskattemedlen.</b> Svenska
kommunal-tekniska föreningen har hos k. m:t gjort
framställning om ändring av de principer, enligt vilka

städernas andel av automobilskattemedlen beräknas. Den
av tabellariska sammanställningar åtföljda skrivelsen
(tryckt i Svenska kommunal-tekniska föreningens
handlingar, nr 5, 1933) innehåller i huvudsak följande:

Enligt förordningen av den 2 juni 1922 om fördelning
av automobilskattemedel skola 20 % av dessa tillfalla
rikets städer, varvid 80 % av städernas totala andel
skola fördelas mellan de särskilda städerna i
förhållande till de belopp som från dem influtit i
automobilskatt samt återstående 20 % skola fördelas mellan
städerna enligt av k. m:t fastställda grunder.

Städernas andel utgick under tiden till den 1 juli
1927 efter 20 % av de influtna automobilskattemedlen
nettobelopp. Vid nämnda tidpunkt vidtogs den
ändringen, att den angivna procentuella fördelningen skulle
verkställas, först sedan med automobilskattemedel
bestritts dels hälften av de enligt väglagen utgående
statsbidragen till vägunderhåll och vinterväghållning, dels
vad som av de enligt förordningen om särskild skatt å
bensin och motorsprit influtna medleix skulle ställas till
lantbruksstyrelsens förfogande till fiskerinäringens
befrämjande. Sedan år 1930 utgå jämväl i första hand
av automobilskattemedel avlöning åt vägingenjörer,
biträdande vägingenjörer och vägingenjörsassistenter
samt anslaget till forsknings- och undersökningsarbeten
å vägväsendets område. Slutligen har
fördelningsgrunden ändrats ännu en gång, nämligen under
föregående år, då det bestämdes, att av automobilskattemedel
skall i första hand bestridas dels totala beloppet
av de enligt lag utgående statsbidragen till vägunderhåll
och vinterväghållning, dels allt vad av automobilskattemedel
skall utgå till bestridande av kostnaderna för
vägorganisationen i länen, dels anslag för byggande av
landsvägar och vanliga bygdevägar.

Genom att de allmänna avdragen sålunda ökats har
städernas andel av automobilskattemedlen successivt
sjunkit från de ursprungliga 20 % år 1923 till 17,44 %
under det sistförflutna budgetåret 1931/1932. I
fjolårets statsverksproposition hade samma andel beräknats
komma att utgöra 14,5 % av de under budgetåret
1932/1933 inflytande automobilskattemedlen, men då
dessa visat sig vara alltför högt beräknade, blir
städernas andel i verkligheten endast ca 13,25 %.

Svenska kommunal-tekniska föreningen är av den
uppfattningen, att fördelningsgrunden nu bör ändras i
sådan riktning, att åtminstone städernas ordinarie
andel blir oberoende av de allmänna avdragen. Därigenom
skulle nuvarande osäkerhetstillstånd beträffande
storleken av städernas andel kunna till huvudsaklig del
upphöra. En sådan ändring skulle för städernas
vidkommande bliva av stor betydelse, och en stabilisering
av städernas ordinarie andelar skulle vara ägnad att i
betydande grad förbättra organisationen och
utvecklingen av städernas gatu- och vägväsende.

Den grundprincip, som alltifrån automobilskattens
tillkomst varit gällande för fördelningen av större delen
av städernas andel av skattemedlen, nämligen att
medlen skola fördelas mellan de särskilda städerna i
förhållande till de belopp, som från dem influtit i
motorfordonsskatt, synes utgöra ett riktigt uttryck för
syftemålet med automobilskattemedlen. Tillämpningen, har
emellertid icke konsekvent genomförts, enär det
totalbelopp, efter vilket fördelningen skulle ske, genom
införandet av de allmänna, år från år varierande
avdragen givits en godtycklig storlek.

Enligt föreningens mening bör denna grundprincip
tillämpas på så sätt, att hela den influtna
<i>motorfordonsskatten</i> fördelas mellan landsbygd och städer samt
mellan länen och städerna inbördes i förhållande till de
belopp, som från dem influtit. Därigenom skulle
motorfordonsskatten, vilken ju -- jämförd med ring- och
drivmedelskatterna -- är att betrakta som en mera direkt
skatt, återbördas just till de orter, varifrån skatten
kommit, i den storleksordning och proportion som
betingas av trafikförhållandena på de skilda orterna. Det
torde säkerligen icke finnas någon mera rättvis grund
för fördelningen av den ordinarie andelen än
motorfordonsskatten, som till följd av bestämmelserna om
skattebeloppets variation med fordonens art och tyngd
utgör ett direkt uttryck för trafikens åverkan och
utrymmesbehov.

Om motorfordonsskatten reserveras för landsbygdens
och städernas ordinarie andelar, stå <i>ring- och
drivmedelsskatterna</i> helt till förfogande för övriga, den
allmänna trafiken och vägväsendet berörande ändamål,
vilka böra bestridas med automobilskattemedel, att
fördelas mellan landsbygd och städer efter föreliggande
behov. Vid bestämmandet av olika städers andel av
ring- och drivmedelsskatterna bör hänsyn tagas endast
till behövligheten för den allmänna trafiken av de
ifrågasatta arbetena. Städernas rätt till denna andel,
vilken förslagsvis benämnes extra andel, torde vara
ostridig. Storleken av denna extra andel bör, anser
föreningen, ej vara mindre än hittills. Under 5-årsperioden
1927--1932 har denna andel utgjort 5,5 à 5,0 % av den
sammanlagda ring- och drivmedelsskatten, men synes för
budgetåren 1932/1933 och 1933/1934 ej komma att uppgå
till mer än ca 3,7 %. Enligt föreningens uppfattning
är det angeläget, att det belopp, som ställes till
förfogande för utförande av arbeten av ifrågavarande slag,
icke blir för knappt tilltaget. Det torde dessutom vara
lämpligt att alltid låta detta belopp utgöra en viss
procent av den sammanlagda ring- och drivmedelsskatten.
Under nu rådande förhållanden synes 5 % vara riktigt
och skäligt.

<b>IMO-pumpen.</b> Skruvpumparna betraktas väl i
allmänhet som kuriosa, och det torde därför för den i saken
icke tidigare initierade betyda en överraskning, att som
ny konkurrent till de äldre pumptyperna (kolv- och
centrifugalpumpar, klaffpumpar, kugghjulspumpar osv.)
framträtt en skruvpump av säreget slag, vilken
besitter egenskaper, som synas giva löften om en betydande
användning för olika uppgifter.

Pumpen, som erhållit namnet IMO-pumpen, och vars
utseende framgår av fig., baserar sig på en uppfinning
av civilingenjör Carl Montelius, Stockholm. Den
består i princip av en ändlös skruv, vilken roterar i ett
tättslutande hölje. Gängorna stängas av ett par i
motsatt riktning roterande skruvar. Skruvarna äro utförda
i en sådan form, att de effektivt täta mot varandra.
Hela pumparbetet utföres av huvudskruven; de övriga
verka som ett slags roterande och tätande slider.

Provningar vid tekniska högskolans hydrauliska

<img 1>
Sektion av IMO-pump.
</img>

laboratorium hava visat, att friktionsförlusten i pumpen är
konstant och rätt obetydlig och att volumetriska verkningsgrader på
ca 91 % kunnat uppnås.

Varvantalet, som för de största hittills utförda enheterna vid
pumpning med olja kan uppgå till 1 500 pr min., varvid kapaciteten
är ca 5 000 lit/min., kan för de minsta typerna drivas ända till
10 000 pr min. Alla pumpstorlekar kunna således direktdrivas
av elektriska motorer.

Pumpen har även kommit till användning som hydraulisk
motor och därvid visat samma egenskaper beträffande verkningsgrad
etc., som då den arbetar som pump.

Även som vattenmätare har pumpen kommit till användning.
Skruvarna äro i detta fall av ebonit och ställda vertikalt. Vid
den lägsta vattenmängd, som mätaren registrerar, är varvtalet
blott ca 2 varv/min., vid normal maximibelastning ca 3 000
varv/min., under det att långvariga slitprov hava utförts med
9000 varv/min.

Enligt vad vi erfarit, erbjuder IMO-pumpen mycket
av intresse i fråga om konstruktion och arbetsegenskaper,
och det förefaller sannolikt, att den kommer
att bliva en värdefull tillgång vid lösandet av åtskilliga
hittills besvärliga tekniska problem. Med hänvisning
till det föredrag om IMO-skruvarna, som ingenjör
Montelius kommer att hålla i teknologföreningen den 3 maj,
må vi dock tillsvidare stanna vid ovanstående
kortfattade meddelande.

<b>En ny hejare för framställning av större stycken
sänksmide.</b> För någon tid sedan gick genom den
amerikanska fackpressen ett meddelande om uppställningen
av en hejare med 12 000 kg hammarhuvudvikt. Hejaren
hade en tvådelad stabbe av stålgjutgods, vägande 240
ton. Komplett vägde den 320 ton. Utförandet av det
oerhörda fundamentet och transporten av den tunga
stabben erbjödo betydande svårigheter. Hejarens
kapacitet var ungefär 25 000 mkg per slag. Det är givet att
framställning av sänksmide i en sådan bjässe måste
komma att belastas med höga amorteringskostnader.

Vid strävandet att få fram en hammare med samma
kapacitet, men med väsentligt billigare anskaffnings-
och uppställningskostnader, har en tysk firma
konstruerat en dubbelhejare efter en helt ny princip.

Denna består i att två hammarhuvuden med samma
vikt och samma hastighet slå mot varandra, varigenom
schabotten göres överflödig. Hejare av denna nya
konstruktion väga endast cirka 1/3 av en schabotthejares
vikt med samma kapacitet.

Den nya hejaren behöver givetvis endast ett lätt
fundament, då den ju ej utövar något som helst
slagtryck nedåt. Fundamentet kan därför minskas till cirka
1/8--1/10 av det vid schabotthejare nödvändiga, och
därjämte är man ej beroende av golvets beskaffenhet
vid uppställningen. Emedan inga skakningar uppstå
under maskinens arbete kan uppställningen ske i
vilken byggnad som helst.

Till dessa fördelar kommer även, att hejarens
slageffekt är större än en vanlig hejares, då ej ens vid
hårdaste slag någon energiförlust uppstår i schabotten.
Vid schabotthammare stiger, särskilt vid tungt sanksmide, 

<img 1>
Sektioner av Bêché-hejaren.
</img>

denna förlust till 20 à 30 % av hammarhuvudets slagarbete.

Å fig. visas en dubbelhejare i genomskärning.
Drivningen -- genom ånga eller pressluft -- sker
endast på det övre hammarhuvudet. Det undre
hammarhuvudet är förbundet med det övre medelst
ståltrådslinor. Linorna äro ej fast förbundna med
hammarhuvudena, utan dessa vila fritt på gummiskivor på de
tallrikar, i vilka linorna äro fastade. Diametern å
linorna minskades vid den första försökshejaren i
proportion till längden för att pröva maximalbelastningen
under hejarens arbete. Det visade sig emellertid att
deras belastning uteslutande kan bestämmas av
kolvytan storlek och drifttrycket och ej av slagets kraft.
Vid normal dimensionering har en ståltrådslina med 5--8
gångers säkerhet använts, och den har ej utsatts för
större påfrestningar än en vanlig hisswire, varför den
även får samma livslängd.

Hela hejaren med undantag av cylindern utföres
uteslutande av stål. De efterställbara styrningarna i
hammarhuvudenas fyra yttre hörn garantera exakta
smidesstycken, särskilt vid långa arbesstycken. Hammarens
slagtal ligger enligt moderna begrepp högt, dvs. ca 80
per minut.

<b>Svenska vattenkraftföreningen</b> håller torsdagen den
27 april ordinarie stämma och årsmöte å jernkontoret i
Stockholm. Vid årsmötet, som börjar kl. 11, komma
följande föredrag att hållas: "Dagens kraftfrågor" av
civilingenjör Carl Kleman, "Pumpkraftverkens ekonomi" av
överingenjör Axel Ekwall samt (kl. 14,30) "Metoder för
reparation av betongskador å vattenbyggnader" med
inledande korta föredrag av arbetschefen G. Westerberg
och direktör C. Matton, varefter följer diskussion.

<b>Mästarekurs för elektriska reparatörer.</b>
Hantverksinstitutet i Stockholm anordnar den 9--20 maj en
mästarekurs för elektriska reparatörer, för vilken
programmet i dagarna fastställts. Detta omfattar allmän
elektroteknik samt mätteknik (10 1/2 timmar), elektriska
maskiner och apparater (14 timmar), belysning och
uppvärmning (5 timmar), installations- och anläggningsteknik
(32 timmar, därav inomhusinstallationer 13 1/2

timmar och luftledningar, jordkablar etc. 18 1/2 timmar),
den elektriska faran (5 1/2 timmar), yrkeslagstiftning
(3 timmar) och yrkesekonomi (5 timmar), eller
sammanlagt 75 timmars föredrag, praktiska övningar och
demonstrationer. Skriftliga sammandrag av nyheter och
viktigare detaljer, som behandlas vid lektionerna,
tillhandahållas kursdeltagarna kostnadsfritt. Kursen är
avsedd för behöriga installatörer samt, på dessas
rekommendation och i mån av utrymme, hos dem anställda
väl meriterade verkmästare, förmän och montörer.
Kursavgiften är 75 kr. (för hantverksföreningens
medlemmar 60 kr.).

<b>Ahlsellstipendiet 1933.</b> Till innehavare av Ahlsellska
resestipendiet för år 1933 har Svenska teknologföreningens
styrelse efter förslag av avdelningens för Väg- och
vattenbyggnadskonst styrelse utsett baningenjören
kapten Jarl T. Ståhle, Kristianstad, för att bereda denne
tillfälle att studera åtgärder för rationalisering och
förbilligande av underhåll och drift vid de franska och
event. även de tyska järnvägarna.

<b>Industriveckan 1933.</b> Vid årets industrivecka, som
äger rum i Stockholm den 24--27 april, komma bl. a.
följande frågor av allmännare intresse att behandlas.
Sveriges allmänna exportförening sammanträder till
årsmöte å jernkontoret den 24 april kl. 14, då
utrikesrådet Arvid Richert håller föredrag om
"Handelspolitiken och exporten under krisen". Vid Sveriges
industriförbunds årsmöte å konserthuset den 25 inleder
docenten Håkan Nial kl. 10,30 en diskussion över ämnet
"Erforderliga reformer i aktiebolagslagstiftningen",
varefter kl. 14,15 kommerserådet Axel F. Enström
håller inledningsanförandet till diskussion om
"Näringspolitiska problem såsom följd av världshandelns
omgestaltning". Vid Svenska nationalkommissionens för
internationella näringsfrågor årsmöte å Stockholms
handelskammares lokal den 26 håller professor Bertil Ohlin
kl. 11,15 föredrag över "Några reflektioner till
programmet för den ekonomiska världskonferensen". Sveriges
kemiska industrikontors årsmöte äger rum den 26 å
Svenska teknologföreningens lokal, då professor Bo
Kalling kl. 15,15 talar om "Syrefast stål för kemiska
ändamål". För Svenska vattenkraftföreningens
årsmötesförhandlingar den 27 april redogöres på annat ställe i
detta häfte. Samma dag har Svenska slöjdföreningen
årsmöte å handelshögskolans aula, varvid redaktör Axel
Gjöres och dr Gregor Paulsson kl. 20,15 hålla föredrag
om "Bohagshandelns kvalitetshöjning".

<b>Värmländska bergsmannaföreningen</b> sammanträder
till sitt 85:e årsmöte å stadshotellet i Karlstad lördagen
den 29 april, varvid följande föredrag hållas: "Elektrisk
bågsvetsning av stålkonstruktioner" av ingenjör Malte
Åkeson, "Konkrossen och dess användningsområde" av
bergsingenjör Sture Mörtsell, "Bolidens krossnings- och
skrädningsanordningar" av bergsingenjör Sven Thorne
samt "Brackelsbergugnen" av bergsingenjör Thomas
Christiansen.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Uppsala</b>
hade lördagen den 25 februari sitt andra sammanträde
för året. På eftermiddagen samlades föreningens
medlemmar med damer på Uppsala telefonstation, som
demonstrerades av telegrafkontrollör Einar Eriksson.
Senare på kvällen samlades ett stort, antal medlemmar
med damer å Gillet, där telegrafkontrollör Eriksson höll
ett föredrag med titeln "Vår telefon".

Föredragshållaren lämnade inledningsvis en redogörelse
för telefonens uppfinning och utveckling intill
nuvarande tid. Till att börja med gjorde uppfinningen
ej någon större succés, den betraktades närmast som
en leksak utan praktisk betydelse. Så småningom
kom man emellertid underfund med uppfinningens
möjligheter. Telefonapparaterna förbättrades också
alltmer. Talaren redogjorde så för uppkomsten av de
stora telefonnäten, och för de tekniska hjälpmedlen
för att från en apparat kunna nå tusentals
telefonabonnenter i alla delar av världen.

Till slut framhöll telegrafkontrollör Eriksson, att vi
här i Sverige ha ett tekniskt sett synnerligen
högtstående telefonväsen, mycket tack vare den konkurrens
mellan rikstelefonnätet och Bellbolaget, senare
Allmänna och Stockholmstelefon, som förefanns under de
första decennierna av telefonens utveckling i Sverige.
Taxeförhållandena äro något olika i skilda länder, men
uträknar man kostnaden för exempelvis ett lokalsamtal
visar det sig, att vi ha de absolut billigaste telefonavgifterna
i hela världen. Telegrafverket gör också allt,
som står i dess makt, för att genom rationalisering och
dylikt kunna hålla taxorna så låga som det
överhuvudtaget är möjligt.

Efter det synnerligen intressanta föredraget följde
supé med samkväm och dans. <tab><tab><tab><i>E. K.</i>

<b>Tekniska föreningen i Härnösand</b>
hade den 11 mars sitt första ordinarie årssammanträde
å Frimurarerestaurangen under ordförandeskap av
ingenjör H. T. Brodin. Sammanträdet var talrikt besökt
av ledamöter från Härnösand med omnejd samt
Sundsvall och Ådalen.

Sedan ekonomi- och föreningsärenden behandlats,
varibland särskilt märktes frågan om utseende av
ledamöter i en föreslagen lokal praktikbyrå för nuvarande
och blivande elever vid de tekniska läroanstalterna,
hölls av civilingenjör G. S. Ekroth ett med stort intresse
åhört föredrag, "Något om tobaksvarors tillverkning".
Föreläsaren gav en historisk och teknisk bild av
tobakslastens utbredande och tillfredsställande i världen,
illustrerat med balloptikonbilder.

Efter supé visades vid kaffet en SKF-film i 3 akter,
som livligt senterades av medlemmarna. <tab><i>M. W.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsforeningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 28
april 1933 kl. 19,30 precis. <sp>Ärenden:</sp> 1)
Protokolljustering. -- 2) Inval. -- 3) <i>"Elektrifieringen av de
svenska statsbanorna",</i> föredrag med ljusbilder och film av
byråchefen <sp>I. Öfverholm.</sp> -- Supé och samkväm.

<b>Extra allmänt sammanträde</b> hålles å föreningens lokal
onsdagen den 3 maj 1933 kl. 19,30. <sp>Ärenden:</sp> 1) Inval.
-- 2) <i>"Imo-skruvarna, en ny motor- och pumpkonstruktion",</i>
föredrag av civilingenjör <sp>Carl Montelius.</sp> --
3) <i>"Universets Ekspansion og Videnskabens Stilling
hertil",</i> föredrag av Ingeniør <sp>Paul Bergsøe.</sp> Till
sammanträdet inbjudas eleverna i högsta avdelningen vid K.
Tekniska högskolan, resp. Chalmers tekniska institut. Efter
sammanträdet enkel supé m. m.

</chapter>
<chapter name="TEKNISK TIDSKRIFT
HÄFT. 17 ÅRG. 63 29 APRIL 1933">
<h1>TEKNISK TIDSKRIFT</h1>
<h2>HÄFT. 17 ÅRG. 63 <tab>29 APRIL 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några allmänna synpunkter på vägtrafikens problem, av generaldirektör G. Malm. --
Motorvagnstyper för järnvägsdrift, av trafikchefen Hj. von Porat. -- Arbetslöshetsfrågan ur ingenjörssynpunkt, av
överingenjör Erik Aug. Forsberg. -- Automatisering av. telefonnät å landsbygden, av civilingenjör Knut
Larsson. -- Sveriges ädelmalmsfyndigheter, av överdirektör Axel Gavelin. -- Bolidenföretaget, av bergsingenjör
Oscar Falkman. -- Smältverket vid Rönnskär, av fil. dr Axel Lindblad. -- Rättelse. -- Sammanträden.

<poem><b><i>DETTA HÄFTE INNEHÅLLER FÖREDRAG OCH
REFERAT FRÅN SVENSKA TEKNOLOGFÖRENINGENS
ÅRSMÖTE DEN 23 OCH 24 MARS 1933.</i></b></poem>

</chapter>
<chapter name="NÅGRA ALLMÄNNA SYNPUNKTER PÅ
VÄGTRAFIKENS PROBLEM.">
<h2>NÅGRA ALLMÄNNA SYNPUNKTER PÅ
VÄGTRAFIKENS PROBLEM.</h2>
<h3>Av generaldirektör <sc>G. Malm.</sc></h3>
Det är väl få epoker, som ställt fram till lösning
så många och så stora problem som den
innevarande. Årets mötesbestyrelse har på
mötesprogrammet upptagit två av de mest aktuella och mest
debatterade, nämligen vägtrafikproblemet och
arbetslöshetsproblemet. Det råder intet tvivel om, att av
oss ingenjörer kräves en betydande insats i lösningen
av båda dessa problem. Att alldeles tekniskt
renodla dem går emellertid icke, utan vi få lov att söka
se dem i hela det sammanhang, som samhället företer.

Ett bevis på aktualiteten i <i>vägtrafikproblemet</i> är,
att ej mindre än 4 kungl, kommittéer samtidigt
arbeta eller arbetat på olika delar av problemet.
Naturligtvis hade det varit bäst att avvakta resultatet
av alla dessa utredningar, innan det gavs en
överblick över hela vägtrafikproblemet inför detta
särskilt sakkunniga forum, men på mötesbestyrelsens
begäran har undertecknad, som har den tekniska
kommittén om händer (1931 års väg- och
brosakkunniga), vågat försöket att redan på detta stadium
giva några allmänna synpunkter på vägtrafikproblemet,
och kommer helt naturligt då att använda, vad
som är känt om hittills framkomna utredningsresultat
av ovannämnda kommittéers arbete.

Vägtrafikproblemets kärnpunkt kan sägas bestå i
den moderna motorfordonstrafikens <i>riktiga
inställning</i> uti vårt kommunikationsväsende och
<i>anpassning</i> av våra vägar efter den trafik, som faller dem
till, sedan en ekonomiskt riktig arbetsfördelning
mellan järnvägar och bilar kunnat åstadkommas.

För att belysa den ekonomiska betydelsen av de
spörsmål, som skola lösas, må det erinras om att
<i>årskostnaden</i> för biltrafiken år 1931 beräknats uppgå
till omkring 530 mill. kr. eller, om årskostnaderna
för vägarna medräknas, ca 580 mill. kr. Samtidigt
kunde den totala järnvägstrafikens driftkostnader i
landet beräknas utgöra ca 250 mill. kr. eller ca 350
mill. kr., om ränta å kapitalet medräknas. Den
totala trafikapparatens årskostnad, om man sammanslår
järnvägar och bilar, är således en högst
betydelsefull faktor i vårt ekonomiska liv. En rätt
fördelning av trafiken på de olika trafikmedlen är
därför av utomordentligt stor ekonomisk betydelse, och
det är en sådan fördelning, vi måste söka åstadkomma.

Det har klagats mycket på, att den nuvarande
fördelningen blivit alltför gynnsam för motorfordonen,
och att järnvägarna fått orättvist lida. Ett pregnant
uttryck för järnvägsmannens syn kom ju fram i
generaldirektör Granholms inledningsanförande förra
Arosmässan.

Då detta gäller en grundläggande punkt för
vägtrafikens storlek, skall jag uppehålla mig något vid
den, och detta dess mera, som frågan är föremål för
behandling inom en av de 4 kommittéerna (1932 års
trafikutredning med landshövding von Sneidern som
ordförande). Det är å ena sidan av vikt att man
ej genom alltför snäva och ensidiga bestämmelser
hindrar utvecklingen av ett ungt trafikmedel, som
har visat en sådan oerhörd inneboende växtkraft som
den moderna motorfordonstrafiken. Å andra sidan
är det nödvändigt, att man för ekonomisk förstörelse
skyddar det gamla trafikmedlet järnvägarna, i vilka
svenska folket investerat ett par miljarder kronor
och som i avsevärd utsträckning äro oumbärliga. De
måste behållas och skyddas, i den mån som är
förenligt med sund ekonomi och ekonomisk rättvisa.

Enligt min syn på saken måste man därvid först
se till, att båda trafikslagen bliva så jämställda, som
praktiskt är möjligt, i fråga om såväl sina <i>utgångskostnader</i>
som ock i fråga om <i>trafikkontroll från
det allmännas sida.</i> Det måste sålunda till en början
fordras, att <i>biltrafiken betalar sin skäliga anpart av
vägunderhållet,</i> och i den riktningen går även
utvecklingen för närvarande. Om vi ett ögonblick se
på den frågan, så är det nog ej så svårt att ordna så,
att biltrafiken i genomsnitt betalar, vad som av den
rättvisligen bör fordras. Att rätt fördela

underhållsbördan mellan olika slag av motorfordon är däremot
en vida svårare uppgift, som väl ännu ej är löst, men
så småningom kunna vi väl även få bukt med den.

I fråga om <i>trafikkontrollen</i> har viss skärpning i
bestämmelserna föreslagits i en nyss framlagd kungl,
proposition, byggd på förslag av von Sneiderns
kommitté. Av största vikt är höjande av kontrollens
effektivitet, och detta kan väntas ske genom rätt
användande av den nya statspolisen.

En faktor av utslagsgivande betydelse är, att
<i>tillståndsgivningen</i> för olika slag av biltrafik blir
sakkunnig och omdömesgill. Många anmärkningar ha
gjorts mot den nuvarande ordningen, och fog härför
torde ej ha saknats. Länsstyrelserna ha anlagt mycket
olika synpunkter vid förordningens tillämpning, och
även på högsta ort ha ståndpunkterna under årens
lopp växlat mellan dels stor liberalitet mot de
tillståndssökande och dels en fast önskan att taga
hänsyn till en rationell fördelning av trafiken mellan
järnvägar och vägar. Av den nuvarande ledningen
för kommunikationsdepartementet hoppas vi och tro
på en klar och fast position i den sistnämnda riktningen.

Att man vid tillståndsgivningen kan underlätta en
sådan rationell fördelning genom att lämna tillstånd
till motorfordonstrafik åt järnvägsförvaltningarna, är
en anordning, som med framgång tillämpats av en
hel del länsstyrelser. Den rekommenderas också i en
nyligen färdig bliven engelsk utredning. Därigenom
beredes bäst tillfälle för de båda trafikmedlen att
samverka, så att varje trafikmedel får göra den
insats, vartill den bäst lämpar sig.

Genom de anförda åtgärderna åsyftas att åt
järnvägarna giva ett med landsvägstrafiken jämbördigt
utgångsläge i kampen om trafiken. Sedan få de
själva genomföra kampen, och i fråga om
möjligheten, att detta skall kunna ske med hopp om bättre
utsikter för järnvägarna, ha vissa <i>nya</i> synpunkter
kommit fram på sista tiden.

Jag tänker då ej på den sedan länge dryftade
frågan om omorganisation av järnvägarnas förvaltning
till större enheter, vilken i det stora hela ännu är olöst.

Det nya är, att järnvägsmännen ha kommit till
insikt om, att de ha åtskilligt att lära av biltrafiken,
och att de genom att överflytta en del idéer från
motorfordonstrafiken till järnvägarna böra ha
möjligheter att med framgång taga upp konkurrensen
-- åtminstone på redan färdiga banor -- inom den
rayon, där konkurrensen med bussar och bilar varit
hårdast. Botemedlet mot järnvägarnas nuvarande
svåra tillstånd hoppas man på många håll skall bliva
den moderna motorvagnen och dess rätta handhävande.

Denna fråga kommer att behandlas i nästa föredrag.

Med det sålunda mera inledningsvis anförda har
avsetts att belysa, <i>att det ännu råder en stor
ovisshet om, hur trafiken slutligen skall fördela sig mellan
järnvägar och vägar,</i> och således även om den
<i>trafikvolym, som bör falla vägarna till och som bör
vara utgångspunkten för vägnätets planläggning i
stort.</i> I sin ordning bör ju detta mana till en <i>viss
försiktighet vid planläggningen av vägar,</i> och att
man ej alltför raskt rusar i väg med anläggningar
av dyrbara, högklassiga vägar, särskilt när det gäller
sådana, <i>som löpa parallellt med järnvägar.</i> (Ett
lärorikt exempel är det kända fallet Åmål--Årjäng.)

Det måste vara nationalekonomiskt riktigt att,
såsom uttrycket heter, icke överdimensionera vår
utrustning för landstrafiken (järnvägar + vägar). Ej
minst gäller detta i fråga om vägarna och för deras
trafikering avsedda utrustning av motorfordon.

Jag måste för min del erkänna, att jag är rädd
för, att våra åtgärder för arbetslöshetens avhjälpande
fresta till ett alltför forcerat byggande av vägar, som
vi ej kunna ekonomiskt tillgodogöra oss, en
forcering, som ej står i god överensstämmelse med en
rationell och ekonomisk planläggning. Det vore
därför önskvärt att finna även andra investeringsobjekt
för arbetslöshetsmedel, som mera direkt främja
näringslivets tillfrisknande.

<b>Vägnätets planläggning.</b>

<i>Vägnätet måste planläggas riktigt och utbyggas
planmässigt,</i> är den första fordran, som måste
uppställas.

En sådan fordran hör ju egentligen oupplösligt
samman med svenskt kynne, men icke dess mindre
kunna med stort fog åtskilliga anmärkningar göras
i dessa avseenden i fråga om det svenska vägnätets
utveckling under det sista decenniet. De kanske
mest påtalade exemplen äro de upprepade
ombyggnader av samma vägsträcka, som ägt rum under en
tidrymd av några få år. Otaliga äro de platser, där
man kan se serier av "årsringar" utav vägombyggnader.

Oftast ha väl dessa fall, åtminstone delvis sin
naturliga förklaring. När bilismens tidevarv på allvar
bröt in i vårt land i början av 1920-talet, voro våra
vägar föga lämpade för motorfordonstrafik. Så snart
man kommit till insikt om det nya trafikmedlets
betydelse, följde en hastig utveckling av vägväsendet.
Det är lätt förklarligt, att de första åtgärderna att
anpassa vägväsendet efter det nya trafikmedlet voro
famlande och ej från början präglade av full
målmedvetenhet. Ännu för 10--12 år sedan torde ingen
varit på det klara med vilken väldig utveckling,
som motorfordonstrafiken skulle komma att undergå,
och ej heller anade man, att man genom automobilbeskattningen
skulle få sådana belopp till förfogande för vägväsendets
omdaning, som genom den skaffats fram.

Jag skall ej ingå närmare på de många
anmärkningar av olika slag, som framförts, utan
omedelbart övergå till att i korthet beröra vissa moment i
det <i>planläggningsarbete</i> för vägnätet i vårt land, som
framstår såsom vår närmaste uppgift.

Vägnätet skall ju uppbyggas på en stomme av
<i>huvudvägar</i> mellan de betydelsefullaste orterna. I
<i>primärnätet</i> skola sedan inläggas <i>vanliga landsvägar</i>
för den lokala trafiken. Det blir ofrånkomligt att
giva dessa huvudvägar, i den mån de ny- eller
ombyggas, en tekniskt-ekonomiskt riktig sträckning,
även om den skulle komma att på ett för
lekmannen stötande sätt avvika från befintlig väg. Den
moderna, för motortrafik avsedda huvudvägen,
försedd nu eller senare med en högklassig beläggning,
måste nämligen med nödvändighet givas en relativt
gen och rak sträckning i plan. Vid planläggning av
de <i>lokala</i> vägbyggnaderna torde däremot de
befintliga vägarna i möjligaste mån böra användas.

Till <i>planläggandet</i> hör <i>fastställandet av de
tekniska normer,</i> efter vilka respektive vägar skola

byggas. Detta är av grundläggande betydelse för
kostnaderna och bör därför med omsorg prövas. En
beaktansvärd möjlighet till besparing ligger i den
anordningen, att vägarna planläggas för <i>successiv
utbyggnad i olika etapper eller stadier,</i> alltefter
trafiken växer. Varje byggnadsskede bör givetvis vara
sådant, att det kommer till full nytta i ett följande.

Man får ej heller glömma, att vägbyggnader
numera i regel äro mycket kostsamma byggnader.
Därför måste de förberedas, undersökas och
kostnadsberäknas med samma omsorg som ändra stora
tekniska företag och av sakkunnigt folk. Av vikt är
därvid, att de ekonomiska förutsättningarna i
samband med vägen studeras och analyseras samt
trafikberäkningar göras, vilket numera, med föreliggande
trafikräkningar till utgångspunkt, bör kunna ske.

Huvudsaken för att betrygga en god planläggning
av vägnätet och dess planmässiga utbyggande är
därför att i <i>vägväsendets organisation</i> skapa garanti
för ett sakkunnigt och klokt bedömande. Det är ej
nog med den lokala prövningen å vägstämmor och
i länsstyrelser, utan prövningen måste också ske ur
det stora sammanhangets synvinkel. Jag återkommer
härtill i det följande vid tal om organisationsfrågan.

<b>Riksvägar.</b>

I sammanhang med planläggningsfrågan skall jag
nämna några ord om <i>riksvägar,</i> som ha aktualiserats
genom 1929 års sakkunnigas förslag.

Själva huvudidén med anordnande av riksvägar är
åstadkommande av ett system av <i>stamvägar</i> mellan
landets alla <i>större handelsstäder</i> för "den
genomgående, långväga samfärdseln", Väg- och
vattenbyggnadsstyrelsen har uppgjort en generalplan, som
av 1931 års sakkunniga något justerats och som
giver anslutning mellan alla residensstäder och större
handelsstäder (se fig.). De tekniska normalbestämmelserna
äro avsedda att varieras efter deri verkliga
trafikens krav å varje del av riksvägnätet, Det är
sålunda ej så, som på sina håll antagits, att
riksvägnätet skulle utbyggas efter samma tekniska standard
över hela landet.

Enligt det av 1929 års sakkunniga framlagda
förslaget skulle riksvägarna byggas genom den statliga
centralstyrelsens försorg, antingen direkt av
densamma eller genom entreprenör. Även avtal med
vägdistrikt är tänkbart. Byggnaden av dessa vägar
skulle i regel helt bekostas av staten, men skulle
vägdistrikt kunna åläggas att bidraga med högst
1/10-Underhållet skulle däremot ske genom vederbörande
vägdistrikt och på deras stat.

Förslaget, att staten skulle så kraftigt taga sig an
dessa vägar, motiveras med, att de väsentligen
betjäna den genomgående, långväga trafiken, och att
vägdistrikten kunna väntas ha mindre intresse för
dessa vägar än för de av mera lokal betydelse. För
att få dem till stånd inom rimlig tid måste, menar
man, därför staten ingripa, därvid kostnaden skulle
helt utgå av bilskattemedel.

Från en del håll göres gällande, att det ej finnes
fog för att giva ifrågavarande vägar en särställning.
Den genomgående, långväga trafiken är i regel ej så
betydande (se tabell 1), och trafiken på de
föreslagna riksvägarna skiljer sig föga från trafiken på
andra huvudvägar. Det linnes sålunda, menar man

<img 1>
Fig. 1. Stamvägar mellan Sveriges större städer.
</img>

på dessa håll, icke anledning att särskilt forcera
dessa riksvägar.

<i>Tab. 1. Storleken av interprovinsiell trafik vid nedan
angivna platser.</i>
<table>
<td><td><td c>Totala antalet <td c>% interprovinsiell
<td c><sp>Väg</sp> <td c><sp>Plats</sp> <td c>fordon pr dygn <td c>trafik
<td>Stockholm--Nyköping <td>2 km n. Nyköping <td c>1 100 <td c>27
<td>Linköping--Norrköping <td>4 km ö. Linköping <td c>700 <td c>25
<td>Jönköping--Gränna <td>3 km s. Gränna <td c>440 <td c>52
<td>Markaryd--Värnamo <td>Strömsnäsbruk <td c>230 <td c>59
<td>Stockholm--Enköping <td>Litslena <td c>310 <td c>52
<td>Örebro--Arboga <td>Rinkaby <td c>420 <td c>46
<td>Uppsala--Gävle <td>Tipes kyrka <td c>450 <td c>56
<td>Söderhamn-Hudiksvall<td>Enånger <td c>300 <td c>25
</table>
Det ligger åtskilligt fog i dessa invändningar,
ehuru det för vägmannen ligger något lockande i att
så snart som möjligt få ett stam vägnät färdigt.

<i>Rikssynpunkten</i> torde böra vara den, att en ort
skall givas de trafikmedel, varav den har behov,

varvid både järnvägstrafiken och vägtrafiken skola
tagas i betraktande.

Det föreligger ej heller någon detaljerad
utredning, som visar behovet av ombyggnad efter de
föreslagna riksvägarna. Å ena sidan torde åtskilliga
delar av det ifrågasatta riksvägnätet redan vara av
sådan beskaffenhet, att de motsvara trafikens alla
rimliga krav. Å andra sidan är det nog så, att det ej
är någon särskild brådska med åtskilliga delar av
det uppdragna riksvägnätet, ty många orter ha fullt
tillfredsställande kommunikationer, om man tager
järnvägar och vägar tillsammans.

Det vill förefalla, som om man kunde låta frågan
om byggande av riksvägar ligga till sig. Säkerligen
är det dock lämpligt, att man i väg- och
vattenbyggnadsstyrelsen arbetar igenom frågan så, att man får
ett klart <i>schema för ett stamvägnät.</i>

Vad som sedan tills vidare är av vikt är, att den
centrala styrelsen har makt i sina händer att rikta
in vägbyggandet i länen, så att hänsyn tages till
detta schema.

<b>Motorfordonsbeståndet och vägarna.</b>

Vägtrafikens grundelement äro <i>motorfordonsbeståndet</i>
och <i>vägarna.</i>

l biltrafikens barnaår, som ju ej ligga långt
tillbaka i tiden, och innan man i bilbeskattningen fick
medel till vägarnas ombyggnad, måste man följa
regeln att anpassa <i>motorfordonen</i> efter <i>befintliga
vägars bärkraft.</i>

Numera har nog programmet blivit att anpassa
vägarna efter <i>motorfordonstrafiken,</i> varvid
naturligtvis måste tillses, att de krav, som av denna
uppställas, äro rimliga och ekonomiskt berättigade.

Det är allom bekant, att motorfordonen under åren
undan för undan ökat i storlek och tyngd.
Visserligen har motorfordonsförordningen innehållit
bestämmelser om maximihjultryck och maximibredd,
men det länsstyrelserna medgivna dispensförfarandet
har gjort gränserna flytande.

Den relativt fria utvecklingen har säkerligen haft
sin givna nytta för att få fram lämpliga och goda
motorfordonskonstruktioner. Men tiden borde nu
vara inne att med större bestämdhet slå fast vissa
giltiga maximimått för bredd, hjultryck och hastighet,
som icke få tummas på, utan som motorfordonskonstruktörerna
få hålla sig till utan att föra fram
ständigt ökade krav på vägar och broar. Genom ett
skickligt utnyttjande av fordonsteknikens möjligheter
kunna goda resultat vinnas inom en måttligt tillskuren ram.

Det gäller därför att studera motorfordonsbeståndet
i landet samt utvecklingstendensen för detsamma.
På basis härav böra <i>normerna för vägarnas
huvudmått och konstruktion</i> sedan bestämmas.

1931 års väg- och brosakkunniga ha ägnat ett
ingående studium åt motorfordonsbeståndet och dess
utveckling (tryckt bland Statens offentliga
utredningar, 1932:18). För att erhålla kännedom om
förhållandena i olika delar av landet ha undersökningarna
omfattat Stockholms stad och län, Malmöhus
län, Göteborgs och Bohus län, Skaraborgs län och
Västerbottens län. Utredningen kan närmare
studeras i ovannämnda publikation, men här må anföras
vissa huvudmoment.

Utredningen visar, att det totala antalet motorfordon
efter kriget undergått en enorm stegring med
maximum 1931, varefter en minskning inträtt.
Omnibussarnas antal ökas dock alltjämt.

I fråga om belastningen på vägarna är det
lastbilar och omnibussar, som äro bestämmande. De
största och tyngsta av dessa fordon, som
huvudsakligen förekomma i och på vägarna till och från
storstäderna, äro dock förvånansvärt få.

Efterföljande tabeller äro belysande.

Av tabell 2 framgår, att det endast torde vara i
och omkring landets största städer, som hjultryck
över 3 000 kg förekomma. För landsbygdens vägar
torde gränsen för hjultrycket av lastbilar för
närvarande vara 3 000 kg. Av tabellen framgår vidare,
Ett fordon med de större hjultrycken procentuellt
utgöra en rätt ringa del av hela bilbeståndet.
Stockholms stad har sålunda endast ca 5 % lastbilar med
större hjultryck än 2 000 kg, Malmöhus län ca 8 %,
Stockholms, Göteborgs och Bohus samt Skaraborgs
län ca 3 % och Västerbottens län endast ca l %.
Endast en obetydlig procent lastbilar har över 3 000
kg hjultryck; i Stockholms stad och Malmöhus län
exempelvis endast ca 0,6 %. De största
förekommande hjultrycken hos lastbilar äro: i Stockholms

<i>Tab. 2. Antalet lastbilar med större hjultryck än:</i>
<table>
<td><td r>1 500 <td>kg <td r>2 000 <td>kg <td r>2 500 <td>kg <td r>3 000 <td>kg
 <td r>3 500 <td>kg <td r>4 000 <td>kg
<td><td c>Antal <td c>% <td c>Antal <td c>% <td c>Antal <td c>% <td c>Antal <td c>%<td c>Antal <td c>% <td c>Antal <td c>%
<td>Stockholms stad . . .  <td c>1 464 <td c>21,63 <td c>357 <td c>5,22 <td c>151 <td c>2,19 <td c>44 <td c>0,62 <td c>14 <td c>0,18 <td c>5 <td c>0,06
<td>Malmöhus län . . . <td c>1 146 <td c>23,19 <td c>350 <td c>7,92 <td c>121 <td c>2,66 <td c>29 <td c>0,63 <td c>11 <td c>0,24 <td c>5 <td c>0,10
<td>Göteborgs län . . . <td c>651 <td c>17,94 <td c>119 <td c>329 <td c>43 <td c>1,19 <td c>15 <td c>0,42 <td c>3 <td c>0,09 <td c>1 <td c>0,03
<td>Stockholms län . . . <td c>396 <td c>15,68 <td c>73 <td c>2,90 <td c>11 <td c>0,44 <td c>-- <td c>-- <td c>-- <td c>-- <td c>-- <td c>--
<td>Skaraborgs län . . .  <td c>265 <td c>18,98 <td c>45 <td c>3,22 <td c>5 <td c>0,35 <td c>--<td c>--<td c>--<td c>--<td c>--<td c>--
<td>Västerbottens län . . . <td c>76 <td c>10,79 <td c>6 <td c>0,85 <td c>--<td c>--<td c>--<td c>--<td c>--<td c>--<td c>--<td c>--
</table>
<i>Tab. 3. Omnibussar med större hjultryck än:</i>
<table>
<td><td r>1 500 <td>kg <td r>2 000 <td>kg <td r>2 500 <td>kg <td r>3 000 <td>kg <td r>3 500 <td>kg
<td><td c>Antal <td c>% <td c>Antal <td c >% <td c>Antal <td c>% <td c>Antal <td c>% <td c>Antal <td c>%
<td>Stockholms stad . . . <td c>270 <td c>95 07 <td c>235 <td c>82,75 <td c>180 <td c>63,38 <td c>129 <td c>45,43 <td c>1 <td c>0,35
<td>Malmöhus län . . . <td c>161 <td c>84,30 <td c>76 <td c>39,79 <td c>36 <td c>18,85 <td c>12 <td c>6,29 <td c>4 <td c>2,10
<td>Göteborgs & Bohus län . . . <td c>115 <td c>68,46 <td c>61 <td c>36,33 <td c>38 <td c>22,63 <td c>12 <td c>7,15 <td c>--<td c>--
<td>Stockholms län . . . <td c>177 <td c>80,45 <td c>114 <td c>51,81 <td c>76 <td c>34,55 <td c>5 <td c>2,28 <td c>--<td c>--
<td>Skaraborgs län . . . <td c>47 <td c>38,53 <td c>4 <td c>3,28 <td c>1 <td c>0,82 <td c>--<td c>--<td c>--<td c>--
<td>Västerbottens län . . . <td c>41 <td c>48,84 <td c>10 <td c>12,79 <td c>1 <td c>1,16 <td c>--<td c>--<td c>--<td c>--
</table>

stad ca 4 300 kg, i Stockholms län ca 3 000 kg, i
Malmöhus län ca 4 400 kg, i Göteborgs och Bohus län
ca 4 300 kg, i Skaraborgs län ca 3 000 kg och i
Västerbottens län ca 2 400 kg.

Tabell 3 visar, att det förefinnes en skillnad mellan
bussar i <i>stads- och förortstrafik</i> å ena sidan och
bussar i <i>landsbygdstrafik</i> å den andra. De förra ha ofta
hjultryck, som överstiga 3 000 kg och som
undantagsvis kunna uppgå till 4 000 kg. De senare ha
vanligen hjultryck mellan 2 000 och 3 000 kg.

Malmöhus län har de tyngsta bussarna, 2 st. med
ca 4 000 kg hjultryck. Den tyngsta bussen i
Stockholm har ett hjultryck av ca 3 600 kg, i Göteborgs
och Bohus län ca 3 400 kg i Stockholms län ca 3 200
kg, i Skaraborgs län ca 2 700 kg och i Västerbottens
län ca 2 900 kg.

Härav skall man nu söka få fram fordringar i fråga
om hjultryck, som skola uppställas för olika vägar
och som äro av dominerande betydelse för vägarnas
konstruktion.

Det nuvarande i motorfordonsförordningen angivna
maximihjultrycket är, som bekant, 2000 kg. Det
framgår, att detta ligger i underkant, åtminstone för
södra och mellersta Sverige, och att det är ett
önskemål att få åtminstone huvudvägarna i dessa delar av
landet konstruerade för att tåla mer än 2 000 kg,
helst 2 500 kg.

För att utröna, hur våra nuvarande vägar
motsvara sådana krav, ha ovannämnda sakkunniga
utfört en mycket intressant serie bärighetsprov å
grusvägar med undergrund av växlande beskaffenhet, som
jag dock ej nu kan demonstrera. Vi ha emellertid
fått fram en mycket plausibel skala för den tjocklek
å hårdgöringslagret, som motsvarar olika hjultryck.
Det fordras naturligtvis ytterligare åtskilligt
studium för att få de gällande lagarna fullt klarlagda.
Att döma av de erhållna resultaten skulla det
emellertid vara ekonomiskt överkomligt att åstadkomma en
bärkraft motsvarander 2 500 kg hjultryck på våra
huvudvägar av grus, åtminstone i södra och mellersta
Sverige.

För större hjultryck synes det tillrådligast att gå
till högklassigare beläggningar. Våra bästa sådana
lära å andra sidan väl kunna tåla hjultryck av 3500 kg.

Oftast är det ej heller vägarna, som bliva
utslagsgivande, utan broarna, och många sådana, utförda
enligt äldre bestämmelser, utgöra ledsamma hinder
för modern motorfordonstrafik. För alla <i>huvudvägar</i>
torde 1931 års sakkunniga komma att uppställa det
kravet, att broarna vid ny- eller ombyggnad skola
beräknas för 3 500 kg hjultryck, så att de kunna
betjäna den undan för undan växande trafiken med
tyngre vagnar.

Emellertid giva både det nu tillåtna maximihjultrycket
(2 000 kg) och ännu mer ett till 2 500 kg
förhöjt hjultryck mycket stora möjligheter för
motorfordonstrafken, om endast motorfordonskonstruktörerna
ville utnyttja dem och icke blott öka pretentionerna
på vägarna. Om man använder 3 axlar i
stället för 2, vilket är en modern lastvagnstyp, kan
man t. e. med 2 tons hjultryck komma upp till en
tjänstevikt för en lastbil av ej mindre än 12 ton och
med 2,5 tons hjultryck upp till 15 ton, och det borde
vara fullt tillräckligt såsom maximigräns för landets
allra flesta huvudvägar.

En omständighet att beakta i detta sammanhang
är <i>luftringarnas konstruktion.</i> Genom att använda
en ringtyp med godfjädringsförmågakan åverkan av
ett högre hjultryck kompensera ett lägre hjultryck
med sämre fjädringsförmåga. Det finnes säkerligen
åtskilligt ännu att vinna på ringkonstruktionernas
område, och härpå synes arbetet vara i gång på olika
håll. Det är emellertid nödvändigt att skaffa garanti
mot för hårda och vägförstörande ringar, åtminstone
vid höga hjultryck, och sakkunniga ha därför
utarbetat <i>ett förslag till förordningen för luftringar med
hjultryck över 2 000 kg.</i> (Möjligen borde man ha
hjultrycksbestämmelser även för hjultryck under
2 000 kg, men det kan bero, tills motorfordonsförordningen
omarbetas.)

För vägarnas konstruktion är vidare <i>motorfordonsbredden</i>
av utslagsgivande betydelse. Den har
helt naturligt ej haft samma benägenhet att växa.
<table>
<td>Maximum för personbilar torde f. n, kunna sättas till . . . <td>190 cm.
<td>Maximum för lastbilar torde f. n. kunna sättas till . . . <td>215 cm.
<td>Maximum för omnibussar torde f. n. kunna sättas till . . . <td>230 cm.
</table>
Även <i>längden</i> på motorfordonen, som särskilt är
bestämmande för kurvornas utformning, har haft
tendens att växa.

På de genom studium av motorfordonsbeståndet
härledda data i fråga om hjultryck, bredd och längd
skall sedan grundas <i>vägarnas konstruktiva
utformning.</i>

Därvid måste dessutom särskild hänsyn tagas till
två betydelsefulla synpunkter, nämligen: 1)
önskvärdheten att kunna utnyttja motorfordonets kanske
främsta egenskap, <i>hastigheten;</i> 2) <i>trafiksäkerheten.</i>

Innan jag går vidare skall jag med ännu några
ord beröra den viktiga frågan, i vilken grad våra
gamla vägar lämpa sig för trafik med nu använda
motorfordon, dvs. för det nuvarande motorfordonsbeståndet.

De olika länsstyrelserna ha bedömt den frågan
mycket olika, och de av dem utfärdade
bestämmelserna utgöra en sannskyldig provkarta på olika
tillåtna hjultryck och fordonsbredder. Två
angränsande län kunna ha bestämmelser med avsevärda
principiella olikheter. Följden har också varit en
blomstrande flora av olika vägmärken med förbud
och anvisningar om inskränkningar av olika slag.

Man har ju i vissa län undgått en del av de många
vägmärkena genom att indela vägarna i klasser med
olika bestämmelser för. varje klass. Men då
klasserna varit olika i olika län, och de vägfärande ej
haft reda på, vad klasserna betytt, har det ej varit
stor glädje med sådan klassindelning. Möjlighetjen
till sådan indelning i vägklasser försvann också med
en kungörelse, utfärdad i juni 1931. I stället skulle
uppsättas tavlor med tydliga och klara anvisningar.
Det visade sig, att denna metod skulle kosta mycket
pengar (ca 630 000 kronor för hela landet enligt 1931
års vägsakkunniga).

I vissa län i Mellansverige har man emellertid
under senare år ej haft några eller i varje fall mycket
få inskränkande bestämmelser, utan låtit
motorfordonsförordningens maximimått gälla, utan att det
lett till några olägenheter.

Tydligt är, att man ofta underskattat gamla vägars
förmåga både att tåla hjultryck och att giva
möjligheter till möte mellan fordon.

Efter utredning av 1931 års sakkunniga har kungl.
maj:t i februari i år utfärdat riktlinjer, som syfta åt
dels att taga bort alla onödiga inskränkningar i
förhållande till motorfordonsförordningen på befintliga
vägar, dels att få över hela landet i möjligaste mån
enhetligt bedömande av de inskränkningar, som
verkligen behöva ske. Jag hoppas på gott resultat av
denna förordning i enhetlighetens tecken.

För <i>nybyggnader och ombyggnader </i>ha utarbetats
förslag till modifierade vägsektioner samt
bestämmelser om krökningsradier och fri sikt, i vilka
hänsyn tagits till de ovannämnda framkomna resultaten.

Såsom resultat kommer att framgå ett system av
grundläggande tekniska bestämmelser,, som jag
hoppas skola bliva accepterade av de byggande
vägmannen.

Till vad som här anförts om vägbyggnadernas
tekniska utformning må endast fogas några ord om
<i>vägbeläggningar.</i>

Att det arbetas energiskt på problemet att skaffa
för olika förhållanden lämpade vägbeläggningskonstruktioner,
därpå är den nyss avhållna "högre kursen
i vägbeläggningsteknik" ett mycket gott vittnesbörd.

Emellertid är nog alltjämt läget i vårt land för
lång tid framåt sådant, att grusvägarna komma att
dominera. Enligt en av väginstitutet gjord
sammanställning kan man draga den slutsatsen, att ca
97--98 % av hela vägnätet toide ha en trafik, som ej
kräver annan beläggning. Det är sålunda alltfort
viktigast för vägunderhållets ekonomi, att vi söka
få fram den tekniskt bästa konstruktionen och
behandlingen av grusvägar, och åt den uppgiften komma
vägsakkunniga att ägna synnerlig uppmärksamhet.

De faktorer, till vilka hänsyn skall tagas vid
bedömandet av övergång till <i>högvärdigare
beläggningsämnen,</i> äro också föremål för ingående studium av
väginstitutet. För närvarande pågår utredning
rörande <i>rullningsmotståndets betydelse,</i> och
betydelsefulla resultat ha redan erhållits. Väginstitutet
kommer emellertid snart att avgiva en särskild
redogörelse härför, till vilken hänvisas. Visst är dock,
att vinsten i detta avseende vid goda beläggningar
är så stor, att hänsyn härtill måste tagas vid tät trafik.

Den viktiga frågan om de olika <i>högvärdiga
beläggningarnas egenskaper och relativa värde</i> är
föremål för fortgående studium och kan väl aldrig
avslutas, då nya idéer ständigt växa fram.

Det arbete, som nedlägges på en teknisk-rationell
utbildning av våra vägar och vårt vägnät, är,
såsom torde framgå, för närvarande ganska intensivt,
och jag tror, man kan påstå, att den svenska
vägtekniken är någorlunda jämbördig med andra länders.

<b>Vägorganisationsfrågan.</b>

För att <i>våra vägar</i> skola bliva tillfredsställande,
fordras emellertid också, att <i>vägorganisationsfrågan</i>
skall lösas på tillfredsställande sätt, och det ha vi
ännu ej mäktat med.

Ett par ord om den, då även den ligger i stopsleven.
Två sakkunnigutlåtanden äro ute på remiss,
och svaren väl just inkomna.

Det ena utlåtandet, 1929 års sakkunnigas, behandlar
väglagen och därvid <i>bl. a. lagen om vägdistrikt
med vad därtill hör, således väg väsendets lokala
administration.</i> Samma fråga behandlas för övrigt
även av skatteutjämningsberedningen.

Det synes råda en nära nog enstämmig mening mot
vägväsendets förstatligande. Men i fråga om
indelningen i vägdistrikt bryta sig meningarna, Å ena
sidan står ovannämnda kommittés majoritet med ett
förslag, avseende landets indelning i mindre
vägdistrikt av en storlek, som giver något mindre än
halva antalet av de nuvarande vägdistrikten för
landsbygden. Å andra sidan står en reservant, som
föreslår landstingsvägdistrikt, och till den meningen
har även skatteutjämningsberedningen anslutit sig.

Det förra förslaget föreligger i så utarbetat skick,
att det kan bedömas. Men det andra alternativet,
landstingsvägdistrikt, behöver enligt min mening
avsevärt mera ingående genomarbetas, innan det kan
upptagas till jämförande prövning, tyvärr måste jag
säga, ty det är verkligen på tiden, att man får fasta
linjer på organisationen. Ofullständighet i
föreliggande förslag om landstingsvägdistrikt föreligger
såväl i fråga om, hur den nuvarande vägstämmans
funktioner skola uppfyllas, i fråga om organisationen
och dess samarbete med den statliga vägingenjörsorganisationen
som också i fråga om kostnaderna, således i betydelsefulla avseenden.

Jag skall ej heller nu ingå på någon fullständigare
jämförelse, och det är ju inte uteslutet, att det
kommer fram nya idéer vid den kompletterande
utredning, som enligt min mening är ofrånkomlig.

Vilken lösning man än väljer, måste följande
huvudsynpunkter beaktas.

1. Överledningen av vägväsendet måste genom
lokala organ ha möjligheter att få en intim
kännedom om vägbehovet i olika bygder. Önskvärdheten
härav framträder såväl vid planläggning av väg,
således vid den förberedande behandlingen för fattande
av beslut om vägs byggande, som ock vid vägs
byggande och vid vägunderhållets utförande.

2. Organisationen bör vara sådan, att vägväsendets
totala kostnader bliva möjligast låga, utan att
den tekniska effektiviteten eftersattes. Därvid skall
naturligtvis hänsyn tagas till organisationens egna
kostnader.

3. I organisationen böra finnas minsta möjliga
friktionsanledningar, varför man bör undvika
dubbelorganisation.

Det andra utlåtandet, 1931 års utredningskommittés,
avser <i>centralstyrelsens</i> (väg- och vattenbyggnadsstyrelsens)
<i>omorganisation och således att bl. a.
tillskapa en lämplig topporganisation</i> till den
organisation med vägingenjörer och väginspektörer, som
kom till 1929.

Det skall med tillfredsställelse konstateras, att
kommittén sökt att åt centralstyrelsen skaffa ett
verkligt ledande inflytande på landets vägväsende och
dess utveckling och att bereda möjlighet att få en
dugande teknisk-administrativ kraft såsom chef för
styrelsen samt att åt denne giva nödiga hjälpkrafter.
Det gäller sedan endast att få in <i>den rätta andan,</i>
så att styrelsen både genom chefen och inspektörerna
träder i direkt och nära kontakt med länsstyrelser,
vägingenjörer och hela den lokala organisationen.
Med särskild tillfredsställelse kan antecknas förslaget
att i styrelsen insätta en <i>vägtrafikbyrå</i> med
sakkunskap både beträffande motorfordonstekniken och

motorfordonstrafiken, och kungl. maj:t bör i
densamma kunna få ett gott stöd för reglering av
konkurrensen mellan bilar och järnvägar.

Det är endast att hoppas, att förslaget ej vid
genomförande i småsnålhetens tecken skall fuskas
bort. Vägväsendet omsätter årligen så oerhört stora
statsmedel, att en kunnig och omsorgsfull ledning
och kontroll inom området måste tillskapas, och jag
tror, att kommitténs förslag giver en god
utgångspunkt. Det ligger makt uppå, att styrelsen blir i
stånd att leda, att positivt förebygga fel, t. e.
beträffande planläggning av vägar m. m., och ej endast
genom efterkontroll konstatera felen.

<b>Motorfordonstrafikens ekonomi.</b>

Frågan om den moderna <i>motorfordonstrafikens
ekonomi och dess betydelse såsom ekonomisk faktor</i>
är ännu ganska litet studerad i vårt land, och detta
torde för övrigt gälla för hela världen. 1931 års
sakkunniga ha för avsikt att söka tränga in i denna
fråga, men tyvärr ha vi ej ännu hunnit särdeles långt.
Fältet är rätt svårarbetat, då det lider stor brist på
statistiska uppgifter.

Vi ha till en början sökt beräkna grundelementen i
motorfordonstrafikens totala självkostnader i vårt
land med utgångspunkt från bensinförbrukningen,
motorfordonsbeståndet, trafikräkningen och andra
åtkomliga faktorer. Den preliminära beräkningens
resultat återgives i nedanstående tablå.

<i>Motortrafikens i Sverige årskostnad år 1931.</i>
<table>
<td><td c>Kostnad         <td c>Summa
<td><td c>mill. kr.         <td c>mill. kr.
<td>Fordonsbeståndet, avskrivning och räntor . . . <td c>130           <td c>130
<td 1c><td c>--------<td c>
<td>Försäkringar . . . <td c>25<td c>
<td>Garage . . . <td c>26<td c>
<td>Administration . . . <td c>2<td c>
<td>Reparationer och underhåll . . . <td c>70           <td c>123
<td 1c><td c>--------<td c>
<td>Bemanning . . . <td c>150           <td c>150
<td 1c><td c>--------<td c>
<td>Bränsle (exkl. skatt) . . . <td c>52<td c>
<td>Gummiringar (exkl. skatt) . . . <td c>19 <td c>71
<td 1c><td c>--------<td c>
<td>Fordonsskatt . . . <td c>18<td c>
<td>Bensinskatt . . . <td c>31<td c>
<td>Gummiskatt . . . <td c>7            <td c>56
<td 3r>--------------------------------
<td><td r>Summa mill. <td>kr. 530
</table>
Ca 2:50 kr. per fordonsmil.

Läggas därtill de årskostnader, som ligga utanför
vägarna och som år 1931 uppgingo till ca 50 mill.
kr., kommer man till en total årskostnad av ca 580
mill. kr. och en kostnad per fordonsmil av ca 2:75 kr.
Det måste erkännas, att många osäkerhetsmoment
vidlåda beräkningarna, men det är dock åtskilliga
slutsatser, som kunna dragas.

1) En blick på siffrorna visar, att det rör sig om
väldiga belopp, och man frågar sig omedelbart, om
ej avsevärda besparingar kunna ske. Det ligger i
öppen dag, att så måste vara fallet, dels genom
tekniska framsteg och övergång till mera ekonomiska
åkdon och dels samt framförallt genom
motorfordonstrafikens organisation.

Enligt min tro kommer också bilens konkurrens
med andra landstrafikmedel, framförallt järnvägarna,
alltjämt att fortgå och kanske nog så hårt, men man
får väl antaga, att den kommer att utkämpas med
jämnare vapen.

2) En annan observation är, att motorfordonstrafiken
starkt tär på vår handelsbalans. Det är väl
åtminstone ca 100 mill. kronor, som årligen gå till
utlandet. Till jämförelse må nämnas, att
järnvägstrafikens totala inköp från utlandet går till ca 15
mill. kronor årligen.

Ur nationell synpunkt måste man således livligt
önska och hoppas på en snabb tillväxt av den
svenska bilfabrikationen och likaledes på en produktion
av användbara, konkurrenskraftiga inländska. bränslen.

Det finnes ju en mångfald punkter i motortrafikens
ekonomi, som vi måste söka ytterligare belysa till
ledning för bedömandet, men vi ha ännu ej medhunnit
det. Viktigast är ju dock, att företagarna på
motorfordonstrafikens område själva av erfarenheten lära
sig räkna rätt. Att det ligger mycken felkalkylering
bakom nuvarande tillstånd, torde vara ganska visst.

Det är klart, att en orientering av detta slag inom
ett så oerhört vidsträckt ämne som vägtrafikproblemet
måste bliva synnerligen fragmentarisk. Det
är ännu så mycket, som är ostuderat, att man får
nöja sig med att så att säga lägga en linje genom
de kända, fasta punkterna och tillfälligt bygga över
de okända schakten mellan dem. Det finnes ett tills
vidare obegränsat arbetsfält för genomforskande av
dessa schakt.

Vad som är alldeles visst är, att vägtrafikmänneri
ha en stor uppgift för lång tid framåt. Läget
påminner mig om, när vi i min ungdom fingo kasta oss
på vattenkraften såsom ett nytt arbetsfält. Men.
en sak måste ihågkommas av alla trafikmän på land.
Det finnes både vägar och järnvägar, och det gäller
att rationellt fördela transportuppgifterna mellan dem.

</chapter>
<chapter name="MOTORVAGNSTYPER FÖR JÄRNVÄGSDRIFT.">
<h2>MOTORVAGNSTYPER FÖR JÄRNVÄGSDRIFT.</h2>
<poem>Rubricerade föredrag hölls av
trafikchefen <b>Hj. von Porat.</b> De
motorvagnsfirmor, som ställt detaljuppgifter och
ritningar till föredragshållarens förfogande,
ha uttalat önskan om att dessa detaljuppgifter
och ritningar icke f. n. måtte publiceras.
Med hänsyn härtill har tidskriften
inskränkt sig till att i det följande referera
vissa delar av föredraget.
</poem>
Det nödläge, vari större delen enskilda järnvägar
här i landet befinner sig, har gjort det till en bjudande
plikt för dessa banor att med alla till buds
stående medel söka om möjligt rädda eller
åtminstone förbättra sin ekonomi.

Svenska järnvägsföreningen har sålunda under
föregående år vänt sig till regeringen med begäran,
att denna måtte ställa ett rätt stort kapital till
förfogande, att användas till sådana ändamål, som
kunde befrämja rationaliseringen och driftbesparingen
på de enskilda järnvägarna. Framställningen
har behandlats med stort tillmötesgående, och
proposition är redan avlämnad till årets riksdag.

Regeringen begär att få disponera 1 1/2 millioner kronor
i huvudsak för att användas till anskaffning av
motorvagnar för de betryckta järnvägarna.

Den utredning, som föregått propositionen, har
nämligen givit vid handen, att motorvagnsdrift vid
järnvägarna är ett av de kanske verksammaste
medlen för nedbringande av driftkostnaderna och
höjande av järnvägarnas kapacitet. Kungl. maj:t
anser, att ifrågavarande motorvagnar skola vara av
enhetlig typ. Dels kan man ju tänka sig, att dessa
vagnar skola komma att övergå från en
järnvägsförvaltning till en annan vid inträffat obestånd eller
vid fusion, dels ock att staten måste övertaga någon
bana, och att dess vagnar sålunda måste övertagas
av statsbanorna. Därutöver kan en motorvagnstillverkning
icke igångsättas i landet och drivas
ekonomiskt, så att billiga och goda vagnar framkomma,
om. verkstäderna ej bliva i tillfälle lägga upp något
så när stora serier av vagntyper. Typerna komma
att fastställas av järnvägsstyrelsen och väg- och
vattenbyggnadsstyrelsen gemensamt efter hörande
av Svenska järnvägsföreningen.

För att ingen tid skulle förloras, har järnvägsföreningen
redan under föregående år satt igång
med en utredning över de typer, som föreningen
anser lämpligast. Utredningskommittén har arbetat
på så sätt, att den först vände sig till samtliga
svenska verkstäder, som syssla med motorvagnstillverkning,
och begärde upplysningar om förut
tillverkade typer och nya typer, som verkstäderna
eventuellt voro villiga att lägga upp. Härvid har
kommittén mötts av en utomordentligt stor
förståelse från verkstädernas sida, och mycket goda
uppslag att arbeta vidare på hava framkommit.

Sedan har kommittén vänt sig till samtliga
enskilda järnvägar, vilka vid diskussionsmöten haft
tillfälle uttala sina önskemål och därvid även erhållit
meddelande om de möjligheter, som verkstäderna
för närvarande kunde bereda dem. Ett frågeformulär
har utsänts till järnvägsförvaltningarna med
begäran om mera koncisa uppgifter i frågan.
Kommittén har ytterligare för avsikt, att då dessa
upplysningar inkommit ånyo vända sig till verkstäderna
för att möjligen revidera de förut erhållna förslagen
till typer.

Några definitiva resultat ha alltså ännu icke
utkristalliserats.

Varför vill man ha motordrift? För att kunna i
möjligaste mån ekonomisera med driften, dvs. för
att icke behöva hava större och tyngre maskiner
eller större och tyngre tågenhet, än den transportkvantiteten
kräver, som skall befordras. Man vill alltså

1) undvika slöseri med bränsle;
2) ej hava större personal på tågen, än som är
nödvändigt;
3) genom ett lätt fordon skaffa sig möjlighet att
öka transporthastigheten utan att samtidigt
påfrestningen på banan blir större, och banunderhållet
ökas;
4) genom användande av små tågenheter med
god acceleration och stor bromsförmåga göra
avsevärda förenklingar i stationernas säkerhetstjänst.

Då det gäller att bygga moderna motorvagnar,
måste följande huvudpunkter beaktas.

<i>Vagnens byggnadssätt.</i> Förr byggde man motorvagnar
för järnvägsdrift ungefär som våra vanliga
järnvägsvagnar för ångdrift, dvs. oerhört tunga,
försedda med underrede, buffert och draginrättning,
som räckte för ett tåg på flera hundra ton och utan
att egentligen taga någon som helst hänsyn till
vindmotståndet. Då man betänker, att vid exempelvis
90 km hastighet vindmotståndet för en järnvägsvagn
beräknas vara 486 kg, under det att rullningsmotståndet
för vagnen ej uppgår till mera än 50 kg,
förstår man, att mycket kan vinnas genom att giva
vagnen en för luftmotståndet lämplig form. Mycken
vikt kan också sparas på grund av de små
tågenheter, en eller annan släpvagn, för vilka
motorvagnen är avsedd. Därutöver har det moderna
svetsningsförfarandet givit det lätta
motorvagnsbyggandet en stark knuff framåt.

<i>Val av motor.</i> I fråga om mindre kraftbelopp
kan självfallet och beroende på förhanden varande
omständigheter antingen väljas motor för
bensindrift eller för råoljedrift. Då man kommer uppemot
större kraftbelopp, 200 hkr och därutöver, bör
råoljemotorn givas företräde, för det första på grund
av den stora skillnaden i bränslekostnad, men också
därför, att en hel del brandrisker elimineras. En
bensindriven motorvagn måste förvaras i ett särskilt
garage, den får ej införas i ett lokomotivstall, men
en råoljedriven vagn kan placeras var som helst.

Det har emellertid först på senaste åren utbildats
för järnvägsdrift lämpade råoljemotorer för
ifrågavarande relativt små kraftbelopp, och detta är
orsaken till, att utvecklingen på motorvagnsområdet
först på sistone börjat få ordentlig fart.

Sedan man såväl i Sverige som utlandet försökt
sig på att använda dieselmotorer avsedda för
marina bruk och med så låga varvantal som 7- à 800
varv, och därvid kommit upp till vikter på
vagnsmaskinerierna, som gjorde vagnarna till lokomotiv
i stället för motorvagnar, har man nu, åtminstone i
Sverige, helt och hållet släppt denna tunga typ och
inriktat sig på möjligheten av att använda en lätt
och snabbgående dieselmotor. Den motor, som
härvidlag för närvarande otvivelaktigt ligger i
första rummet, är den väl kända Maybach-motorn,
numera använd i järnvägsdrift i såväl 6-cylindrigt
som 12-cylindrigt utförande. Vidare har på allra
sista tiden, måhända rent av sista månaden,
framkommit en ny motor, som länge varit väntad,
nämligen MAN i Nürnberg, även den speciellt
konstruerad för järnvägsdrift. I övrigt torde man icke
kunna finna mera än en engelsk motor, som är
lämplig för detta ändamål. Vad Sverige beträffar
hava vi visserligen ännu icke någon lämplig
råoljemotor färdig, som lämpar sig för motorvagnsdrift,
men den gamla välkända motorfirman Bolinder har
meddelat, att den inom kort torde komma att
framställa en lågtrycksmotor med ett kraftbelopp på
120--175 hkr, passade för järnvägsdrift. Dessutom
hava vi givetvis att tillgå Hesselman-motorn för
kraftbelopp på 100 hkr.

Näst motorn är kraftöverföringen på en
motorvagn det väsentliga. Denna sker antingen
mekaniskt eller elektriskt, på små vagnar utan vidare
mekaniskt på samma sätt som på en automobil med
växellåda, och de flesta motorfirmor torde redan
hava tillverkat fullt tillfredsställande och
användbara växellådor för små vagnar.

För större kraftbelopp över 120 hkr, således
150--200 hkr, erfordras emellertid växellådor av en helt
annan konstruktion. De mest kända och erkända av
dessa torde vara de båda tyska växellådorna av
Müllius i Hannover och Maybachs i Friedrichshafen
konstruktion. Någon svensk växellåda för dessa
stora kraftbelopp hava vi ännu ej. Emellertid
föreligger det en svensk uppfinning, som numera
exploaterats av Bolinders här i Sverige och i England
kanske kommit ett stycke längre än hos oss,
nämligen Lysholm--Smiths hydrauliska växel.
Förtroendet för de hydrauliska växlarna har ju tidigare
icke varit så stort, men enligt erhållna uppgifter
skulle denna konstruktion vara synnerligen lovande,
och skulle den slå igenom, böra vi kunna
åstadkomma en svensk kraftöverföring av utmärkt god
beskaffenhet.

Den andra metoden att överföra kraften är den
sedan årtionden tillbaka begagnade elektriska
överföringen. Man kopplar således en generator
vanligen direkt på drivmotorn, framställer den
erforderliga strömmen och driver därmed en eller flera
banmotorer på vagnsaxlarna. Även denna
kraftöverföringsmetod har emellertid i hög grad utvecklats
såväl i Sverige som i utlandet och särskilt genom de
på sista tiden framställda snabbvagnarna nått
ganska stor fulländning.

Asea utför för närvarande en dylik kraftöverföring,
som är, kan man säga, fullt automatisk, dvs.
sedan föraren fått upp kontrollerveven på andra
kontakten, behöver han praktiskt tagit icke bry sig
om sina instrument.

Var gränsen emellan den elektriska kraftöverföringen
och den mekaniska kraftöverföringen ligger
är för närvarande ingalunda avgjort och torde icke
heller på lång tid komma att avgöras. Mekaniska
kraftöverföringar utföras utan svårighet upp till 200
hkr, och elektriska kraftöverföringar utföras med
fördel ned till 100 à 120 hkr. Man får nog tänka
sig en del gränsfall, där det vid samma motorstyrka
i ena fallet kan vara fördelaktigare med en
mekanisk och i andra fallet med en elektrisk
kraftöverföring.

En viktig sak vid motorvagnsbyggnad är kylnings-
och värmesystemen i vagnen. Dessa båda hänga i
regel tillsammans på så sätt, att det i kylaren
uppvärmda vattnet ledes genom värmeelement i vagnen,
varigenom en både billig och effektiv uppvärmning
erhålles. Detta system kan varieras på många sätt
med tillhjälp av fläktar osv.

Förr lade man alltid kylsystemet uppe på
vagnstaket för att erhålla gott drag genom kylkroppen.
Numera, då man är rädd om vagnens form på grund
av vindmotståndet, lägges kylsystemet ibland under
vagnen, i så fall försett med fläktar, eller inbygges
i förarehyttens sidor, varvid en exhauster vanligtvis
kommer till användning.

En utomordentligt viktig detalj är bromsarna. Vid
de gamla tunga motorvagnarna använde man
naturligtvis även det gamla, tunga bromssystemet med
stora järnklotsar och en mängd grova bromsbalkar
och bromsstag. Vid de moderna vagnarna, där vi
i detta liksom i så många andra avseenden fått taga
lärdom från automobilindustrien, hava hjulen
utrustats med bromstrummor, precis som man gör på
en automobil, och bromsklotsarna hava utbytts mot
med lämplig beläggning försedda bromsband.
Härigenom har effekten på bromsningen i avsevärd grad
ökats. Som ett exempel kan nämnas, att den mellan
Hamburg och Berlin insatta snabbmotorvagnen från
150 km fart tack vare dessa bromsar kan bringas
till stopp på 1 200 meter. I övrigt gäller, att
buffertar och draginrättning samt övrig för vagnens drift
nödvändig utrustning icke tages till grövre än behövligt.

Järnvägarna hava för närvarande i sin strävan
att erhålla goda och lätta fordon fått en oförmodad
hjälp ifrån håll, där de tidigare blivit motarbetade.
Förhållandet har nämligen utvecklat sig så, att
automobilindustrien i så gott som hela världen arbetar
under mycket tryckta förhållanden. Man kan ju
tryggt påstå, att bilismen nu har kommit så långt,
som det praktiskt taget går att komma med
befintliga landsvägar och körbanor. Hastigheten på
personbilarna är uppdriven över den gräns, som
praktiskt kan tillämpas vid landsvägskörningen, och
kapaciteten på lastbilarna överträffar även, vad
landsvägarna förmå bära. Man behöver sålunda icke
driva fram några nämnvärt nya konstruktioner på
bilarna utan har i de nu befintliga fullgoda redskap
för behovet. Då härtill kommer, att hela världens
transportapparat till lands blivit så överdimensionerad,
att större delen därav, såväl järnvägar som
bilar, knappast utnyttjas till 50 % av sin kapacitet, så
förstår man, att bilfabrikanterna för närvarande ej
rosa marknaden. Det är därför med stor förtjusning
som bilfabrikanterna kastat sig över tillverkningen
av motorvagnar och på många områden kommit ej
blott med goda uppslag utan även med verkligt
goda typer. Att man därvid har att räkna på lätt
byggda vagnar, säger sig självt, och att bilbyggarna
försöka eliminera bort det hårda och dova buller,
som ett gammalt järnvägsfordon alltid ställer till,
genom att använda gummihjul är också självklart.

För närvarande finnes det knappast någon större
bilfirma i hela Europa, som ej sysslar med
motorvagnsbygge, och samma torde nog vara förhållandet
även på andra sidan Atlanten.

För Sveriges vidkommande torde behövas tre
huvudtyper av motorvagnar.

1) En större, snabbgående ganska stor vagn om
cirka 200 hkr och 90 km hastighet, avsedd att
kunna taga släpvagnar och användas å relativt
starkt trafikerade banor.
2) En mindre 2-axlig vagn, försedd med en eller två
motorer å 100--120 hkr, även den avsedd att
kunna taga släpvagnar och med en hastighet upp
till 50 à 60 km, samt
3) En lätt, snabb vagn, avsedd för såväl lokaltrafik
å kortare sträckor, där stor reshastighet är
nödvändig, som också för snabba förbindelser på
långa sträckor, där hastigheter, som ligga över
100 km i timmen, äro önskvärda. Denna senare
vagntyp tankes utförd antingen som 2-axlig med
en motor eller som boggievagn med två motorer.

Ovanför dessa vagnstyper torde en vagn om 400
hkr med 100 km hastighet och för tågvikter upp till
100 à 130 ton kunna ifrågr komma, samt nedanför
dessa typer en lätt järnvägsomnibus, "järnvägsforden",
även bliva erforderlig.

</chapter>
<chapter name="ARBETSLÖSHETSFRÅGAN UR INGENJÖRSSYNPUNKT.">
<h2>ARBETSLÖSHETSFRÅGAN UR INGENJÖRSSYNPUNKT.</h2>
<h3>Av överingenjör <sc>Erik Aug. Forsberg.</sc></h3>
Den oerhört långvariga och svårartade
ekonomiska kris, som för närvarande hemsöker världen,
ställer oss alla inför nya och svårlösta problem.

Inför själva huvudfrågan, den örn krisens orsaker
och egentliga natur, känner man som aldrig förr, att
okunnighet är vanmakt. Icke ens de mest erfarna
finansmän, nationalekonomer och statsmän ha
lyckats genomtränga detta problem, och det ser även
ut som om de åtgärder, som vidtagas, gjorde mera
skada än gagn.

Beträffande åtskilliga av de partialproblem, som
stå i mera eller mindre direkt samband med den
allmänna krisen, är förhållandena lika förvirrade; åsikt
brytes mot åsikt, åtgärd vidtages mot åtgärd.

Ett av de allvarligaste av dessa partialproblem är
arbetslösheten. I själva verket kanske det ej är
riktigt att anse denna som ett partialproblem; som en
följd av den allmänna krisen. Man kan tvärtom
fråga, vilket som är orsak och vilket verkan, krisen
eller arbetslösheten.

Förloppet -- vad som nu än från början må ha
orsakat detsamma -- synes mig påminna om vad som
sker vid uppmagnetiseringen av en dynamomaskin.
Ett litet spår av magnetism inducerar en obetydlig
elektrisk ström, som ökar magnetismen, som ökar
strömmen osv. till dess ett jämviktstillstånd nås.
På liknande sätt orsakar en -- kanske i sig själv
obetydlig -- försämring av de ekonomiska
konjunkturerna en viss, obetydlig arbetslöshet. Härigenom
minskas köpkraften hos allmänheten, och den
obetydliga konjunkturförsämringen ökas i någon mån
med resultat av ytterligare förstoring av arbetslösheten osv.

Jag vill naturligtvis icke ens antyda, att den
mekanism jag härmed skisserat, skulle innebära något
slags förklaring till krisens orsaker och
beskaffenhet, att dessa förhållanden äro långt svårare och
mera komplicerade är ju uppenbart.

Men jag har velat framhålla, att mellan den
ekonomiska krisen och arbetslösheten förefinnes en
stark växelverkan. Så stark i själva verket, att
man med ett visst berättigande kan fråga sig, om ej
dessa företeelser rent av ömsesidigt betinga varandra.

För undvikande av missförstånd kanske jag bör
framhålla, att jag med arbetslöshet i detta samband
menar <i>den abnorma</i> arbetslösheten, ej den normala,
som i viss grad förefinnes även under goda konjunkturer.

Jag tror knappast, att någon vill bestrida, att om
krisen försvunne, även arbetslösheten skulle
upphöra. Men jag tror, att det även ligger ett visst
berättigande i det motsvarande resonemanget, att om
man genom någon kraftåtgärd kunde få bort
arbetslösheten, skulle krisen upphöra.

Jag tänker emellertid ej fullfölja dessa resonemang
vidare. Det skulle endast leda till tomma
spekulationer, och jag är den första att medge, att jag
ej är kompetent att föra ett dylikt resonemang till
ett logiskt slut. Jag har berört ifrågavarande
omständigheter endast för att rikta uppmärksamheten
på, vilken central ställning arbetslöshetsfrågan i
själva verket intager, samt för att sedan från början
göra klart, att när åtgärder mot arbetslösheten
diskuteras, dess samband med den allmänna krisen
måste hållas i minne.

Men även om vi för ett ögonblick förbise
arbetslöshetens samband och växelverkan med den
allmänna världskrisen, måste man medge, att
arbetslösheten redan i och för sig som isolerad företeelse
betraktad är allvarlig nog för att förtjäna den
enskildes och det allmännas största uppmärksamhet.

Sådan uppmärksamhet har även i riklig mån
kommit arbetslöshetsfrågan till del.

Det första, som inför en sådan företeelse som
arbetslösheten måste göras, är givetvis att söka,
åtminstone för tillfället, undanrödja dess svåraste
följder. En symptomatisk behandling av en sjukdom
anses ju i allmänhet ej vara det rätta, utan
behandlingen bör bortskaffa orsaken till sjukdomen, men i
vissa fall, där själva symptomen kunna bliva av
ödesdiger natur, måste undantag göras. Det måste
så vitt möjligt förhindras, att en oförskyllt
arbetslös lider nöd.

Men lika säkert, som en dylik nödhjälpsverksamhet
är behövlig, lika visst vore det ett ödesdigert
missgrepp att inskränka sig till densamma. Man
måste tränga djupare och söka avhjälpa själva
orsaken till arbetslösheten och sålunda göra
nödhjälpsverksamheten överflödig.

Men härmed är man åter framme vid det oerhört
svåra problemet om arbetslöshetens egentliga
orsaker och möjligheterna att undanrödja dessa.

Varje ansvarskännande människa är tvungen att
söka bilda sig en uppfattning om dessa frågor, och i
alldeles särskilt hög grad är detta fallet med <i>oss
ingenjörer.</i>

Vår särskilda rättighet och skyldighet att taga
ställning till arbetslöshetsproblemet beror på två
omständigheter.

Först och främst är mycket ofta hela vår
verksamhet intimt förknippad med den industriella och
ekonomiska verksamheten. Vi ha i vår dagliga
verksamhet kontakt med många förhållanden, som
inverka på och åverkas av arbetslösheten, och vi ha
därför vissa förutsättningar att bättre än många
andra samhällsgrupper bilda oss en uppfattning av
nätet av orsaker och verkningar.

Vidare -- och detta är kanske allra viktigast --
anses vi på många håll som "part i målet".

Den moderna teknik, som har oss ingenjörer till
upphovsmän, och som har möjliggjort en betydlig
ökning av det mänskliga arbetets produktionsförmåga,
betecknas ofta som en orsak, ja rent av
orsaken, till arbetslösheten. Det är av vikt att vi gå till
rätta med oss själva och göra klart för oss, i vilken
mån en dylik uppfattning kan vara berättigad, och
hur långt vårt ansvar sträcker sig.

Jag vill därför i det följande i all korthet framlägga,
hur jag <i>i min egenskap av ingenjör</i> ser på
arbetslöshetsproblemet.

Som jag redan inledningsvis har framhållit är

detta problem ytterst invecklat, och jag har klart
för mig, att i mångt och mycket min uppfattning1
kan vara ofullständig -- ja kanske felaktig.

Vissa sidor av saken synas mig dock enkla, ja så
enkla, att det kunde synas oriktigt att uppehålla sig
vid dem, om ej erfarenheten visade, att de dock ofta
missförstås.

Sålunda bör det ju vara självklart, att den
symptomatiska behandlingen av arbetslöshetssjukdomen,
eller m. a. o. den rena understödsverksamheten, ej
får vara sådan att den förvärrar det onda i grunden.
Döbelns ord: "Tänk ut en sats min herre, som gör
mig för i morgon sjufalt värre, men hjälper mig i
dag på mina ben" borde ej få tagas till rättesnöre
för våra dagars socialpolitici.

Det kan inte hjälpas -- och vi ingenjörer ha
endast allt för många tillfällen att iakttaga detta -- att
det i vardagslivet vanligen fordras en viss press på
en människa, för att hon skall förmå sig att utföra
sitt ofta tunga eller enformiga förvärvsarbete. Sport,
dans och andra s. k. nöjen må vara aldrig så
ansträngande och i längden även enformiga -- för
dessa fordras ingen "pådrivare". Men det arbete,
genom vilket man försörjer sig och de sina och fyller
sin plats som en nyttig medborgare, det utfor man
ofta ej, om ej just nödvändigheten att försörja sig
driver därtill. Det är nödvändigheten att äta sitt
bröd, som förmår människan att uthärda arbetets
svett.

Detta gäller tydligen så mycket mera, om -- som
ofta måste vara fallet i tider av arbetslöshet -- det
arbete, som möjligen kunde giva försörjning, är
mindre tilldragande; om det är av annat slag än det
vanliga arbetet eller erbjuder mindre förtjänstmöjligheter.

Den stora svårigheten vid den symptomatiska
behandlingen är just att gå den rätta medelvägen, att
lämpligt avväga humanitet och ekonomisk
konsekvens, så att den förra ej urartar till sentimentalitet,
den senare till obarmhärtighet. Så mycket torde
dock vara självklart, att, eftersom det enda
verkliga botemedlet mot arbetslöshet är arbetstillfällens
skapande och utnyttjande, arbetslöshetsunderstöd
ej bör givas i sådan form eller på sådana villkor, att
uppkomsten och användandet av arbetsmöjligheter
därigenom äventyras. Villkoret för ett direkt
understöd, i vilken form det nu må lämnas, måste vara,
att vederbörande efter förmåga sökt tillgodogöra
sig de rimliga arbetstillfällen, som kunnat erbjuda sig.

Men, som nämnt, att understödja den oförskyllt
arbetslöse är en god sak. I längden viktigare är
dock att skapa arbetstillfällen och tillse, att dessa
utnyttjas.

Om man söker tränga in i detta senare problem,
stöter man omedelbart på ett förhållande, som ofta
diskuteras, men vars rätta innebörd ej synes vara
lika allmänt uppfattad.

Arbetslösheten, eller kanske rättare "överproduktionen",
är endast relativ, ej absolut. Jag syftar
härmed ej på det bekanta -- och i princip alldeles
riktiga -- yttrandet, att överproduktion ej
föreligger, förrän den siste hottentotten lever som
millionär, utan på vida mera aktuella förhållanden.

Se t. e. på Amerika. Där gå i detta ögonblick
tusentals arbetare sysslolösa, som tidigare arbetat
inom lantbruksredskapsindustrien. Dessa arbetare
behöva för sitt livsuppehälle varjehanda lantbruksprodukter
och önska endast allt för gärna få arbeta.

Samtidigt finnas tusentals farmare, som ej kunna
få avsättning för sina produkter och endast allt för
väl behöva nya lantbruksredskap. Varför kunna ej
arbetarna få framställa de redskap lantbrukarna
behöva och i gengäld få konsumera lantbrukarnas
produktionsöverskott? Varför få ej
produktionsförmåga och konsumtionsbehov mötas?

Svaret är kanske ej så gott att giva, men så
mycket är tydligt, att felet i detta fall ej är för
stark produktion, utan måste sökas på annat håll.

Ett annat exempel:

Här i Stockholm äro många arbetare tillhörande
byggnadsbranschen arbetslösa. Oaktat man genom
varjehanda medel sökt begränsa tillgången på
arbetskraft, har det ju tidvis varit så, att
arbetstillgången ransonerats, arbetarna ha fått arbeta i tur
och ordning. Å andra sidan ha arbetslönerna hållits .
så höga, att även vid på dylikt sätt reducerat
arbete, årsinkomsten varit relativt mycket hög.

Samtidigt måste det stora flertalet av stadens
befolkning nöja sig med mindre bostadsutrymmen än
vad som ur många synpunkter vore önskvärt. Alltså
även här å ena sidan ofullständigt utnyttjad
arbetskraft, å andra sidan ouppfyllt behov.

Förklaringen är här enklare och står i samband
med de nyss antydda mycket höga lönerna. Om en
nyttighet genom höga arbetskostnader eller annan
orsak fördyras, komma konsumenterna att söka
inskränka sin förbrukning av densamma. Man nöjer
sig, i det nyss anförda exemplet, med färre eller
mindre rum, man söker en enklare bostadstyp osv., allt
åtgärder, som tendera att åstadkomma arbetslöshet
inom bostadsproduktionen.

Jag misstänker, att en ej obetydlig del av arbetslösheten
har sin grund i liknande orsaker. Om en
grupp producenter söka sälja sina tjänster för dyrt,
skapa de arbetslöshet inom sina egna led. Om
andra grupper följa deras exempel, kan resultatet
endast allt för lätt bli, att det ekonomiska livet råkar
i stagnation, och en konstgjord fattigdom inträder.

Det kan nog ej hjälpas -- hur hänsynslöst det än
kan synas att uttala det -- att arbetslösheten, eller i
varje fall risken för arbetslöshet, har en viss uppgift
i världshushållningen. Ett slags naturens korrektiv
mot ekonomiska misstag. Om någonting råkar i
oordning i den mänskliga organismen, uppträder ett
sjukdomstillstånd, karakteriserat av t. e. feber. I
extrema fall kanske det kan vara riktigt att söka
bringa ned febern genom direkt behandling, men
vanligen är detta ett misstag. Febern har sin mission
att fylla. Genom temperaturhöjningen underlättas
de procedurer, som <i>undanrödja sjukdomsorsaken,</i>
och sedan försvinner febern av sig själv. Antag att
i det ekonomiska livet vissa sjukliga förhållanden
fått göra sig gällande, arbetsmonopol, arbetskraftsbegränsning,
abnorma löner o. d. eller i korthet
sådant, varigenom vissa grupper söka skaffa sig en av
deras prestation och kompetens icke motiverad
fordel på andra gruppers bekostnad. Då inträder som
ett naturligt korrektiv arbetslöshet. Får en sund
natur nu ha sin gång, kommer denna arbetslöshet att
tvinga vederbörande bort från deras egoistiska och
samhällsskadliga vägar, och arbetslösheten

försvinner, så snart man förmår sig att utföra arbetet för
vad det är värt. Men om man ingriper för att
hindra en dylik naturens självhjälp, kan det
ekonomiska sjukdomstillståndet -- och därmed
arbetslösheten -- lätt bli kroniskt.

En viss självprövning med hänsyn till dessa och
liknande synpunkter skulle under nuvarande tider
nog kunna gagna litet var.

Jag har emellertid fullt klart för mig, att även om
ev. begångna misstag i ovannämnda och jämförliga
avseenden skulle rättas, vore därmed ingen
omedelbar hjälp mot arbetslösheten att påräkna. Därtill
har den ekonomiska desorganisationen -- vad nu än
dess egentliga orsak må vara -- trängt allt för djupt.

Vad man kan fordra av en förnuftig politik är, att
ovannämnda förhållanden vederbörligen beaktas,
och möjligen begångna misstag rättas -- i varje fall
icke förvärras. Men man kan ej begränsa sig härtill.

Det är därför ej underligt, om man strävat efter
mera radikala hjälpmedel, och jag skall nu söka
analysera de mest omdiskuterade av dessa.

Det första heter: <i>"Minska arbetstiden".</i>

Resonemanget är mycket enkelt. Det finnes flera
arbetssökanden än arbetstillfällen. Minska
arbetstiden så räcker arbetet till åt alla.

Tyvärr förhåller det sig i detta fall, som i så
många andra, att det till synes enkla i verkligheten
är ganska komplicerat. I detta fall gäller
verkligheten att "det dunkelt sagda är det dunkelt tänkta".
Vi måste därför närmare granska problemställningen.

Låt oss först förutsätta det fall, att en arbetstidsbegränsning
företogs under normala tider eller åtminstone
avsåges att bliva bestående även under sådana.

Vi människor leva av vad vi producera. Om vi
minska arbetstiden måste -- för så vitt ej
tidsminskningen kompenseras genom en motsvarande
effektivitets-ökning, i vilket fall den ju är utan effekt på
arbetstillgången -- produktionen och alltså även
konsumtionsmöjligheten eller genomsnittliga
levnadsstandarden minskas.

Är nu detta önskvärt? Ja det är närmast en
smaksak.

Det hela påminner om den gamla historien, då en
ung man frågade en äldre, erfaren affärsman till
råds, hur han skulle placera sina penningar, antingen
i absolut säkra 4 % papper eller i kanske något
äventyrliga 6 %. Svaret blev som bekant: "ja det
beror på, vilket herrn sätter mest värde på, att sova
gott eller att äta gott."

Just det är frågan. Vilket föredrager mänskligheten,
vila eller konsumtionsmöjlighet? Föredrager
man vilan bör arbetstiden förkortas. Föredrager
man den materiella levnadsstandarden bör så ej ske.
Men det ovan anförda ligger kanske något på
sidan om den egentliga frågan. Det gäller ju f. n. icke
problemet att lämpligt avväga vila och arbete, utan
att fördela det tillgängliga arbetet, så att alla få
<i>något</i> arbete och ej somliga ha mycket och andra
intet.

Det vore verkligen frestande att närmare analysera
ett dylikt resonemang, som uppenbarligen
grundar sig på, att det finnes en åtminstone något så när
konstant arbetstillgång. Det vore frestande att
undersöka, om inte arbetstillgången tvärtom är i högsta
grad variabel, och den nuvarande knappheten
beroende på, att man ej vill arbeta för vad som kan
betalas för arbetet. Men detta skulle föra för långt.
Jag inskränker mig därför till att framhålla, att man
måste vara försiktig.

Vissa åtgärder, som vidtagas under trycket av
abnorma förhållanden, ha en farlig tendens till att
stanna kvar, även sedan deras ev.
existensberättigande upphört.

Om vi emellertid övergå till de mera aktuella
förhållandena, finna vi att även där ett närmare
preciserande av problemet är erforderligt. För
närvarande är, tyvärr, på många håll arbetstiden redan så
starkt inskränkt, att en reduktion av den lagligen
tillåtna arbetstiden i stort sett bleve verkningslös.
Om man minskade den lagliga arbetstiden från
nuvarande 48 timmar i veckan till t. e. 42, skulle
säkerligen, även om de svårigheter, som i det följande
skola beröras, frånses, mycket liten effekt uppnås.

Nej, vad som föresvävat dem, som rekommendera
en förkortad arbetstid, är väl närmast följande
situation:

Antag, att industrien arbetar med åtminstone
något så när normal arbets<i>tid</i> men med väsentligt
reducerad arbets<i>styrka.</i> En viss mängd arbetare
sysselsättas alltså fullt eller nära fullt, under det att
andra äro arbetslösa. Vore det ej då bättre, om man
lade om det hela så, att industrien finge arbeta
med <i>kortare</i> arbets<i>tid</i> men med <i>full</i> arbets<i>styrka?</i>

Fördelen skulle då vara den, att <i>arbetet</i> räckte
till åt alla eller åtminstone åt flera.

Antag nu, att en dylik omläggning kunde genomföras.

Det är väl dock ej egentligen själva <i>arbetet</i> man
vill göra tillgängligt för alla. Arbete befordrar hälsa
och välstånd. Det är väl ej så mycket hälsan man
vill åt, utan mera välståndet. Man önskar giva de
arbetslösa arbete, för att de skola kunna försörja
sig. Man bör emellertid komma i håg, att de
arbetslösa även på förhand ju levde, låt vara på en lägre
levnadsstandard och på "samhällets" bekostnad.

Vad ville man egentligen vinna?

De skulle nu sysselsättas inom industrien.

Men på vems bekostnad?

Två huvudmöjligheter synas föreligga.

<i>Antingen</i> skulle genom lagstiftning eller på annat
sätt bestämmas, att lönerna skulle ändras så, att vid
den förkortade arbetstiden inkomsten pr vecka e. d.
bleve oförändrad. Detta betyder, att industrien
skulle övertaga försörjningen av de arbetslösa, och
detta på en högre levnadsstandard än vad samhället
kunnat göra. Uppenbarligen är detta en ren
omöjlighet. Följden skulle bliva ruin för industrien och
därav ånyo framkallad arbetslöshet.

<i>Eller</i> skulle den ökade arbetsstyrkan sysselsättas
till de gamla <i>tim</i>förtjänsterna. Även i detta fall
komme, som här nedan skall visas, industrien att
tillfogas allvarliga förluster. Men frånsett detta
betyder åtgärden i detta fall, att de arbetslösa komme
att försörjas på de tidigare sysselsattas bekostnad.
Det är väl ej så säkert att detta kunde genomföras.

Alldeles frånsett dessa svårigheter och komplikationer
måste emellertid saken även ses från en helt annan sida.

Går det verkligen för sig att omlägga arbetet på
det föreslagna sättet?

Att <i>utbygga</i> de industriella anläggningarna, så att
de vid en förkortad arbetstid skulle få samma
kapacitet som förut, är givetvis av ekonomiska skäl
omöjligt. Så mycket mera, om det vore tal om en
<i>provisorisk</i> inskränkning av arbetstiden.

Problemet är därför, hur det skulle ordnas för att,
om <i>varje man</i> får sysselsättas t. e. 6 à 7 timmar om
dagen kunna hålla <i>anläggningen</i> i gång vid full
kapacitet dvs. 8 timmar.

Jag kan ej hjälpa, att när jag tänkt över detta
problem, har jag fått en idéassociation till de gamla
skämtproblem, man uppställde i skolan, när man
inhämtat de första grunderna av regula de tri.
Problem av t. e. denna typ: "Tio arbetare kunna uppföra
en mur på 50 timmar. Hur många fordras det för att
uppföra samma mur på en sekund?" Det erbjuder ju
ingen större matematisk svårighet att finna den
"riktiga" lösningen -- 1 800 000 man -- men det är ej
heller svårt att inse, att denna lösning i praktiken
endast är ett enfaldigt skämt, Men varför? Och var
går gränsen mellan skämt och allvar? Hade det
varit frågan om att minska tiden till 25 timmar eller
öka den till 100, hade säkerligen en fördubbling eller
halvering av arbetarantalet accepterats som en
praktisk lösning. Och hade det ej varit frågan om att
bygga en mur utan t. e. lyfta ett visst antal kg till
en viss höjd, kanske skämtlösningen rent av kunnat
vara korrekt. Det är ju lätt att inse, att
svårigheterna äro av administrativ natur. Det går helt
enkelt inte att <i>ordna</i> arbetet så, att 1 800 000 man
kunna utnyttjas för uppförandet av muren.

Svårigheter av åtminstone kvalitativt samma slag
uppstå, om man vill försöka, att i en industriell
anläggning reducera arbetstiden och kompensera detta
genom en motsvarande ökning av arbetareantalet.

Redan om man förutsätter det administrativt
enklaste fallet -- som väl knappast skulle kunna
förekomma i verkligheten -- eller att arbetstiden
förkortades till hälften, och arbetareantalet
fördubblades, ställes man inför ganska svåra uppgifter,
på vilka jag i detta sammanhang dock ej anser mig
behöva gå in.

Men värre blir det dock, om arbetstiden skulle
minskas från 48 timmar till t. e. 42 timmar pr
vecka, och arbetareantalet ökas i omvänd proportion
härtill, alltså med ungefär 14 %.

I allmänhet kunde dessa extra arbetare ej
placeras i den befintliga produktionsapparaten, utan
något slags cirkulationssystem behövde tillgripas.
Tager man då även hänsyn till, att långt ifrån alla
arbetare vid en industriell anläggning äro
utbytbara mot varandra -- man kan ej låta en arbetare
växla om att vara smed, filare, svarvare osv. -- ser
man omedelbart vilka komplikationer, som måste
uppstå.

Det vore frestande att närmare granska en del
hithörande detaljer. Att undersöka hur kontroll och
avsyning skulle ordnas, vad som skulle ske, om
cirkulationen genom sjukdom eller avgång komme i
olag m. m., men jag måste avstå därifrån.

Jag påstår naturligtvis ej, att dessa svårigheter ej
skulle kunna övervinnas, men jag påstår, att ett
dylikt sätt att arbeta skulle ställa den tekniska
administrationen inför ett flertal svåra och hittills
okända uppgifter. En betydande ökning av den
tekniskt administrativa ävensom annan "improduktiv"
personal bleve ofrånkomlig, ett förhållande, som
redan i och för sig skulle medföra ett fördyrande
av produktionen genom ökning av omkostnaderna.

Det synes därför, att även i det enda fall, som
synes ha <i>någon</i> möjlighet att kunna realiseras,
nämligen att den industriella anläggningen såsom sådan
finge utnyttjas i oförminskad tid, och att avlöningen
pr arbetad timme ej ökades, mycket stora
svårigheter skulle uppstå att sysselsätta den individuelle
arbetaren under en förkortad arbetstid, och att stora
kostnader ofrånkomligen vore förbundna med ett
dylikt onaturligt sätt att arbeta. Redan i detta fall
föreligger alltså en stor risk, att resultatet endast
bleve en ytterligare försämring av försörjningsmöjligheterna.

Men bortom alla dessa svårigheter och komplikationer
av olika slag ligger en enkel och bister verklighet.

Om tillgången av en vara begränsas, söker man
göra sig mindre beroende av densamma. Detta
gäller ej minst den mänskliga arbetskraften. En
fortsatt begränsning i, möjligheten att utnyttja denna
medför som konsekvens en ökad mekanisering.
Resultatet kunde mycket väl bliva, att inskränkningen
i arbetstiden ej medförde ökat antal arbetare utan
ökat antal -- maskiner.

Härmed kommer jag in på det andra av de radikala
hjälpmedlen, som heter: <i>''Minska mekaniseringen."</i>

Man skall inte tro, att detta är någon ny idé.
Tvärtom. Historien visar, att vid flera tillfällen i
samband med maskinteknikeris uppkomst och
utveckling en viss fientlighet gjort sig gällande mot
maskinerna, som skulle göra människorna
brödlösa, Ofta blevo maskinerna förstörda, och deras
uppfinnare kunde skatta sig lyckliga, om de sluppo
undan med blotta förskräckelsen och förlusten.

Men nu på senaste tid har den gamla låten blivit
starkare, och flera personer, på vilkas omdöme man
lärt sig sätta värde, ha mera eller mindre öppet
deltagit i konserten.

Ha de kanske rätt?

Jag kommer att tänka på en gammal sägen. Kanske
ligger det historisk sanning bakom, i varje fall
synes mig den lärorik.

I Kina härskade i gamla tider en vis och upplyst
regering, som förstod folkets sanna nytta. Det
hände då och då, att någon fantasirik kines uppfann
en maskin, genom vilken det dagliga arbetet kunde
underlättas. Uppfinnaren, som givetvis handlat av
goda motiv, belönades då alltid rikligen, men hans
maskin förstördes, för att den ej skulle beröva
folket dess arbete. Och vad är nu resultatet?

Kina, vars kultur långt in i senare tid varit
ojämförligt överlägsen Europas:

Kina, vars kejsare i senare delen av sjuttonhundratalet
i sitt magnifika palats i Jehol -- där nu
Japaneserna hålla till -- behandlade Englands
ambassadör, som om han representerat en obetydlig
vasallstat:

Kina, som ännu för omkring hundra år sedan
fruktade ingen och intet i världen.

Hur ser det nu ut?

Har inte själva dess namn blivit en symbol för
fattigdom, efterblivenhet, stagnation; kineseri?

Jag betvivlar inte den kinesiska regeringens goda
avsikter, men jag ställer mig skeptisk till dess visdom.

Nej, vi skola vara tacksamma mot maskintekniken,
som lyft oss till en tidigare okänd levnadsstandard.

Men har det inte gått för långt? Har icke
maskinen blivit vår herre?

Av vilken orsak kunna dylika frågor framställas?

Så vitt jag kan förstå endast därför, att man nu
för tiden kan framställa vissa nyttigheter med
relativt liten uppoffring av tid och besvär.

Men det är ju just detta man önskar.

Om man tror sig producera för mycket, är väl
detta ingen anledning att utföra produktionen på ett
besvärligare sätt.

Om en man går ut i skogen med en god och skarp
yxa för att fälla träd och finner, att han fäller flera
träd än han behöver och kan använda, så faller det
väl honom dock ej in att med avsikt göra yxan slö
för att han ej skall i onödan utrota skogen. Han
hugger väl till dess hans behov är rikligen fyllt, och
sedan tager han sig för något annat nyttigt arbete,
som fyller ett behov, som eljest fått vara ofyllt.
Och skulle han komma i det lyckliga läget att kunna
fylla alla sina behov och likväl ha tid över, så har
han väl vett att lägga sig och vila. Att använda en
dålig yxa, bara för att arbetet ej skall gå för fort
och för lätt, är väl ändå ren dårskap.

Men just detta är det som påyrkas av de välmenande
men fåkunniga personer, som ropa: "Ned
med maskinerna."

I själva verket torde denna inställning till de
ekonomiska problemen vara psykologiskt förklarlig och
kanske vanligare än man ville tro. Vi äro så
genomträngda av sambandet mellan arbete och
uppehälle, att vi ofta helt instinktivt identifiera dessa
begrepp. Vi tala om att <i>bereda arbete,</i> när vi
egentligen mena <i>bereda uppehälle.</i> Efter ett starkt
snöfall hör man ofta uttrycket: "Snön ger bröd."
Ett regn i rätt tid kan, indirekt, ge bröd, och på
Mose tid regnade det manna i öknen. Men ett
snöfall över Stockholm ger intet bröd alls. Det ger
<i>arbete, för vilket arbetarna kunna tillbyta sig bröd,
som fanns på förhand och hade funnits lika väl, om
snön ej kommit.</i> Om snön gåve bröd, skulle
Spetsbergen vara en gynnsam uppehållsort. Det är
uppenbart, att stadens, landets och världens ekonomi
i varje fall ej varit sämre, om intet snöfall kommit,
men snöskottarlönen i alla fall utbetalats. Jag inser
givetvis, att det inte varit lämpligt att göra så, men
skälen härför äro ej av produktionsteknisk natur.
Det är ingen konst att bereda arbete. Svårigheten
är att bereda ett arbete, som ger ökade möjligheter
till uppehälle. Att utföra ett arbete på ett onödigt
arbetsförbrukande sätt är att utföra ett överflödigt
arbete, att bortkasta arbete. Lika väl som man
underlåter att använda de mest arbetsbesparande
maskiner, som finnas tillgängliga, kan man gräva
en djup grop på Gustaf Adolfs torg och sedan fylla
den igen. Det ena är inte oförnuftigare än det andra.

Jag medger emellertid, att den starka produktionsintensitet,
som den moderna tekniken möjliggör,
ställer oss inför vissa problem.

Jag går längre. Jag påstår, såsom en av mig i
annat sammanhang framlagd undersökning visar, att
åtminstone teoretiskt en möjlighet finnes, att vi
kunde råka in i ett "maskinherravälde", som allt
efter vår egen förmåga att behärska situationen
måste leda till antingen allmänt, oanat välstånd
eller fruktansvärd nöd.

Men jag påstår även, fortfarande med stöd av
samma utredning, att <i>vi äro inte där.</i>

Den nuvarande situationen kännetecknas inte av
en mot oändligheten växande mekaniseringstendens,
utan fortfarande finnes ett mot varje löneläge
svarande optimum av mekanisering, över vilket
omsorgen om den egna ekonomien förbjuder
industrimannen att gå.

Och att arbeta under detta optimum skulle allt
annat än bidraga till att förbättra världens ekonomi.

Det kan sägas, och med rätta, att min analys av
läget har varit av huvudsakligen negativ natur. Jag
har sagt: "Detta hjälper inte, och detta duger inte",
men jag har inte sagt, vad som hjälper och duger.

Jag hoppas emellertid, att det inte finns någon
här, som väntat, att jag skulle stå här och lösa
problem, som gäckat så många oändligt mycket
skickligare personer. Jag tror dock, att det kan ha
ett visst berättigande, om man kan påvisa
oframkomligheten av vissa vägar, helst om det är vägar,
som många vilja gå. Misslyckade försök äro
dyrbara. Det är bättre, om man på förhand inser, att
ett försök är dömt att misslyckas, än om man måste
lära detta genom en dyrköpt erfarenhet.

Jag skulle emellertid vilja göra ett litet påpekande
i mera positiv riktning.

Världen har aldrig varit så rik som nu. Aldrig
förr i världshistorien ha möjligheterna att
producera, transportera och distribuera allt sådant som vi
behöva för vårt välbefinnande varit så stora som nu.

Och samtidigt är världen fattig. Människor, som
kunna och vilja arbeta, frysa och svälta.

Utan tvivel beror detta delvis på den organiserade
egoism, jag tidigare omnämnt. Det är ju helt
naturligt, att den enskilde i första hand tänker på
sitt eget och sina närmastes intressen. Han får
härigenom en kraftig eggelse till personlig
ansträngning, och i allmänhet är hans makt otillräcklig att
roffa åt sig oberättigade privilegier, hur gärna han
än önskar sådana.

Men om hela samhällsgrupper, ja hela folk, sätta
en självförhävande egoism i system, då måste de
ekonomiska verkningarna bliva ogynnsamma.

Om en medborgargrupp förklarar, att de ej vilja
arbeta, om de ej för sitt arbete få ett pris, som de
själva helt subjektivt fastställt utan hänsyn till dess
skälighet eller ens möjlighet, då måste arbetslöshet
uppstå.

Och om de skilda staterna hindra import men
samtidigt kräva att få exportera, står man inför en
absurditet, vars resultat endast kan bliva stagnation
av affärslivet.

Genom dessa och liknande åtgärder framkallas den
artificiella fattigdom, av vilken världen mitt i sin
reella rikedom lider.

Så vitt jag kan finna ligger enda möjliga botemedlet
mot denna fattigdom i att borttaga de konstlade hinder,
som nu lamslå produktion och varuutbyte.

Det ekonomiska livet måste frigöras ur sin
nuvarande tvångströja, och de fundamentala
ekonomiska lagarna åter lämnas fritt spelrum. Endast
då kunna producenter och konsumenter mötas på
sådana villkor, att de kunna tillgodogöra sig
varandras tjänster.

Det skulle vara frestande att undersöka, hur ett
dylikt frigörande av det ekonomiska livet skulle
kunna åstadkommas, särskilt vilken roll
penningväsendet härvid skulle spela.

Jag måste dock avstå härifrån, då en dylik
undersökning skulle föra mig långt utanför ramen av så
väl det föreliggande ämnet som även -- och
framför allt -- min egen förmåga.

<b>Diskussion.</b>

Överingenjör <b>O. Wiberg:</b> Utgår man från trenne
huvudgrupper, vari vårt näringsliv lämpligen uppdelas,
nämligen produktion, distribution och förbrukning, så
är det tydligt, att om produktionen på grund av
förbättrade hjälpmedel och rationalisering ökas, så måste också
distributionen rationaliseras och förbrukningen ökas.
I stort sett torde distributionen vara tillräckligt
förbättrad genom bättre transportmedel, men i viss mån
bestämmas också distributionsmöjligheterna av
penningförsörjningen och köpkraften samt av en möjligast fri
anpassning av transportmedlens användande.
Förbrukningen däremot beror till allra största delen på att
köpkraft finnes hos den stora massan av befolkningen. Om
produktionsapparaten förbättras, så att en
merproduktion per år möjliggöres, så måste också köpkraften i
motsvarande grad höjas för att ej en för landet eller den
betraktade gruppen länder förödande deflation skall uppstå.

Vid t. e. 10 % deflation per år kan man vid varje års
slut köpa varor 10 % billigare än vid årets början.
Detta betyder, att den årliga deflationen bör läggas till
genomsnittliga låneräntan på investeringskapital för att
få den verkliga räntan, här nedan kallad realräntan.
Vid en period av 10 % inflation däremot, blir resultatet
det motsatta, i det 10 % måste dragas ifrån den
genomsnittsränta, som kräves. Om man nu förutsätter, att
genomsnittslåneräntan på kapital är 5 %, kommer man
till det överraskande förhållandet, att realräntan vid
10 % deflation blir icke mindre än 15 %, då den
däremot vid 10 % inflation blir -- 5 %. Båda företeelserna
kunna, om de få fortsätta under någon längre tid,
fullständigt förstöra ett ordnat näringsliv. I det första
fallet lamslås näringslivet; i det senare stimuleras det
visserligen, men utan förnuft och måtta. Vi ha
mycket färska exempel på båda fallen, nämligen
inflationen under kriget och den deflation, som nu pågått
under en lång följd av år. För en ytlig betraktare kan det
förefalla, som om vid den som exempel angivna
deflationen utsättandet av näringslivet för 15 % realränta
skulle vara mindre vådlig än 5 % negativ realränta vid
den förutsatta inflationen. Förhållandet är emellertid
det rakt motsatta. En inflation, om den påverkas rätt
och är måttlig, verkar stimulerande på välståndet och
näringslivet, om köpkraften tillåtes följa inflationen.
Dock bör inflationen icke annat än i händelse av
nödläge i form av dådlöshet i produktionslivet med stor
arbetslöshet, krig eller naturkatastrofer, som måste
avhjälpas med stimulerat näringsliv, vara större än
genomsnittsräntan på lånat kapital, enär negativ
realränta betyder, att man rättsstridigt konfiskerar både
en skälig ränta för penningmedel och -- vid det anförda
exemplet -- 5 % av kapitalet därutöver.

En inflation är också den mest sympatiska form av
konfiskation, som överhuvudtaget står ett land till buds,
enär den innebär, att direkta penningmedel utan vidare
överföras till näringslivet på ett proportionerligt och på
principen om fria näringslivet grundat sätt samt
fördelas på ett för landets befolkning, således även för
tjänstemän och arbetare, uppmuntrande sätt. Härvid
förutsattes naturligtvis, att procentuella köpkraftsökningen
per är håller jämna steg med framstegshastigheten.

När utvecklingen försiggår med en lämplig
varuprisstegring, blir det för näringsidkaren enormt mycket
lättare att pä ett för honom behagligt och för personalen
uppmuntrande sätt justera och anpassa lönerna alltefter
förtjänst och prestation.

En deflation däremot betyder, att näringsidkarens
rörelse överflyttas till dem, som besitta obligationer och
reda penningar, dä även riksbanken inberäknad.

Härigenom överföres äganderätten från näringsidkarna
till dem som äga förmögenheter i penningar och
obligationer, och sålunda fräntages bestämmanderätten i
stor utsträckning dem, som måhända under åratal och
genom trägna studier och erfarenheter utvecklat sig till
att bliva skickade att sköta näringslivet. Dessa, som
skapat nyttigheter och i mänga avseenden gjort landet
tjänster, mista då kontrollen över näringslivet med
resultat, att detsamma antingen stagnerar eller kommer
att dirigeras av andra, som kanske hämma en värdefull
del av produktionsapparaten. Många gånger är en
fabrikation så känslig, att det kräves speciella anlag för att
åstadkomma en med utlandet konkurrenskraftig
produkt. Denna överflyttning av värden från näringslivet
vid deflation hade varit större och fått ännu mera
katastrofala verkningar, om icke många näringsidkare haft
tillgodohavanden i penningar och obligationer såsom
utjämning för överflyttningen.

Den deflationsperiod, som hela världen genomlider
alltsedan år 1929 är ett verkligt skolexempel på vad
tidigare relaterats, och dess orsaker torde näppeligen i
högre grad vara att tillskriva krigsskulderna.
Fastmera äro de att söka i det faktum, att de som bestämt
vår valutafråga icke insett, att köpkraften hos
allmänheten hela tiden måste ökas allt efter
produktionsökningen. Utredningar ha visat, att på grund av
uppfinningar och rationalisering under vår snabba
utvecklingsperiod den genomsnittliga ökningen av
produktionen under relativt långa perioder varit 3 % per år. För
att vara på säkra sidan och även räkna med dåliga
tider, såsom f. n. då framstegsprocenten är ringa eller
ingen, bör denna siffra måhända sättas till 2 %, och om
nuvarande förhållanden fortsätta länge kanske ännu lägre.

Riksbankens låneränta är enligt min mening för hög
med hänsyn till vårt nuvarande på grund av arbetslösheten
jämförelsevis ringa framåtskridande per år. Denna
höga låneränta har tyvärr blivit praxis för så gott som
alla lånemedel, obligationer, hypotek, reverser på längre
tid, inteckningar, kalkyler för livförsäkringsbolag osv.
För närvarande äro de allvarligaste svulsterna i form av
för hög ränta visserligen bortopererade, men att nu å
andra sidan kasta om till en enligt denna praxis för
låg ränta kommer naturligtvis endast ha orättvisa till
följd mot dem som redan enligt tidigare praxis bundit
sig vid lån och vissa åtaganden. Dylika omkastningar
från oproportionerligt hög till oproportionerligt låg
ränta medföra naturligtvis endast uppmuntran till
osund spekulationsverksamhet även i räntor. Det torde
väl kunna medgivas, att vi haft nog näring för spekulationer
i de hastiga valutafluktuationerna, inflation och deflation.

En måttlig sänkning av låneräntan däremot, t. e. ned
till 4 % för fullgoda säkerheter och statslån, torde
däremot vara att rekommendera vid nuvarande ringa
framåtskridande. Det genomsnittliga framåtskridandet kan
f. ö., som tidigare nämnts, icke räknas till 3 % för
närvarande utan torde väl snarare vara lika med noll eller
måhända rent av negativt. För att kunna hålla vårt

näringsliv gående med friska pulsslag bör vid 5 %
ränta och 2 % framåtskridande helst en inflation av
3 % per år äga rum som stimulans för köplusten.
Skulle genom en eller annan störning framåtskridandet
sänkas till 1 % eller nära 0, bör samtidigt också
inflationen höjas till 4 eller 5 % för att hålla
näringsmaskineriet igång. Däremot bör man naturligtvis i enlighet
med vad som ovan framhållits icke förgripa sig på
någon medborgares rättigheter och äganderätt och
tillgripa större inflation än låneräntan, förutsatt att icke
produktionsapparaten genom en alltför långt gående
arbetslöshet eller genom ekonomiskt eller politiskt
inbördeskrig blivit i viss mån försvagad eller förstörd,
så att framåtskridandet blivit negativt, i vilket fall en
större inflation bliver nödvändig för att få
återuppbyggandet igång och för ernående av förlustens riktiga
fördelning å realvärden och penningar. Inflationens
storlek behöver icke på förhand bestämmas, utan
näringslivet uppstimuleras, så att en allt efter vunnen
erfarenhet lämplig minimiarbetslöshet erhålles, vilken
endast fluktuerar mellan vissa gränser.

Om näringslivet går i fullt normala gängor, skulle
man även kunna tänka sig låneräntan uppdelad i tre
delar. Vid t. e. 4 % låneränta svarar en del mot
framåtskridande, t. e. 2 %, och återstoden kan tänkas
halverad, så att prisstegringen utgör 1 %, om detta är
tillräcklig stimulans för köplusten, och återstående 1 %
motsvarar riskmarginal eller skillnaden mellan
bankernas inlånings- och utlåningsränta, som dock vid
direkt placering bortfaller.

Spararen invänder måhända, att en systematisk
inflation berövar honom hans rätt att leva på sina
besparingar. Avsikten är dock den motsatta, nämligen att
förhindra starka fluktuationer, så att hans mödosamt
förvärvade sparmedel ej övergå i andra händer.
Spararen har rätt att få en ränta, som är lika med
framåtskridandet plus inflationen, då han i så fall har sina
sparade dagsverken i behåll, så länge han icke själv
förbrukar dem.

Att <i>framåtskridandet</i> bestämmer den realränta, som
rätteligen kan erhållas, bör väcka till eftertanke
och mana till förståelse av trenne grundsanningar. Om
man vill behålla andras aktning och självaktning, skall
man icke leva på andras sparmedel utom i trängande
fall. Man kan icke reellt leva på räntor, utan när man
"lever på pengar", som det heter, eller rättare sagt på
ränta, så lever man antingen upp kapital eller ligger
andra till last. Man kan icke få någon realränta, om
framåtskridandet upphör genom uteblivandet av
uppfinningar, rationalisering av industri och jordbruk och
sädesslagsförbättringar.

Skulle det vara sant och riktigt, att man kan leva
på räntor, då skulle även hela jordens befolkning
kunna göra så, vilket är en absurditet.

Vid all räntabilitetskalkyl bör man strängt taget
alltid räkna med realränta och ej med låneränta. Antages
till förtydligande av detta begrepp att en person vid
ett års början har ett kapital motsvarande hundra
dagsverken, måste han erhålla en realränta lika med
framåtskridandet under året för att han vid årets slut skall
förfoga över lika många dagsverken som vid dess början.

Den tyvärr mycket utbredda uppfattningen, att krisen
och arbetslösheten bero på förbättrade sädesslag,
uppfinningar, maskinkulturen, automaten och
rationaliseringen är grundfalsk. I ett radioföredrag för någon tid
sedan yttrade föredragshållaren, en man med
doktorsgrad, bl. a. ungefär följande: "Man får väl icke
förvåna sig över, att arbetaren betraktar maskinen och
automaten med aversion, när dessa beröva honom hans
sysselsättning och levebröd." Vore detta resonemang
riktigt, skulle man med samma fog kunna säga, att
kvinnan har anledning betrakta hästen med aversion,
då denna i forna tider så småningom utträngde
kvinnorna från deras arbete framför plogen. Månne denna
begreppsförvirring kan vara orsaken till vår under
senaste decenniet påfallande näringshämmande
lagstiftning?

Av det sagda torde sålunda framgå, att man bör
avhålla sig från snabba variationer av den genomsnittliga
prisnivån, vilket väl lättast uppnås genom att avpassa
låneräntesatsen och inflationen så, att vid varje
tidpunkt realräntan hålles i möjligaste mån konstant eller
svarande mot ett för landet och tillfället önskvärt och
sunt framåtskridande.

Inflation för uppstimulering av ett framåtskridande
bör således ske långsamt och gradvis. Om vi emellertid
räkna från krigsutbrottet, ha vi haft en hastig
inflation, därefter först en snabb och senare en långsam
deflation, vilken för näringslivet haft med sig de mest
ödesdigra konsekvenser, och det är ganska förunderligt,
att vårt näringsliv i enlighet med den naturliga eller
fria anpassningens princip -- det av många så
förkättrade kapitalistiska systemet -- överhuvudtaget har tålt
vid en sådan grundlig påfrestning genom misskötsel av
penningväsendet, en i många avseenden
näringshämmande lagstiftning, ävensom den ofta ojämna
fördelningen av köpkraften, vilken ägt rum under de
senaste 15 åren. Det må erinras om, att realräntan under
vissa perioder 1921 och 1922 varit mycket över 50 %.
Medelvärdet från 1921 räknat till 1932 ca 10 %
-- således omkring 4 gånger högre än före kriget.
Denna näringslivets härdighet torde endast kunna
förklaras av, att vår medelklass såväl som en stor del av
våra arbetare varit uppoffrande och lojalt inställda
gentemot samhället, att det överhuvudtaget icke gives något
annat i längden funktionerande system än den fria
anpassningens samt att vår produktionsapparat samtidigt
förbättras genom uppfinningar, att rationalisering ägt
rum, sädesslagen förbättrats och lantbruket
rationaliserats. Genom dessa omständigheter har det varit möjligt
hålla en dräglig standard trots en beklämmande
arbetslöshet. Hade vi däremot hållit köpkraften på en högre
nivå och utnyttjat dagsverkena bättre, skulle
arbetslösheten varit betydligt mindre. Genom inflationens
stimulerande inverkan på produktionen och därmed
minskad import hade måhända handelsbalansen lättare
kunnat hållas positiv.

Det är med all sannolikhet lättare att få ett
produktionsöverskott med stimulerat näringsliv än med
hämmat. Beaktas bör, att ett överskott kan säljas hur billigt
som helst och trots ett lågt pris göra familjen, gruppen
eller landet mera ekonomiskt oberoende. Det torde
dock vara bättre att använda ett överskott på
arbetskraft till att förbättra och fullända produktionsmedlen
än alt sälja det till verkligt underpris.

Av det sagda torde framgå, att den indirekta orsaken
till arbetslösheten är det prisfall på varor (deflation)
som pågått under en lång tid, och arbetslösheten torde
icke försvinna förrän vi av en eller annan orsak få en
prisstegring (inflation). I denna punkt äro också, mig
veterligt, nationalekonomerna ense. Sålunda ställer sig
endast frågan: Hur skall man kunna åstadkomma en
prisstegring? Att uppnå denna endast genom att
framställa mera betalningsmedel, torde vara synnerligen
problematiskt, men om detta däremot göres i samband
med uppmuntran av fri företagsamhet och privat
initiativ i form av lån m. m. och ändrad lagstiftning för
ernående av minskade risker, och -- om detta icke är
tillräckligt -- staten i form av beställningar hos
näringsidkare samt i sista hand i egen regi igångsätter
tillräckligt stora räntabla arbeten, så att en viss
efterfrågan både på varor och arbetskraft gör sig gällande,
så uppnås enligt min mening det önskade målet. Sådant
förfarande ökar köpkraften och samtidigt komma på
grund av större efterfrågan på arbetskraft lönerna att
kunna hållas uppe i den nivå, som för produktion
erforderlig köpkraft kräver. Av de arbeten, som sålunda
föreslagits staten till utförande både i form av

beställningar hos näringsidkare och i egen regi, skola väljas
sådana, som giva största utbyte eller räntabilitet. Detta
är också den effektivaste och för landet mest
välsignelsebringande formen av arbetslöshetsförsäkring. En
förkortning av arbetstiden är däremot med all säkerhet
ineffektiv och kräver dessutom det nära nog
ouppnåeliga att alla de civiliserade staterna ur
konkurrenshänsyn äro tvingade att samtidigt gå in för denna
reform. Inga understöd böra utbetalas åt arbetsföra utan
motprestation. Följden skulle sålunda bliva en
lönestegring icke förorsakad av strejker eller andra
kollektiva stridsmedel, utan genom fri anpassning och
efterfrågan på arbetskraft. Vi få då med all sannolikhet
bevittna, att den icke tillkommer i huvudsak
byggnadsarbetare och några andra utvalda grupper inom
hemmaindustrien med redan uppskruvade löner. En
motsvarande lönestegring måste givetvis komma även den
stora tjänstemannagruppen, statens civila och militära,
kommunernas, industriernas och handelns tjänstemän
till del. Staten bör även iakttaga att icke onödigtvis
betunga näringslivet för täckande av dessa utgifter,
utan de skola täckas, så att inflation uppstår i önskad
grad. Samtidigt som staten går in för att utföra en
dylik hjälpverksamhet, måste den naturligtvis kräva, att
den kamp och det ekonomiska inbördeskrig, som pågått
mellan arbetare och arbetsgivare i form av kollektiva
strider skall avblåsas, då ett härigenom förorsakat
enormt slöseri med landets medel näppeligen kan få
florera samtidigt med att staten tager kostnaderna för en
hjälpaktion. Detta borde ha varit beaktat redan för
den nu pågående hjälpverksamheten.

Disponent <b>B. R:son Gyllenram:</b> Den inställning, som
myndigheter och intresserade parter hittills intagit till
arbetslöshetsfrågan, skulle kunna vara motiverad under
förutsättning, att arbetslösheten vore en tillfällig
företeelse, med vars försvinnande man säkert kan räkna.
Så lättvindigt få vi dock icke se på saken, utan vi bliva
nog tvungna att söka leta efter orsakerna, och det
första, som då framträder, är att arbetslösheten är en
konstant företeelse av varierande storlek.
Arbetslösheten har existerat så länge densamma varit lagligt
tillåten och till och med litet längre.

Den bestämmelse, som fanns i 1871 års
fattigvårdsförordning, att envar, som är arbetsför, skall försörja
sig själv och sina minderåriga barn, efterlevdes
måhända när förordningen utfärdades, men icke länge
därefter. Redan i slutet av 1800-talet blevo
nödhjälpsarbeten i de större städerna vanliga. På 1890-talet
fanns redan en kommitté i arbetslöshetsfrågan. På
senare år har arbetslösheten blivit allt allvarligare.

Tidigare bestod samhället av ett mycket stort antal
företagare, vilka alla voro något så när små. Detta
medförde, att antalet löntagare, antalet arbetare mot
lön, var färre än nu i förhållande till företagarna. Under
denna tid hade var och en större möjlighet att övergå
från löntagare till självständig företagare.

Det samhälle, i vilket vi idag arbeta, består av ett
mycket ringa antal företagare och ett stort antal
löntagare. År 1870 arbetade 72,4 % av befolkningen inom
jordbruk med binäringar, år 1920 44 %. Inom industri
bergsbruk, handel och samfärdsel voro siffrorna: år
1870: 19,8 % och år 1920: 50,2 %. Naturligt nog måste
i våra dagars samhälle finnas betydligt större
förutsättningar för allvarlig arbetslöshet, när samhällets
ordinarie funktion av en eller annan orsak blir störd.
Vi kunna dock icke säga, att i samhällets konstruktion
ligger någon anledning till arbetslöshet, men vi kunna
icke komma ifrån att i dess konstruktion ligga
förutsättningar för en allvarlig arbetslöshet, då den ordinarie
verksamheten blir störd.

Förr ansågo både samhället och den enskilde
individen, att den senare hade försörjningsplikt mot sig
själv. Numera synas till och med vissa myndigheter
i en del fall omfatta den inom många löntagargrupper
förfäktade åsikten, att individen ej längre har
skyldighet att söka skaffa sig uppehälle. Han skall beredas
arbete genom det allmännas försorg och t. o. m. enligt
bestämd lön. Denna omsvängning i tänkesättet är
mycket allvarlig och mycket farlig.

Men utvecklingen har gält längre. När vissa stora
folkgrupper sett att de icke kunna genom eget arbete
och egen utveckling förbättra sina levnadsvillkor, så
hava de i samlad trupp höjt priset på sin arbetskraft,
oberoende av prestationen. Detta är en bekväm väg,
som lyckas, när gruppen är tillräckligt stark. Den
starkaste tager vad han kan taga. Vidhållas kraven och
arbetsgivarna ej kunna betala, då uppstår arbetslöshet
till dess kraven minskas.

Nu rikligt förekommande nödhjälpsarbeten
förstärka kraftigt den uppfattningen, att någon plikt för
den enskilde att skaffa arbete icke längre förefinnes.
Naturligtvis har en företagare lättare än annars att
avskeda personal, när han vet, att denna personal kan
få annat arbete. Någon hänsyn behöver då icke tagas.
Å andra sidan minskas i många fall när
nödhjälpsarbete står till buds initiativet till egen och närståendes
försörjning. I förekomsten av nödhjälpsarbeten av
olika slag och olika benämningar ligger i viss mån
förutsättning för ökad arbetslöshet. Skulle vi därtill
få arbetslöshetsförsäkring med statsbidrag, avlastas
individens självansvar ytterligare.

Nödvändigheten av att arbetslönen sänkes i
nedåtgående tider är tillräckligt omvittnad. Det har dock
aldrig stått klart i det allmänna medvetandet, att ju
högre värde en per tidsenhet utförd produkt besitter,
ju högre kan tiden betalas. Härav det ständiga
motståndet mot förbättrade produktionsmetoder, och det
underliga påståendet, att förbättrade arbetsmetoder
skulle åstadkomma arbetslöshet. Hela vår nuvarande
levnadsstandard, höjningen av arbetareklassen från den
ekonomiska nivå, på vilken den stod under föregående
århundrade, och till dess nuvarande ställning har endast
kunnat ernås genom att med bättre maskinell
utrustning och bättre arbetsplanering mera kan produceras per
timme och man än tidigare. Värdet av arbetarnas
produktion per tidsenhet har stigit och valutan av detta
värde har kommit dem till del i form av ökad
arbetslön. Denna måste dock alltid stå i proportion till
värdet av den stegring i varans försäljningsvärde, som
uppstår genom arbetet. Därför måste arbetslönen
avpassas efter varans försäljningsvärde, även i tider med
sjunkande priser.

En under senaste årtionde viktig förändring har
uppstått därigenom, att uppbyggandet av samhällen i andra
världsdelar för Europas vidkommande avtagit. Europa
har tidigare varje år till Amerika lämnat ett visst
befolkningsöverskott, varigenom således försörjningen av
detta överflyttats till Amerika. Denna åderlåtning har
för de olika europeiska länderna ur andra synpunkter
självfallet medfört vissa nackdelar. Huvudsaken är
emellertid att genom avtagande nydaning i de
transoceana länderna svårigheterna för arbetsanskafining i
Europa skärpts. Man kan förstå de förslag, som
framkommit, att ånyo igångsätta en stor utbyggnad av nya
länder, t. e. Manchuriet, Syd-Amerika och södra Afrika,
för att därstädes kunna få avsättning för den europeiska
och amerikanska industriens produkter och samtidigt
där kunna placera befolkningsöverskottet.

Men det är icke endast ifråga om inställningen till
arbetet och inställningen till arbetskostnaderna, som
felaktigheter under de senaste årtiondena begåtts. Även
ledningen av produktionsstegringen skulle i vissa fall
kunna varit lyckligare. För någon tid sedan visade
kommerserådet Enström ånyo, huru utvecklingen
framgår efter vissa bestämda linjer och huru goda och dåliga
tider växla med varandra. I samma mån, som dessa

tider växla, växla även priserna. Det är underligt, att
människorna skola ständigt gå i flock, så att när det
är goda tider, då köpa alla, då bygga alla ut sina
fabriker och sina anläggningar, skaffa nya maskiner
osv., och i dåliga tider, aä vågar ingen göra någonting,
utan då skall allt stå stilla. Den nuvarande krisen är
ju betecknande härför. Särskilt i Amerika har detta
drag i samhällspsykologien starkt framträtt. Där är
även krisen värre än på andra håll. Om det skulle
lyckas förmå värt lands industri att bygga ut under
dåliga tider och låta bli att bygga ut under
toppkonjunktur, då skulle därmed mycket vinnas. Under
lågkonjunktur kan man med säkerhet kontrollera sina egna
kalkyler, men icke nog härmed, under lågkonjunktur
kan man även kontrollera sina konkurrenters kalkyler
till en viss grad. Om man gör nyanläggningar under
lågkonjunktur, då vet man, att dessa äro byggda på
sund ekonomisk basis och man vet även, att man far
en tillräckligt billig produkt. Bygger man däremot ut
under toppkonjunktur, dä vet man icke om det
maskineri man satt in, även giver tillräckligt billig
produkt under dåliga tider. Jiln förändring i detta
avseende måste givetvis medföra ett utjämnande av
konjunkturerna, därför att utbyggnaderna ocn
nybyggnaderna under lågkonjunktur måste giva arbete, under
det att inställandet av utvidgningar under en
toppkonjunktur måste förhindra anställandet av folk, som
under dåliga tider ej kunna bibehållas i arbetet.

En del av arbetslösheten kan man således anse bero
på att företag, som byggts eller utökats under
toppkonjunkturer, icke kunna hållas igång i full
utsträckning, när behovet av deras varor minskar eller priserna
falla. Härav förklaras den uppfattning, som
framkommit, att krisen och således arbetslösheten delvis beror
på för stark långivning under toppkonjunkturen.

Det synes som om vissa förutsättningar för allvarlig
arbetslöshet uppstått genom förändringar i själva
samhällsstrukturen -- genom samma förändringar, vilka
möjliggjort den nuvarande levnadsstandarden. Genom
avstannandet av den kraftiga expansion pä alla
områden, som ägt rum under utbyggandet av stora
utomeuropeiska länder, har den arbetskraft, som ägnats ät
utbyggandet, icke längre någon sysselsättning utan blir
arbetslös. Genom den mänskliga svagheten att löpa i
flock, skärpas konjunkturerna sä att när en minskning
i behovet uppträder, blir denna minskning allvarligare
än den behövde bliva. När dessa två senaste orsaker
samtidigt uppträda och kombineras med arbetslönens
och arbetskraftens orörlighet och omöjligheten för
företagarna att reglera sina priser fullt efter
konsumtionens fordringar, då måste en allvarlig arbetslöshet
och en långvarig arbetslöshet uppkomma.

Försöka vi då finna vilka vägar, som leda ut ur den
nuvarande situationen på arbetsmarknaden, så synes
det ganska klart, att alla åtgärder, vilka på något sätt
skada eller fördyra produktionen, såsom nya skatter, nya
ämbetsverk, nya utgifter av icke arbetsbefordrande art,
medverka till arbetslöshetens ökande och arbetslönens
sänkande, under det att alla medel, som användas för
produktionens upphjälpande, minska arbetslösheten.
Det är på produktionen vi alla leva. Det är i dessa
tider produktionen, som måste stödjas, sedan föder
produktionen hela landet. Samhällsandan måste ändras.
Vi måste åter förstå, att staten icke kan och icke skall
försörja landets innevånare, utan att dessa måste
försörja sig själva på det sätt som de finna möjligt, även
om levnadsstandarden blir lägre än under högkonjunktur.

Civilingenjör <b>Karl A. Wessblad.</b> Jag utgår från att
vissa synpunkter på arbetslöshetsproblemet och dess
lösning omfattas av alla läger och att därför ett förslag
som tillfredsställer dessa synpunkter bör kunna
genomföras utan allt för mycken strid.

De synpunkter om vilka jag sålunda anser enighet i
huvudsak råda äro:

1) Att  arbetslöshetsproblemet numera är av sådan
art att mer eller mindre permanenta statsåtgärder
krävas för dess lösning.
2) Att de medel som härtill skola användas böra
hjälpa:
<tab>a) största möjliga antal arbetslösa,
<tab>b) i möjligaste mån efter behovsprincip,
<tab>c) med högsta möjliga "verkningsgrad".
3) Att hjälpen i vad form den än lämnas om möjligt
bör vara krismotverkande och stimulera industri och
näringsliv.
4) Att den bör vara av möjligast allmänt
samhällsgagnelig natur.
5) Att den i minsta möjliga utsträckning bör desorganisera
samhällslivet särskilt för de arbetslösa själva och
deras familjer. Den arbetslöse bör sålunda helst
erhålla arbete på sin ordinarie hemort och i sitt tidigare
yrke.
6) Att arbetslöshetsbekämpandet bör ske i sådan
form att en återgång till normala arbetsförhållanden
påskyndas och underlättas.
7) Att de improduktiva kostnaderna för arbetslöshetens
bekämpande måste vara så låga som möjligt och
den apparat som för dess organisation eventuellt
ytterligare måste tillskapas ej får vara vidlyftig och dyrbar.

Såvitt det är mig möjligt att bedöma saken anser jag
alla dessa synpunkter vara synnerligen väl tillgodosedda
genom följande förslag:

1) Staten förbinder sig att genom lämpligt organ till
var och en arbetsgivare som i sin tjänst har minst 10
personer inom samma produktionsetablissemang och
vilken inom landet bedriver verksamhet för landets egna
konsumtionsbehov, för export, eller med i
arbetsprodukten i värde räknat ingående svenskt råmaterial till
minst 60 proc., utgiva ersättning för hela den arbetslön
som sådan arbetsgivare härefter utbetalar till
nyanställd eller återanställd person utöver medeltalet av
samma arbetsgivares under år 1932 anställda
medelantal arbetare (personer) inom samma arbetskategori, allt
intill ett högsta antal sålunda nyanställda personer av
10 proc. av förutnämnda medeltal.

Dylika nyanställda eller i arbete återintagna skola
antagas genom de offentliga arbetsförmedlingarna och
enligt de grunder som därför gälla, vara berättigade till
arbetslöshetsunderstöd.

2) Medverkan till dessa arbetslöners gäldande av
allmänna medel sker till 100 proc. under sex månader från
dagen för resp. nyanställdas eller återanställdas inträde
i arbete och fortsätter därefter under tolv månader
efter en fallande skala så att vid slutet av den 18:de
arbetsmånaden bidraget från allmänna medel är noll.

Här skisserade principförslag måste givetvis
utarbetas och fullständigas med detaljbestämmelser för
övervakning, kontroll och administration.

Förslaget innebär i stort sett att staten åt näringsliv,
industri, jordbruk och byggnadsverksamhet etc.,
utarrenderar de arbetslösas arbetsprestation på de angivna
villkoren.

Den bästa utvägen att giva arbete åt de arbetslösa är
att på något sätt åstadkomma deras återgång i det
arbete de tidigare haft. Detta skulle säkert genom
förslagets realiserande i hög grad främjas.

Att därmed hela arbetslösheten skulle avskaffas är
dock givetvis otänkbart. Dels existerar även i normala
tider en viss arbetslöshet, dels ändras den relativa
sysselsättningen inom olika företagsgrenar, vissa
verksamheter dö ut och andra tillskapas.

Sannolikt skulle emellertid ett realiserande på
korrekt sätt av ifrågavarande förslag inom mycket kort tid
nedbringa arbetslösheten till hälften av vad den är.

Slutligen vill jag nämna att detta förslag rent
ekonomiskt sett är vida fördelaktigare än något annat mig
hittills bekant i det att dels dess "verkningsgrad" är
mycket hög, dels dess absoluta kostnad lägre än varje
annats med motsvarande effektivitet.

Fil. dr <b>G. Dalen.</b> När man som ingenjör har att
göra med en maskin, som i går arbetade bra men som i
dag arbetar otillfredsställande, så undersöker man vad
det är som gör, att den icke i dag arbetar på samma sätt
som i går. Om vi tillämpa detta på produktionsmaskineriet
och begränsa oss till Sverige och svenska
förhållanden, så finna vi, att orsaken till att
produktionsmaskineriet icke arbetar som förr är den, att prisnivån
ändrat sig från 1929 och 1930 till i dag. Under åren
1929  och 1930, som voro relativt normala år, låg
varuprisnivån över produktionskostnaderna. Från 1925 till
1930 har det genomsnittliga prisindex fallit. Samtidigt
ha produktionskostnaderna gått ned med en eller annan
procent. Om produktionsartiklar framställas med
negativ vinst, då måste produktionen avstanna och detta
leder till stor arbetslöshet. En utjämning mellan
varuprisnivån och produktionskostnaderna kan då ske
antingen därigenom att varuprisnivån höjes eller genom
att man söker få ned produktionskostnaderna. Dessa
senare äro emellertid så fastlåsta, att det icke är
möjligt att nämnvärt sänka produktionskostnaderna, och de
försök som göras i detta avseende äro ytterligt
otillfredsställande och kunna icke leda till något resultat.
Det återstår då icke något annat än att söka höja
priserna till den nivå, som förefanns 1929 och 1930 -- först
då kan man ha utsikt till att få fart på produktionsmaskineriet.
Under dessa sista månader har den åsikten
blivit allmän över hela världen, att man måste söka en
anpassning antingen genom att sänka produktionspriserna
så att de komma i jämnhöjd med varupriserna
eller, om detta icke går, inrikta sig på en förhöjning av
varupriserna. Man kallar ju detta sista för inflation och
vill hålla den ifrån sig, därför att man anser den vara
skadlig. Nu finnes det alltid köpare och säljare.
Köparen vill alltid få varan billigt och säljaren vill alltid
få bra betalt för sin vara. Mellan dessa båda intressen
bör finnas ett jämviktsläge, och det är ett
samhällsintresse att detta bibehålles. Vid en deflation kräver
detta intresse att en verklig prisförhöjning
åstadkommes, och vid extra höga pris är det ett samhällsintresse
att priserna kunna bringas nedåt. Tillämpat på
nuvarande förhållanden, så innebär detta att den svenska
prisnivån bör höjas. Om vi redan 1929 eller 1930 släppt
guldmyntfoten och bankerna fått den instruktionen, att
de skulle söka bibehålla prisnivån, så hade det sett
annorlunda ut än det nu gör.

Varje stat, som har fritt val, kan höja priserna till
den nivå, den vill, och detta bleve lättare för en stat
som Sverige, som 1929 till 1930 balanserade dessa
priser med produktionskostnaderna, än för andra stater,
som ha en prisnivå, som icke motsvarar de gällande
produktionskostnaderna.

Genom att riksbanken går in för att åstadkomma
ett normalt jämviktsläge på prisnivån, ha vi utsikter
till att få slut på den extraordinära arbetslösheten. För
närvarande ha vi låga priser och överskott på alla
varor. Men vid varje prisfall blir det alltid så, att
köpkraften sjunker fortare än produktionsbegränsningen
kan äga rum, och vid varje prishöjning blir det alltid
så, att köpkraften stiger fortare än produktionsökningen.

</chapter>
<chapter name="AUTOMATISERING AV TELEFONNÄT Å LANDSBYGDEN.">
<h2>AUTOMATISERING AV TELEFONNÄT Å LANDSBYGDEN.</h2>
<h3>Av civilingenjör <sc>Knut Larsson.</sc></h3>
Inom alla områden arbetas det på att ersätta den
mänskliga arbetskraften med maskiner. Så är ock
förhållandet inom telefonien, där telefonisterna å
växelstationerna ersättas med maskiner.
Kostnaderna för telefonisterna utgöra en mycket
betungande del av driftskostnaderna. Detta gör sig
särskilt gällande, när en samtalstörbindelse skall
uppsättas över ett flertal växelstationer. Ävenså
blir det dyrbart att hålla växelstationerna öppna för
trafik på natten och andra trafiksvaga tider.

Vid automatisering av ett telefonnät ersättas
telefonisterna å växelstationerna med maskiner, som
med ett gemensamt namn kallas väljare. Det finnes
väljare av många olika slag och av olika storlekar.
Väljarna motsvara närmast de kopplingssnören, som
vid de manuellt betjänade växelstationerna användas
för att förbinda olika abonnentledningar och
förbindelseledningar med varandra.

Då vid automatiseringen telefonisterna borttagas
från växelstationerna måste även abonnentapparaterna
förses med en mekanisk anordning medelst
vilka abonnenterna kunna sända strömimpulser till
stationen för väljarnas manövrering. Den vanligaste
anordningen härför är fingerskivan, med vars hjälp
abonnenten siffra efter siffra kan kombinera numret
på den abonnent han vill komma i förbindelse med.
Dessa impulser påverka väljarna, så att en
samtalsförbindelse successivt utsträckes över
mellanledningar och förbindelseledningar till den önskade
abonnenten.

Den energi, som behövs för att inställa väljarna,
tages från en kraftkälla å växelstationen och det
arbete abonnenten nedlägger på fingerskivans
inställning användes endast för utlösning av denna
energi.

Om man betraktar en karta över ett lands
befolkningstäthet, finner man att människorna
huvudsakligen bosatt sig i tätt bebyggda samhällen med större
eller mindre avstånd dem emellan. Ett sådant
samhälle betraktas från telefonteknisk synpunkt såsom
ett lokalnät. För ett sådant lokalnät anordnas i
allmänhet <i>en</i> växelstation med abonnentledningarna
strålformigt utgående därifrån.

Ett telefonnät kan med hänsyn till kostnaderna
uppdelas i tre huvudgrupper, nämligen:
växelstationen, ledningarna och abonnentapparaterna. Den
största delen av kostnaderna faller därvid på
ledningarna. Vid stora lokalnät delar man därför upp
växelstationen i flera, vilka sammanbindas med
förbindelseledningar för att möjliggöra sammankoppling
av abonnentledningar anslutna till olika växelstationer.
Den totala ledningslängden och därmed även
kostnaden blir på detta sätt mindre.

Trafiken mellan abonnenter anslutna till olika

<img 1>
Fig. 1.
</img>
<img 1>
Fig. 2.
</img>
<img 1>
Fig. 3.
</img>

lokalnät betecknas på olika sätt allt efter
avstånden mellan lokalnäten samt även på grund av andra
omständigheter: <i>närtrafik</i> mellan större städer och
deras förorter; <i>landstrafik</i> mellan orter på mindre
och medelstora avstånd; <i>interurbantrafik</i> på stora
avstånd. Några bestämda gränser kunna i
allmänhet icke uppdragas mellan dessa trafikgrupper.
Grunden till uppdelningen är emellertid <i>kostnaderna</i>
för <i>förbindelseledningarna</i> mellan lokalnäten.
Härmed sammanhänger taxefrågan. För att förränta de
dyrbara långa ledningarna måste samtalen debiteras
allt efter ledningarnas längd eller kostnader i övrigt
samt med hänsyn till samtalstiden.

En grundförutsättning för all automatisering av
telefonnät är att ett <i>tillräckligt antal
förbindelseledningar</i> kunna anordnas på ett ekonomiskt sätt.
Denna förutsättning förefinnes alltid i ett lokalnät
med <i>en</i> växelstation. Även i lokalnät med flera
växelstationer spela förbindelseledningarna i detta
avseende knappast någon roll. Detsamma är i
allmänhet förhållandet med närtrafiken. Ett helt
annat blir förhållandet, när förbindelseledningarna
få avsevärda längder -- kanske hundratals
kilometer. Då kan man av ekonomiska skäl icke
anordna så många ledningar att en samtalsförbindelse
omedelbart kan uppsättas. I sådana fall tillgripes
beställningsförfarandet med manuell betjäning. Å
en interurbanstation samlas beställningarna och
expedieras allt eftersom respektive förbindelseledningar
bliva lediga. Härav inses att trafiken å de långa
ledningarna, dvs. den egentliga interurbantrafiken,
i allmänhet icke lämpar sig för automatisering i här
avsedd mening. Mellan de båda anförda
ytterligheterna, lokaltrafik och interurbantrafik, faller det
område, som benämnts landstrafik, dvs. trafik mellan
lokalnät på små och medelstora avstånd. Härvid är
att märka att denna landstrafik kart vara antingen
avgiftsfri eller avgiftsbelagd eller en blandning av
bådadera.

De mångskiftande tekniska och ekonomiska
problem som uppstå vid automatisering av landstrafik,
sådan denna här har definierats, sammanfattas under
begreppet automatisering av telefonnät å landsbygden.

Såsom tidigare framhållits avser automatiseringen
huvudsakligen att nedbringa växlingskostnaderna
och att upprätthålla expeditionstiden under hela
dygnet. Mot denna besparingssträvan verkar vid för
långt driven automatisering fördyring av
förbindelseledningarna, därigenom att dessa i många fall
på grund av sitt ökade antal kunna bliva alltför
ekonomiskt betungande. Hur långt man skall sträcka
automatiseringen blir sålunda en kompromiss mellan
besparingar i växlingskostnader genom telefonisternas
indragande och kostnadsökningar genom ökade
linjebyggnader. Ett par viktiga omständigheter, som
hava ett visst inflytande på beräkningarna över
automatiseringens ekonomiska bärighet, äro taxefrågan
och trafikfördelningen, vilken senare kanske väger
allra tyngst till fördel för automatisering av
närtrafiken, då denna för förorternas vidkommande
utgör en relativt stor del av hela trafiken.

Landslinjenätens uppbyggnad är den viktigaste
frågan med hänsyn till förbindelseledningarnas stora
ekonomiska betydelse vid automatiseringen. Med
landslinjenät avses i detta sammanhang
förbindelseledningarna mellan lokalnäten i ett landsdistrikt.
Om ett landsdistrikt omfattar t. e. nio lokalnät, så
vore det ur ren trafiksynpunkt enklast att, såsom
visas i fig. 1, varje lokalnät hade en särskild via till
vart och ett av de övriga åtta lokalnäten. En
samtalsförbindelse skulle då aldrig behöva ledas över
mer än två stationer. Detta leder emellertid i
allmänhet till allt för stora kostnader, då trafiken blir
uppdelad i så små delar, att ledningarna i de härför
erforderliga viorna ej kunna ekonomiskt utnyttjas.

Genom att förlägga landsledningarna såsom visas
i fig. 2 nedbringas viornas antal till en fjärdedel i
jämförelse med det i fig. 1 visade systemet.
Härigenom ernås bättre utnyttning av ledningarna, så
att deras antal avsevärt minskas, samtidigt som
deras längd också minskas. En bidragande orsak
till det bättre utnyttjandet av ledningarna är att för
de sex yttre lokalnäten hela landstrafiken går på
en enda via för varje lokalnät. En nackdel med
den i fig. 2 visade förläggningen av landsledningarna
är att vissa samtalsförbindelser måste ledas
över tre eller fyra stationer, vilket vid manuell
expedition ger dryga växlingskostnader. Vid
automatisering däremot har det ingen betydelse i detta
avseende. En annan nackdel är att vissa
lokalstationer (de tre inre) ha blivit belastade med dem

<img 1>
Fig. 4.
</img>
<img 1>
Fig. 5.
</img>

ovidkommande trafik, nämligen genomgångstrafik för
viss del av de yttre lokalnätens landstrafik.

Det system för landsledningarnas förläggning, som
visas i fig. 3, innefattar en ny princip, nämligen att
helt skilja lokalnäten från ovidkommande
genomgångstrafik. För all sådan genomgångstrafik
upprättas särskilda transitostationer, som icke hava
några abonnenter anslutna utan endast
landsledningar dels till lokalnät, dels till andra
transitostationer. Ett lokalnät anslutes med en enda via till
närmaste transitostation. Härigenom ernås den
mest ekonomiska förläggningen av landsledningarna,
då transitostationerna icke nödvändigtvis behöva
placeras invid någon lokalstation eller ens i en
bebyggd ort, utan på den plats som genom planering i
varje särskilt fall visar sig ge den mest ekonomiska
ledningsbyggnaden. Transitostationerna bilda på
detta sätt liksom ett nät för sig, där "abonnenterna"
utgöras av lokalnäten. Systemet ger den bästa
utnyttningen av landsledningarna, då varje lokalnät
blott har <i>en</i> via för all landstrafik.

I fig. 4 visas ett specialfall av transitosystemet
med endast en transitostation i hela distriktet.

I fig. 5 visas det hittills mest spridda systemet för
landsledningarnas förläggning. Detta system bygger
på s. k. dekadkoppling. Från ett distriktscentrum
gå landsledningar strålformigt ut till knutstationer,
där återigen nätet sprider sig strålformigt till
ändstationer. Genom att <i>en</i> siffra i anropsnumret
användes för varje sådan s trålfor mig förgrening
erhålles maximum nio strålar till knutstationer
respektive ändstationer. Detta leder ofta till
parallellöpande vior, som ej kunna användas gemensamt,
varigenom förbindelseledningarna icke effektivt
kunna utnyttjas. Vidare måste i allmänhet alla
förbindelser uppbyggas från distriktscentrum och utåt,
varigenom ledningarna onödigtvis blindbeläggas.

Huru långt automatiseringen av ett landsdistrikt
skall utsträckas måste för varje fall bli föremål för
en ekonomisk utredning. Om man betraktar ett
befintligt landsnät t. e. enligt fig. 2 och antar att det
skall automatiseras, så kan det kanske visa sig, att
det räcker med att automatisera de sex yttre
lokalnäten och bibehålla de tre inre manuellt betjänade.
Man har då fått lokaltrafiken automatisk för dessa
sex lokalnät och behöver aldrig anlita mer än högst
två telefonister för den längsta landstrafiken.
Vidare ernår man nättrafik med endast tre manuella
expeditioner för nio lokalnät. Ytterligare ett steg
i automatisering av detta landsnät skulle vara att
automatisera även de tre inre lokalnäten samt
därvid även landstrafiken till de närliggande yttre
lokalnäten. Manuella expeditioner skulle då endast
bibehållas för träfiken över de tre inre viorna, vilka
måhända visat sig för dyrbara att utöka för att
kunna bära automatiserad landstrafik. Det sista
steget i automatiseringen skulle vara att även denna
sistnämnda trafik gjordes automatisk. Vart och ett
av dessa steg i automatiseringen medför en
komplicering av de tekniska anordningarna, vilken
givetvis kostar pengar.

En helt annan princip for partiell automatisering
är att bibehålla lokalnäten manuellt betjänade och
endast automatisera landstrafiken. För detta fall
äro de i fig. 3 och 4 visade systemen kanske bäst
lämpade. Härtill erfordras de minsta tekniska
komplikationerna samtidigt som den mest ekonomiska
förläggningen av landsledningarna ernås.

Ett landsdistrikt, sådant det här exemplifierats,
har förutom den omnämnda trafiken <i>inom</i> distriktet
även trafik <i>utåt</i> till andra distrikt. Denna trafik
ledes i allmänhet över en distriktscentral och
utväxlas med hänsyn till de dyrbara interdistriktsledningarna
vanligen manuellt. I tätare bebyggda
trakter kan det ibland visa sig ekonomiskt att i viss
utsträckning även automatisera denna interdistriktstrafik.

De system för automatisering av landsbygdens
telefonnät, som hittills fått någon större spridning,
äro baserade på centralbatteriprincipen, dvs. en
central likströmskälla på växelstationerna för såväl
central mikrofonmatning som för signalering och
impulsering å ledningarna. Då landsledningarna
äro av mera betydande längd eller eljest icke lämpa
sig för likström, kominer växelström till användning
å dessa.

Förutom centralbatterisystem förekomma även
system med lokalbatterimatade mikrofoner och med
induktorsignalering för anrop och ibland även för
slutsignal. I detta fall verkställes den automatiska
kopplingen å växelstationen med hjälp av en
telefonist å en huvudcentral med föreningslinjer till den
automatiska växelstationen.

I detta sammanhang kan det förtjäna omnämnas
att tanken på automatisering av telefonväxlar redan
för 50 år sedan realiserades. Det var nämligen år
1883. som Stockholms allmänna telefonaktiebolag
började använda automatiska telefonväxlar för upp
till fem linjer enligt H. T. Cedergrens och L. M.
Ericssons patent. De automatiska landsväxlar, som
på sina håll nu byggas efter lokalbatteriprincipen
och med manuell expedition å en huvudcentral äro

<img 1>
Fig. 6. Cedergren-Ericssons automatiska växel av år 1883.
</img>

grundade på samma princip som de omnämnda 50
år gamla automatiska telefonväxlarna. Fig. 6 visar
en Cedergren--Ericsson-växel tillverkad år 1883.
Fig. 7 visar den "manipulator", som telefonisten å
huvudcentralen använde.

Vi hava emellertid att vänta system enligt
lokalbatteriprincipen, där abonnenten utan likström å
linjen med fingerskivan, tillsatt å sin gamla
lokalbatteriapparat, själv kan dirigera väljarnas
inställning å växelstationen. Dessa system hava den stora
fördelen framför centralbatterisystemen att de
befintliga abonnentledningarna samt telefonapparaterna
kunna användas. Centralbatterisystemen ställa större
krav på abonnentledningarnas isolation än dessa i
allmänhet uppfylla, byggda såsom de äro för
induktorsystem. Dessutom erfordras nya
telefonapparater för centralbatterisystemen.
Lokalbatterimatningen ger slutligen en bättre sändning än
centralbatterimatningen, vilket har en viss betydelse för
uppfyllandet av de moderna fordringarna på liten
dämpning hos abonnentledningar och apparater, då
tillsatsdämpningen för minskad mikrofonmatning
bortfaller.

Med hänsyn till de vid växelstationernas utförande
gängse tillämpade systemen kan man skilja gå två
huvudgrupper, nämligen direktkopplande system och
omräknande system. Dessa system användas även
blandade.

Vid direktkopplande system fortlöper kopplingen
över <i>ett</i> väljarsteg för varje siffra i anropsnumret
fram till den önskade abonnenten.

Vid omräknande system registreras anropsnumret
i ett register, som omräknar dekadnumret till ett
annat nummer, som allt efter omständigheterna
anpassas till antalet väljarsteg och till den numeriska
kapaciteten hos väljarna.

Då de direktkopplande systemen skola koppla
över ett färre antal väljarsteg än som numret
egentligen anger, anordnas medlöpande register för
dödande av icke erforderliga siffror.

Det är en hel mängd mångskiftande tekniska
problem, som äro särskilt karakteristiska för
landsautomatisering. Ett av de viktigaste och kanske mest
komplicerade är <i>zontidräkningen,</i> som har avseende
å debiteringen av samtalen, dels efter samtalens
längd, dels efter avstånden mätta på ett eller annat
sätt. Tiden räknas i allmänhet efter påbörjade
treminuters perioder. Värre är det med avstånden.
En del förvaltningar räkna zonerna efter avstånden
mellan lokalstationerna. Andra räkna zonerna efter
avstånden mellan distriktscentralerna
(taxestationerna). Andra åter räkna avstånden efter längden
å de i bruk tagna landsledningarna. Såsom
registrator för de s. k. avgiftsbelagda samtalen användes
samma samtalsräknare som för lokalsamtalen, vilka
i allmänhet markeras med en enhet oberoende av
tiden. Vid de avgiftsbelagda samtalen markeras för
varje påbörjad treminutersperiod ett antal enheter
allt efter samtalszonen.

Ett annat viktigt problem är <i>val av nummersystem</i>
för abonnenter och stationer för att ernå enhetlig
katalog för hela distriktet även- om man med en del
konstgrepp kan använda olika anropsnummer från
olika ställen till samma abonnent. Om man

<img 1>
Fig. 7. "Manipulator" till automatväxel av år 1888.
</img>

eftersträvar ön absolut enhetlig nummerserie, så att en
viss abonnent alltid kan uppringas med samma
nummer från vilket som helst annat ställe, får man
mycket snart sex- och sjusiffriga nummer, vilket är
mycket besvärande för den telefonerande
allmänheten i de fall, där lokaltrafiken är övervägande.
Ett bekvämare och smidigare system är att uppdela
numret i två grupper, den ena omfattande stationens
nummer, den andra abonnentnumret i lokalnätet.
Vid all lokaltrafik, som i allmänhet är större än
landstrafiken, behöver man då blott använda
lokalnumret. Vid trafik till annat lokalnät tages först
en riktsiffra, t. e. "0", varefter hela det i katalogen
angivna numret tages, dvs. stations- och
abonnentnummer i en följd.

Med <i>gränstrafik</i> (eller bufferttrafik) förstår man
viss avgiftsnedsättning för trafik mellan två
lokalnät liggande på var sin sida om en zongräns. Ofta
avser denna nedsättning likställigheten med lokaltrafik.

<i>Partslinjer</i> kunna förekomma vid landsautomatisering.
Härmed förstås att på en och samma
lokalledning finnas två eller flera abonnenter anslutna,
Härvid uppstå tekniska komplikationer allt efter de
fordringar, som uppställas, ben enklaste fordringen
är att uppringningen skall vara selektiv, men man
nöjer sig ibland med s. k. coderingning. Nästa
fordran är att samtalen icke skola kunna avlyssnas
av ovidkommande parter å samma linje. Dessa
partslinjer utgöra en primitiv form tör telefoni men
kunna dock vid långa dyrbara ledningar vara motiverade.

<i>Interurbankoppling</i> till landsstationer är ett
problem, som ofta vållar besvärligheter att lösa utan allt
för dryga kostnader. De fordringar, som i detta
sammanhang uppställas, äro att om ett interurbant
samtal inkommer till en abonnent, som är lokalt
upptagen, han ändock skall kunna nås av interurbantelefonisten
och varskos samt därefter bortbrytas
från sitt lokala samtal, fastän för denna
förbindelses uppsättande använts landsledningar, där i
vanliga fall annan trafik framföres. Vidare skall en
anropande abonnent, om han har möjlighet att
automatiskt åstadkomma ett avgiftsbelagt samtal,
därunder vara vad man kallar interurbant upptagen,
dvs. ej kunna störas även om till honom skulle
inkomma interurbant anrop.

<i>Mynttelefoner</i> skola kunna inkopplas till
automatiska landsnät. Härvid skall sådan kontroll finnas
att samtal ej komma till stånd förrän vederbörlig
avgift erlagts. Dessa mynttelefoner skola även
kunna användas för högre avgifter och fordras
därför ofta att flera mynt valör er skola kunna mottagas.

<i>Kraftanläggningarna</i> särskilt till de små
obevakade stationerna utgöra också ett problem. I regel
finnes elektrisk energi tillgänglig på platsen. Man
kan då lätt anordna automatisk laddning av
centralbatteriet. Ibland föreskrives att de mindre
stationernas batterier skola laddas från närliggande större
stationer över förbindelseledningarna, vid de tider på
dygnet, då dessa icke äro upptagna av trafik.
Denna metod har dock stora nackdelar och synes
allt mera komma ur bruk.

Ibland drives automatiseringen så långt, att även
<i>förstärkningsöverdrag</i> måste vid behov kunna
automatiskt inkopplas i samtalsförbindelserna.

De problem, som här anförts, utgöra några typiska
exempel på vad en telefontekniker ställes inför, då
det blir fråga om automatisering av telefonnät å
landsbygden. Hela denna fråga är för närvarande
den mest aktuella inom telefonien.

Trots att automatisering av landstelefonnät redan
sedan länge fått en viss spridning i världen, måste
man konstatera att hela det komplicerade problemet
ännu befinner sig i början av sin lösning, varför
stora krav alltjämt ställas på våra skapande
telefontekniker för att ett gott resultat såväl i tekniskt som
ekonomiskt avseende skall uppnås.

</chapter>
<chapter name="SVERIGES ÄDELMALMSFYNDIGHETER.">
<h2>SVERIGES ÄDELMALMSFYNDIGHETER.</h2>
<h3>Av överdirektör <sc>Axel Gavelin.</sc></h3>
Sverige är som bekant ett järnmalmsland av
relativt stora mått. Beträffande vissa andra
mineralråvaror ha vi däremot under senare tider varit sämre
ställda. Vi fylla behovet av ädelmetallerna guld,
silver m. fl. genom import, vi införa eller tillverka
ur utländskt råmaterial också så gott som allt vårt
behov av koppar, bly, zink, nickel, kobolt m. m.
Även vårt behov av svavel och svavelkis täckes för
närvarande till större delen från utlandet. Våra
egna tillgångar av vad man brukar kalla ädlare
malmer hava med ett ord sedan länge varit otillräckliga.

Så har dock inte alltid varit förhållandet.
Ädelmalmer ha i relativt betydande skala brutits och
utnyttjats under äldre tider, åtminstone ända sedan
tidig medeltid, samt tidvis spelat en betydande roll
i landets näringsliv.

Under de sista 15 åren har emellertid ett
omfattande forskningsarbete uppdagat förut okända
tillgångar av dessa malmer, huvudsakligen inom norra
Sverige. Den renässans, som ädelmalmerna i vårt
land f. n. uppleva, torde motivera en överblick, så
långt en sådan nu kan givas, av vad våra
ädelmalmsfyndigheter innehållit och vad de fortfarande
innehålla. Överblicken måste av utrymmesskäl bliva
summarisk samt begränsas i det följande till sulfidmalmerna.

Omstående översiktskarta (fig. 1) återger
schematiskt Sveriges viktigare malmförande och icke
malmförande områden. Det bör dock påpekas, att
jämväl de i stort sett ofyndiga områdena lokalt
kunna hysa vissa malnibildningar: sålunda
förekomma inom dem smärre malmgångar (särskilt i
Västsverige), impregnationer av blyglans etc. i
kambrisk sandsten, kopparskiffer i Dalsland,
järnminett och järnkarbonat i Skånes jura osv.

Utan att ingå på någon redogörelse för de
ifrågavarande malmfyndigheternas mineralogiska och
geologiska beskaffenhet åsyftar min framställning

<img 1>
Fig. 1. Sveriges malmförande formationer.
</img>

närmast att giva en bild av de svenska sulfidmalmsförekomsternas
fördelning inom landet samt om de olika
fyndigheternas och malmdistriktens relativa storlek
och metallinnehåll. För detta ändamål har jag låtit
utarbeta i det följande reproducerade
sammanfattande kartbilder och tabeller. Sammanställningarna
hava utarbetats av geologen J. Eklund och grunda
sig på äldre och nyare material och utredningar.
Utrymmet medgiver ej en redogörelse för huru
beräkningarna för de enskilda fälten utförts och vilka
detalj resultat dessa givit, utan nödgas jag härför
hänvisa till en kommande utförligare framställning.
Här må endast framhållas, att för de olika fälten så
gott sig göra låtit rekonstruerats de ursprungliga
malmareorna i dagen ävensom, med ledning av
statistikon, litteratur och övriga data, det ungefärliga
metallinnehållet per 1 meters avsänkning inom
fyndigheternas övre delar samt värdet därav. På grund
av dessa värden hava sedermera de olika
sulfidmalmsfälten återgivits på kartorna, fig. 2 och 3,
genom cirklar och ringar, vilkas areor äro
proportionella mot de beräknade värdena på fyndigheternas
innehåll per 1 meters avsärikning inom fyndigheternas
övre delar, i huvudsak efter i början av år 1933 gällande priser.

För de något större fyndigheterna hava värdena
på dessa metallmängder slagits samman i tre olika
grupper åskådliggjorda genom cirklarna och
ringarna. Den innersta cirkeln representerar guld och
silver, den svarta ringen betecknar det
sammanslagna relativa värdet av koppar, bly, zink och
kobolt och den yttersta streckade ringen värdet av
svavelinnehållet i styckekis och kisslig. Då
värdeförhållandet för koppar : bly : zink i slig f. n. nära
motsvarar förhållandet 3:1 : l, har detta förhållande
lagts till grund vid sammanräkningen av dessa
metaller. Likaså har för enkelhetens skull guldpriset
antagits vara 3 kr. -- Även om metoden för
åskådliggörandet av värdena medför, att ädelmetallerna
bli något överrepresenterade i rena eller övervägande
ädelmetallgruvor såsom Boliden, synes den dock i
det hela ge en tillräckligt god bild av deras roll.
Då kartorna endast avse att ge en åskådlig bild av
de olika fältens och distriktens relativa storlek,
meddelas ingen annan skala för cirklarna, än att de
minsta punkterna utmärka förekomster som
beräknats hålla metaller motsvarande värdet för högst 100
ton zink och mindre per 1 meters avsänkning vid ytan.

På bilderna hava naturligtvis icke på långt när
alla de enskilda förekomsterna kunnat utmärkas, men
hänsyn har så gott sig göra låtit tagits till även
småförekomster vid de uppskattningar som ligga
till grund för tabellen, sid. 169.

Givetvis hade det varit önskvärt, att man kunnat
ange och med varandra jämföra de olika fältens och
gruvornas återstående aktuella malm- och
metallinnehåll. Då emellertid detta endast hade kunnat
ske i vissa fall och icke alls för de icke öppnade
fyndigheterna i norra Sverige, har jag måst helt
avstå därifrån. Med den metod jag tillämpat blir dock
i alla händelser en jämförelse möjlig mellan de övre
delarna av äldre gruvor och de nyupptäckta
oöppnade fyndigheterna.

<b>Mellansvenska Bergslagen.</b>

Inom södra och mellersta Sverige hava vi först
och främst den <i>mellansvenska Bergslagens</i>
sulfidmalmsförekomster, vårt utan fråga viktigaste äldre
ädelmalmsdistrikt, omfattande delar av landskapen
Dalarna, Västmanland, Värmland, Närke, Uppland
och Gästrikland. Såsom redan antydes av fig. 2,
hyser detta distrikt ett mycket stort antal enskilda
fyndigheter av, förutom svavelkis och magnetkis,
koppar-, zink- och blymalmer. En stor del av dem
hava särskilt i äldre tider brutits såsom silvergruvor,
och såväl dessa som kopparmalmsfyndigheterna
hava kännetecknats av varierande men i regeln låga
guldhalter, vilka först i nyare tid kunnat i viss mån
utvinnas. Åtskilliga av dem hålla såsom

biprodukter koncentrationer av kobolt eller vismut, vilka
emellertid aldrig spelat någon avsevärd ekonomisk roll. Några
smärre nickelmalmsfyndigheter höra också hit. Koppar,
zink, bly och silver äro jämte svavelkis huvudprodukterna.

Med hänsyn till storlek växla det mellansvenska
distriktets sulfidmalmsförekomster inom vida gränser.
Den ojämförligt mest betydande av dem alla, <i>Falu gruva,</i>
vilken ju intagit en framstående rangplats bland världens
största koppargruvor, har efter allt att döma haft en
malmarea i dagen av icke mindre än ca 40 000 m<sup>2</sup>. Detta är såsom
framgår av tabellen, sid, 169, icke långt ifrån hälften av hela
detta bergslagsdistrikts sammanlagda ädelmalmsarea (ca
100 000 m<sup>2</sup>) och vida större än arean för någon annan svensk
ädelmalmsförekomst.

Från Falu gruva är språnget stort till de övriga
fyndigheternas areor. <i>Sala</i> sedan gammalt så berömda
silverbly-zink-gruva är visserligen på grund av malmföringens
oregelbundna beskaffenhet svår att exakt uppskatta,
men torde i dagen hava uppgått till ca 10 000 m<sup>2</sup>
inklusive betydande däri ingående partier av
malmfri dolomit.

Av de övriga större bergslagsfälten komma SO om
Falun <i>Kalvbäckens, Lövåsens</i> och <i>Tomtebo</i> koppar-,
zink-, bly- och svavelkisfält med en <i>sammanlagd</i>
area i dagen av ca 4 000 m<sup>2</sup>. <i>Garpenberg-</i> och
<i>Rullshyttetraktens</i> koppar-zink-blymalmsförekomster
med avsevärda halter av silver och även guld
hava sammanlagt en malmarea som uppskattas till
närmare 8 000 m<sup>2</sup>. <i>Saxbergsfältets</i>
zink-bly-kopparförekomst beräknas (på 100 m avvägning) till 7 500
m<sup>2</sup>, <i>Kaveltorp-Ljusnarsbergs</i>
koppar-bly-zinkmalms-fyndigheter till sammanlagt ca 5 000 m<sup>2</sup>.
Övriga fält äro till arealen vida mindre; de enskilda
malmkropparna ofta endast något eller åtskilliga hundratal m<sup>2</sup>.

<img 1>
Fig. 2. Mellersta och södra Sveriges sulfidmalmsförekomster.
</img>

<b>Södra Sveriges sulfidmalmsförekomster.</b>

Inom södra Sverige har man först ett bälte av
förekomster, som från Åmmebergs-trakten i väster
sträcker sig genom Lerbäcks, Godegårds, Hällestad,
Risinge och Vånga socknar i södra Närke och norra
Östergötland till Tunaberg i sydöstra Södermanland.

Huvudförekomsten är här <i>Åmmebergs</i>
zinkmalmsfält, vilket för hela södra Sverige spelar ungefär
samma dominerande roll som Falun i Bergslagen och
säsom zinkmalmsförekomst kan jämföras med många
av världens största. Fyndighetens area i dagen kan
inom det brutna området beräknas till ca 6 000 m<sup>2</sup>
eller av samma storleksordning som Garpenbergs,
Saxbergets och Salas, ehuru malmen ju är mycket
rikare än vid de sistnämnda fälten.

Av de övriga sulfidfyndigheterna inom detta stråk
har endast <i>Tunabergs</i> koppar-kobolt-malmfält med

<img 1>
Fig. 3. Norra Sveriges sulfidmalmsfyndigheter.
</img>

en beräknad area av ca 1 000 m<sup>2</sup> varit av någon
betydelse.

I sydöstra Östergötland samt nordöstra och
inre Småland möter oss ett tredje ädelmalmsdistrikt,
till betydelsen visserligen mycket starkt underordnat
Bergslagen, men liksom denna kännetecknat av ett mycket stort
antal enskilda förekomster, av vilka dock de flesta äro
små och obetydliga. Inom detta sydostsvenska sulfidmalmsdistrikt
dominera kopparmalmer, ofta representerade av anmärkningsvärt
kopparrika typer, medan bly- och zinkmalmer starkt
träda tillbaka liksom även svavelkis. I ett
par fall, främst i Gladhammar, är kobolt anrikad
till koboltmalm, och inom västra delen av distriktet (i
Ädelfors-Fredriksbergsområdet) tillkomma smärre
förekomster av nickelmalm och guldmalm.

Helt dominerande inom detta distrikt äro
<i>Åtvidabergs-</i> och <i>Bersbofälten,</i> vilka för
detsamma spela ungefär samma roll som Falun
för Bergslagen. Såväl arealt som med
hänsyn till metallinnehållet äro emellertid dessa
fält anspråkslösa i jämförelse med Falun:
Bersbogruvorna synas haft en
genomsnittsarea av ca 1 200--1 500 m<sup>2</sup>, och
Mormorsgruvan med några övriga smärre väster om
Åtvidaberg endast ca 500 m<sup>2</sup>. --
Tillsammantagna ha <i>Åtvidabergs-Bersbofälten</i>
sålunda knappast haft 1/20 av Faluns
malmarea, medan kopparinnehållet knappast
utgjort 1/10 av den senares.

Av de övriga förekomsterna må nämnas
<i>Gladhammars</i> kobolt-kopparförekomst
(väster om Västervik), emedan den med en
malmarea av ca 1 500 m<sup>2</sup> lämnat, förutom
något fattig kopparmalm, Sveriges hittills
största koboltproduktion (ca 260 ton); samt
<i>Solstads koppargruva</i> (mellan Oskarshamn
och Västervik), emedan den trots en
malmarea av endast 200 eller högst 300 m<sup>2</sup>
brutits till 326 m djup utan att kopparmalmen
helt tagit slut.

Av de talrika sulfidmalmsanledningarna
utanför de nyssnämnda huvudområdena ha
hittills inga visat sig brytvärda. Av större
intresse än de övriga är dock <i>Stora Strands
kopparmalmsförekomst</i> i Ånimskogs socken
i Dalsland. Fyndigheten utgöres av ett över
1/2 mil i längd utsträckt lager av
kopparskiffer, geologiskt en parallell till den
bekanta Mansfelder kopparskiffern i Tyskland.
På grund av den ringa bredden (i
genomsnitt endast ca 3/4 m på den 3 1/2 km
bredaste sträckan) och andra ogynnsamma
omständigheter har fyndigheten hittills ej
kunnat ekonomiskt exploateras, men en icke så
liten koncentration av koppar med något guld och
silver föreligger här.

<b>Norra Sveriges sulfidmalmer.</b>

Norra Sverige väckte redan på 1500- och 1600-talen
förhoppningar om rika ädelmalmsfynd, men

dessa förhoppningar hava i stort sett ända till våra
dagar blivit gäckade. Huvudsakligen från och med
1630-talet, ehuru i något fall redan tidigare, ha
undan för undan ett mycket stort antal
mineralanledningar där blivit upptäckta, hållande, förutom
svavelkis och magnetkis, koppar, bly och silver. De
flesta av dessa tidigare kända förekomster ha
emellertid varit för små eller för fattiga för brytning.

Om vi först hålla oss till <i>övre Norrland,</i> hava av
dettas talrika äldre ädelmalmsfyndigheter inom
urberget endast <i>Svappavaaras</i> och
<i>Nautanen-Liikavaaras</i> kopparmalmsförekomster givit
upphov åt egentlig gruvdrift.

Den största av dem, Svappavaara, gav på
1660-talet upphov till en koppartillverkning av ca
100--120 ton om året, och den bearbetades tidvis under
1700-talet i liten skala. Totala koppartillverkningen
har varit ca 1 050 ton.

<i>Nautanen(-Liikavaare)-fältet,</i> NO om Gällivare, är
upptäckt 1898. Det måste efter ett fåtal års
exploatering nedläggas sedan ca 700 ton koppar
utvunnits.

Gemensamt för Svappavaara och Nautanenområdet
har varit, att kopparmalmerna förekommit såsom
oregelbundna körtelformiga bildningar, ställvis vackra
och kopparrika men av ringa uthållighet och ojämnt
spridda. -- Något guldmalm har även påvisats inom
Nautanenområdet, dock hittills ej i lönande mängd. --

Av de övriga norrbottniska kopparmalmsförekomsterna
har särskilt <i>Sjangeli,</i> V om Torneträsk,
låtit tala om sig ända sedan fyndigheten
upptäcktes år 1698. Även här har det hittills varit fråga
om tillgodogörande av rika men alltför små och
spridda malmkörtlar. Efter allt att döma beror detta
fälts framtid icke så mycket på dessa rikare körtlar
utan på huruvida man lyckas finna möjlighet att
tillgodogöra de mycket stora tillgångar av fattiga
kopparimpregnationer, som också finnas härstädes.

<b>Skelleftefältets sulfidmalmer.</b>

Övre Norrland skulle emellertid visa sig bättre än
sitt rykte i avseende på ädelmalmer, och detta tack
vare Skelleftefältet inom NÖ delen av Västerbottens
samt en angränsande del av Norrbottens län. Under
de sista 15 åren har man nämligen här genom
geologiska och geofysiska undersökningar uppdagat en
ny ädelmalmsprovins, som visserligen ännu är långt
ifrån utforskad, men dock synbarligen kan värdigt
ställas vid sidan av den sedan gammalt kända i den
mellansvenska Bergslagen.

Skelleftefältets ädelmalmsprovins bildar i
huvudsak ett i O-V till OSO-VNV strykande bälte av
mellan 15--20 mils längd, från trakten av Skellefteå
i Ö till inlandsbanan vid Stensele och Sorsele i V
och NV. Något på sidan om huvudstråket har man
ett par mindre betydande svavelkisfyndigheter i
Jörns s:n samt en kopparmalmsförekomst inom
Älvsbyns s:n i Norrbottens län.

Malmprovinsen karakteriseras först och främst av
svavelkis och magnetkis. Huvudparten av
malmerna äro därför att karakterisera såsom
svavelmalmer. Därjämte är kopparkis ofta anrikad i sådan
mängd, att malmen kan betecknas såsom
kopparmalm: i åtskilliga av förekomsterna är
koncentration av koppar driven till malmtyper med

<img 1>
Fig. 4. Relativa malmareor och värden av metallinnehållet pr sänkmeter
inom Sveriges tre stora ädelmalmsområden. Teckenförklaring;
Kvadraten = malmarea. Vita cirkeln = ädelmetaller. Svarta ringen =
koppar, bly, zink, kobolt. Streckade ringen = svavel i kis.
</img>

anmärkningsvärt höga kopparhalter, från ca 4 % upp till
10--15 % koppar. Zinkblende ingår i avsevärda
mängder i flertalet svavelkisfyndigheter samt
koncentreras i några fyndigheter till högprocentig
zinkmalm, dock, så långt man hittills vet, endast i
relativt små kroppar på en eller några hundra m<sup>2</sup>.
Den största hittills kända förekomsten av detta slag
har en area av ca 800 m<sup>2</sup>. I anslutning till zink
förekommer något blyglans. Bly spelar dock i det
hela en underordnad roll inom malmprovinsen, men
det är starkt silverhaltigt.

En av malmprovinsens mest anmärkningsvärda
drag är dess rikedom på arsenik, ingående
huvudsakligen i arsenikkis, och förorsakande större och
mindre arsenikmalmskoncentrationer inom skilda
delar av fältet, däribland särskilt världens så vitt
man nu vet största arsenikförekomst, Boliden.

Viktigare och mest anmärkningsvärt är den för
svenska förhållanden betydande halten av
ädelmetallerna guld och silver, som kännetecknar fältet. I
några av de smärre fyndigheterna och i en stor,
Boliden, träder guldet så i förgrunden, att det blir
ekonomiskt dominerande.

De enskilda malmkropparnas och -fältens
dimensioner växla men äro påfallande ofta betydande:
<i>Bolidenfyndigheten</i> har i sin övre del en praktiskt
taget sammanhängande längd av ca 600 m, en
maximibredd av nära 40 m och en area av ca
11 500 m<sup>2</sup>, <i>Rakkejaure</i> i SÖ Malå har en längd av
450 m och en bredd ända upp till 80 m och en area
av 19 000--20 000 m<sup>2</sup>. För de övriga äro längder
för de enskilda malmkropparna av mellan ca 100 m
och 150 à 200 m ganska vanliga, liksom
maximibredder på 10--20 m och mera. Malmareorna på dem
äro påfallande ofta 2 000 à 3 000 m<sup>2</sup> eller mera. De av
ett större antal enskilda malmlinser bestående fälten
ha därför ofta betydande sammanlagda malmareor.

<img 1>
Fig. 5. Fördelningen av koppar, bly och zink inom Sveriges ädelmalmsförekomster.
</img>

Dessa dimensioner på fyndigheternas övre nivåer
äro fastställda delvis genom grävningar, men till
större delen genom till stort antal neddrivna
diamantborrhål.

Det kan ej ifrågakomma, att här ingå på en
detaljredogörelse för det inemot 40-tal större och mindre
fyndigheter, som hittills bragts i dagen inom detta
distrikt, utan hänvisar jag till fig. 3 och 6 samt
tabellen, sid. 169, vilka torde åskådliggöra, huru det
västerbottniska ädelmalmsdistriktet ter sig vid en
jämförelse med mellersta och södra Sveriges
ädelmalmsfyndigheter.

Vi se av fig. 2 och fig. 3, att Skelleftefältsdistriktet
i stort sett visar en bra nog lika bild som den
mellansvenska Bergslagen. Dock ligga malmerna i
Skelleftefältet mera samlade än i Bergslagen.

Längst i Ö ha vi distriktets förnämsta fyndighet,
<i>Boliden.</i> Den är <i>detta</i> distrikts Falun, en
"världsfyndighet" även den, som i avseende på totalt
malmtonnage säkerligen är mindre än Falun, men med
hänsyn till nuvarande värdet av sina produkter dock
kan sägas vara av samma storleksordning som den
sistnämnda.

Dagpartierna av de övriga större fälten, <i>Långsele,
Kedträsk-Svansele, Malånäs fältet, Mensträskfältet,
Rakkejaure</i> osv. äro visserligen vida mindre men
dock antingen jämförbara med eller större än motsvarande
delar av de övriga största fyndigheterna i
den mellansvenska Bergslagen. Däremot nå de icke
i detta avseende upp till Åmmebergs nivå.

Vi se av tabellen, sid. 169, att Sveriges tre stora
sulfidmalmshuvuddistrikt tillhopa haft en känd
area i dagen av ca 190 000--200 000 m<sup>2</sup>. Om vi
också taga hänsyn till fyndigheterna inom övriga
delar av landet, förnämligast fjälltrakterna, komma
vi till en samlad area för Sverige av minst 200 000
m<sup>2</sup>. Av de tre huvuddistriktens sammanlagda
malmarea faller ca 1/15 på Sydsverige (inkl.
Åmmeberg-Tunabergsdistriktet) och av resten nära lika mycket
på mellansvenska Bergslagen och på Skelleftefältet.

<i>Malmareor och metallinnehåll inom Sveriges stora ädelmalmsdistrikt.</i>
<table>
<td><td c>Sydsverige       <td c>Bergslagen         <td c>Skelleftefältet
<td>Area m<sup>2</sup> . . . <td c>12 000       <td c>100 000        <td c>80 000
<td>Ton per meter avsänkning närmast dagen<td c><td c><td c>
<td>Koppar . . . <td c>300           <td c>3 500         <td c>3 000
<td>Bly . . . <td c>500           <td c>4 000            <td c>300
<td>Zink . . . <td c>3 900           <td c>8 000         <td c>4 000
<td>Svavel (i kis) . . . <td c>500         <td c>30 000       <td c>90 000
<td>Silver . . . <td c>1               <td c>10               <td c>8
<td>Guld . . . <td c>0,01             <td c>0,2             <td c>0,9
</table>

<img 1>
Fig. 6. Skelleftefältets malmförekomster.
</img>

Mängderna av koppar per m avsänkning i dagen
äro nästan lika för Skelleftefältet och för Bergslagen,
ca 3 000 ton för det förra, ca 3 500 ton för det
senare, medan desamma för Sydsverige utgjort knappt
1/10 av detta belopp. Zinkinnehållet har i Bergslagen
varit omkring dubbelt så högt som inom Skelleftefältet,
som dock enligt beräkningarna skulle ha lika
mycket som Sydsverige. Härvid bör emellertid
påpekas, att zinken i Sydsverige huvudsakligen är
koncentrerad i Åmmebergs rika zinkmalmer, medan den
inom Skelleftefältet till största delen ingår i
zink-haltiga svavelkisanrikningsmalmer. I avseende på
blyinnehåll kommer Skelleftefältet lågt i förhållande
till Bergslagen, endast ca 7 1/2 %, och är bara något
mer än hälften av Sydsverige. Silverinnehållet skulle
vara något, men ej mycket lägre än i Bergslagen.
Däremot blir Skelleftefältets guldinnehåll 4 à 5
gånger så stort som Bergslagens och Sydsveriges
tillsammans. -- Beträffande halterna av kissvavel
ligger också Skelleftefältet starkt över de andra
distrikten. Det är tydligt, att vi här ha landets största
reserver av svavelmalmer.

Fig. 4 åskådliggör grafiskt tabellens värden på de
tre huvuddistriktens malmareor och metaliinnehåll
och fig. 5 fördelningen av koppar, bly och zink inom
landets sulfidförekomster.

Till vad i tabellen är anfört rörande metall- och
svavelinnehåll i Skelleftefältsmalmerna bör kanske
några ord tilläggas rörande beskaffenheten av
<i>svavelkistillgångarna</i> inom detta distrikt.

Frånsett de svavelkvantiteter som ingå i de
zinkrika malmerna och i de kopparrikare typerna har
man den uppgivna i svavelkis bundna svavelmängden
ingående i, per 1 meters avsänkning, ca 170 000
à 180 000 ton svavelkis med mindre än 2 %
koppar och låga zinkhalter. Av denna kvantitet synes
omkring 1/4, alltså ca 45 000 ton, vara svavelkis med
mellan 38--47 % svavel, dvs. styckekis. Den övriga
svavelkismängden, omkring 130 000 ton per meter,
utgöres av anrikningskis med under 38 % svavel,
i de mest lågprocentiga malmtyperna sjunkande
ända ned till ca 20 %, alltså mellan 20--38 % svavel.

Så rikligt företrädd som arsenik visat sig vara
inom Skelleftefältet, är det att vänta, att även
svavelkisen därstädes skall vara avsevärt arsenikhaltig.
Så är förhållandet i flertalet av fyndigheterna,
såsom Rakkejaure, Boliden, delar av Mensträskfältet
m. fl. I svavelkismalmerna inom dessa fält är det
vanligt med en arsenikhalt av. i medeltal för en
fyndighet, från några tiondedels procent till nära 1 %;
lokalt kunna arsenikhalterna bli ännu högre. Inom
Malånäsfältet och en del av Mensträskfältet m. fl. är
arsenikhalten åter så låg som några hundradels till
en tiondedels eller högst ett par tiondedels procent.

<i>Selen</i> är någon gång frånvarande men synes i
allmänhet förekomma från ett par tusendels till 0,01 à

0,02 %. Lokalt kan den emellertid, t. e. i Boliden,
stiga till avsevärt större belopp.

För att kunna bedöma malmtillgångarnas verkliga
storlek, borde man också veta fyndigheternas
utsträckning och metallhalter mot djupet. Detta är
icke ännu i större utsträckning möjligt beträffande
de enskilda västerbottniska fyndigheterna. Endast
Boliden är uppsluten genom direkta gruvarbeten.
De övriga känner man endast genom blottningar av
dagytan eller genom borrhål. I flertalet fall ha
borrningarna utrett malmutsträckning och halter mellan
dagen och något 10-tal till 30--40 m under
bergytan. I åtskilliga förekomster, t. e. en av
Renströms guldhaltiga bly-zinkmalmer, Bjurforsfältets
kopparmalm inom Malånäsfältet, tre av
Mensträskmalmerna samt Rakkejaure äro borrningar igenom
malmkropparna drivna till resp. 70, 60, 80 och 80
meters vertikalt djup under utgåendena i dagen.
Resultaten av dessa djupare borrhål medge icke ens
för de ifrågavarande fyndigheterna några säkra
slutsatser angående malmernas utsträckning på djupare
nivåer.

Ser man saken i stort, har man anledning att
antaga, att de ifrågavarande västerbottniska
fyndigheterna med avseende på djupgåendet förhålla sig
på samma sätt som malmerna i Bergslagen, vilka
visat ett djupgående från några tiotal m till 300 à
400 m och mera.

Med avseende på förhållandet mot djupet, leder
en undersökning av förhållandena vid ett flertal i
detta avseende kända svenska ädelmalmsförekomster
till resultat, att dagytan i stort ger samma malmarea,
som en något djupare nivå: av ett mycket stort
antal fyndigheter, som granskats i detta avseende, ha
ungefär lika många uppvisat nedåt avtagande
malmarea som en nedåt tilltagande. Detta är vad man a
priori skulle vänta sig beträffande sådana
förekomster som de svenska urbergsmalmerna och ett
kriterium på, att man för <i>ett så stort område</i> med ett så
<i>betydande antal</i> fyndigheter som det rör sig om inom
Skelleftefältet torde någorlunda kunna uppskatta
malmföringen till åtminstone ett hundratal meters
djup med ledning av förhållandena i dagen. Däremot
kan man naturligtvis icke utan djupundersökningar
bedöma någon viss enskild fyndighet på detta sätt.

Innan jag lämnar det norrländska urbergets
sulfidmalmer, erinrar jag om att vi i <i>södra Norrland,</i> i
västra Hälsingland, ha <i>Loos</i> sedan gammalt kända
kobolt-kopparfyndigheter. Dessa äro några helt
små förekomster som tillsammans givit ca 25 ton
kobolt. Under senare år hava i samma trakt
påträffats några ännu ej tillräckligt kända förekomster.
Att döma av utförda borrningar har man här flera
smärre, ställvis rika men i avseende på halterna
starkt växlande koppar-(kobolt-)fyndigheter.

<b>Fjällområdenas sulfidmalmer.</b>

Såsom synes av fig. 3 hysa fjällområdena i norra
Sverige en stor mängd ädelmalmsfyndigheter,
bildade i anslutning till fjällveckningen och de
magmor som beledsagade denna.

Hit höra t. e. de bly- och silverfyndigheter (i
<i>Nasafjällstrakterna, Kvikkjokksfjällen</i> samt <i>längre
norrut i Norrbotten, söderut i Jämtland</i> osv.), vilka
i gångna århundraden ingåvo så stora förhoppningar.
I stort sett kan man säga, att dessa bly- och
silverfyndigheter i våra dagar sakna betydelse.

Hit hör ock en synnerligen utbredd grupp av
blyglans-anledningar i kambrisk sandsten, vilka ännu
icke blivit tillräckligt undersökta.

Den så långt man nu vet <i>viktigaste</i> gruppen av
fjällens ädelmalmsfyndigheter är den i västligaste
delarna av <i>Västerbottens län,</i> inom Vilhelmina och
Tärna socknar samt inom <i>NV hörnet av Jämtlands
län,</i> inom Frostvikens s:n, belägna.

Utgående från erfarenheter och slutsatser från den
norska sidan av fjällkedjan, där man tidigare
uppdagat talrika svavelkisförekomster med delvis
betydande mängder av koppar och zink, kunde man
under världskrigsåren och omedelbart därefter också
inom de nyssnämnda svenska fjällbygderna
upptäcka flera förekomster av svavelkis, med större och
mindre halter av koppar och zink. De största av
dessa voro <i>Stekenjokk och Remdalens</i> koppar- och
zinkhaltiga svavelkisfyndigheter i Vilhelmina s:n
(med ett par % koppar och ett par-tre % zink),
<i>Tjåters koppar- och zinkhaltiga</i> svavelkis i Tärna
s:n samt <i>Jormlis</i> något kopparhaltiga zinkmalm i
Frostvikens s:n. Under senare år har den fortsatta
prospekteringen inom ifrågavarande område
uppdagat ett flertal nya, var för sig små men delvis med
vacker koppar-, bly- och zinkmalm försedda
förekomster. Det är därför uppenbart, att man inom
dessa fjälltrakter även på svensk sida fått fram en
av många smärre fyndigheter representerad
malmprovins av samma slag som Grongdistriktets och
Ranendistriktets på norska sidan.

Slutligen är att nämna en grupp av lagerartat
uppträdande kopparmalmsfyndigheter i <i>västra
Härjedalen</i> och <i>centrala Jämtland,</i> vilka tidvis varit
föremål för gruvarbete ända sedan senare delen av
1600-talet. De mest betydande av dessa förekomster
äro belägna på norra och östra sidorna av
Åreskutan, och man har från dem utvunnit nära 4 000
ton koppar, den mest betydande tidigare
kopparproduktionen i Norrland. Inom detta område finnas
uppenbarligen fortfarande stora tillgångar av
kopparförande bergarter, men kopparhalten synes så låg
(ca 1 % eller därunder), att det f. n. knappast torde
äga aktuellt intresse.

<b>Frågan om Skelleftefältsfyndigheternas utnyttjande.</b>

Det synes uppenbart, att våra största kända
svenska ädelmalmstillgångar för den närmare framtiden
ligga i Norrland och i första hand i Skelleftefältet.
Det är sant, att vi i den mellansvenska Bergslagen
och Sydsverige ännu ha stora tillgångar av
zinkmalm. Men beträffande råvaror för tillverkning av
koppar och de egentliga ädelmetallerna guld och
silver förhåller det sig nog så, att de sedan gammalt
kända mellansvenska och sydsvenska tillgångarna
därav äro till största delen redan uttagna. Det är
möjligt, att man med nutidens skarpare metoder
kommer att påträffa nya värdefulla ädelmalmer
också i våra gamla bergslager, men därom veta vi dock
ännu ingenting säkert. Det är nog alltså fortfarande

till Norrland, som forskningen efter dessa malmer i
främsta rummet bör inriktas.

I betraktande av de betydande nya sulfidmalmstillgångar,
som redan nu påvisats inom övre Norrland,
framställer sig emellertid också spörsmålet huru
dessa på bästa sätt skola nyttiggöras.

Vårt importöverskott av de viktigaste produkter,
som särskilt Skelleftefältets ädelmalmsdistrikt skulle
kunna lämna, är en betydande post i vår handelsbalans.
Det var ju också, såsom jag ofta framhållit,
just för att söka göra denna import, helt eller
delvis, överflödig som efterforskningarna efter de nya
ädelmalmsfyndigheterna på sin tid startades.

Därtill kommer, att det, särskilt i tider som dessa,
måste te sig önskvärt att genom skapandet av ny
industri åstadkomma nya arbetsmöjligheter i vårt
land.

I direktör Falkmans och doktor Lindblads
framställningar i detta häfte meddelas om de mycket
betydande resultat som redan åstadkommits ifråga om
utnyttjandet av den viktigaste av de upptäckta
Västerbottensfyndigheterna, Boliden.

Men Boliden är en ganska exceptionell fyndighet
som f. n. i huvudsak bygger på guldet. Huru ställer
sig saken beträffande de andra fyndigheterna, som
huvudsakligen skola baseras på svavelkis, koppar,
zink och något bly men med silver och guld såsom
endast biprodukter?

För så vitt man vill vara säker på att de företag
som startas skola bli fullt räntabla, kan det ej
förnekas, att den nuvarande exceptionella
lågkonjunkturen lagt svåra stötestenar i vägen för ett rationellt
utnyttjande <i>efter hela linjen</i> av Västerbottensfyndigheterna.

Man måste erinra sig, att dessa ligga i glest
befolkade nya bygder och därför kräva
nyanläggningar av kommunikationer m. m. i större
utsträckning än t. e. i Bergslagen. Fordrar man, att
fyndigheterna skola helt betala dessa anläggningar och
dessutom lämna avsevärda nettovinster, är det
uppenbart, att förutsättningarna härför äro försvårade mot
vad de voro före den nu rådande världskrisens inträde.

Situationen kan belysas med ett enda exempel.
Medan de grundläggande nya upptäckterna gjordes
inom Skelleftefältet, noterades en för den nya
västerbottniska bergslagen så viktig artikel som
koppar mellan 15--16 cents per pound i New York
och £ 75--80 i London. För februari 1933 var
kopparpriset i Förenta staterna i medeltal 4,7 cents och
i London £ 32,5. Samtidigt försäkra auktoritativa
utredningar, att medelkostnaden för att producera
1 pound koppar i U. S. A. uppgår till 8,7 cents. Det
finns nog icke så många rena koppargruvor i världen,
som verkligen löna sig med dessa priser. Ett par
större gruvor i Afrika (i Norra Rhodesia) utgöra
remarkabla undantag med en uppgiven
produktionskostnad av blott 3 1/2 cents.

Det anförda exemplet kan vara nog för att belysa
svårigheterna att just nu i <i>full omfattning</i> starta
utnyttjandet av fyndigheterna i Västerbotten.

Det lider väl emellertid knappast något tvivel om
att den nuvarande situationen någon gång kommer
att avlösas av andra förhållanden. Och då borde
man vara färdig att begagna det bättre läget. Det
första och viktigaste som kan göras i nuvarande
tidsläge är enligt mitt förmenande att så väl utreda vilka
tillgångar som finnas inom särskilt Skelleftefältet,
att man står beredd att omedelbart skrida till deras
fulla och mest rationella utnyttjande, när tiderna
bliva bättre. Detta hindrar ej, att vissa förekomster
kunna börja att utnyttjas redan tidigare.

Det finnes emellertid också en annan förutsättning
som bör uppfyllas, därest Skelleftefältets ädelmalmer
skola komma till sin fulla rätt.

Såsom synes av kartan (fig. 6) ligger flertalet av
de enskilda fyndigheterna i stort sett ganska nära
varandra. Och vi se, att fyndigheterna med
avseende på äganderättsförhållandena äro mycket
hopflätade i varandra: en stor del fyndigheter äges av
Bolidens gruvaktiebolag ensamt, några ägas av
staten ensamt. I en stor del äro bolaget och staten
meddelägare, i några andra ingå dessutom andra delägare.

Såsom problemen ställa sig för utnyttjandet av
sådana malmtillgångar som de ifrågavarande, är det
alldeles uppenbart, att det icke kan bli fråga om
något fullt rationellt tillgodogörande av <i>alla</i> dessa
fyndigheter, därest detta ej får ske efter en enhetlig
plan, som omfattar och tar sikte på hela
malmdistriktet på en gång.

En enhetlig plan och helst en enhetlig ledning för
tillgodogörandet av alla fälten är alltså en
grundförutsättning som måste skapas, innan man kan i hela
dess vidd utnyttja Skelleftefältets malmfyndigheter.

</chapter>
<chapter name="BOLIDENFÖRETAGET.">
<h2>BOLIDENFÖRETAGET.</h2>
<h3>Av bergsingenjör <sc>Oscar Falkman.</sc></h3>
Man brukar säga, att nöden är uppfinningarnas
moder. Nöden -- närmare bestämt metallnöden
under kriget -- var också om icke precis moder till
Boliden, så dock en anledning till startandet 1918 av
den malmletningsverksamhet, varav Boliden så
småningom blev en av frukterna.

Sagda prospekteringsverksamhet har fortgått
alltsedan dess och pågår ännu i oförminskad omfattning.
Det är ett intressant men -- framförallt numer --
tålamodsprövande arbete. Medan man under de
tidigare åren kunde successivt plocka fram sådana
fyndigheter, som av olika anledningar voro <i>relativt</i>

<img 1>
Fig. 1. Karta över den malmförande formationen i Skelleftedistriktet.
</img>

lättfunna, måste man numer företaga en verklig
finkamning inom samma områden för att kunna få fram
vad som till äventyrs ytterligare finnes att hämta.
Genom, den under arbetets gång vidgade kunskapen
om de geologiska förhållandena, de successivt
förbättrade elektriska mätningsmetoderna och den.
förbättrade tekniken i övrigt har man vunnit större
möjligheter att få korn på misstänkta individer i
berggrunden, som tidigare lyckades hålla sig dolda.
Dessa bliva nu efter hand genomborrade.
Tyvärr visa sig härvid misstankarna alltför ofta
oberättigade. Oftast finner man endast oskyldiga
skiffrar och värdelösa impregnationer, men någon gång
också en malm. Det är, som nyss sagts, ett
tålamodsprövande arbete på långt sikt, och billigt är det

Vårt företag har numer diamantborrat för egen
räkning över 30 000 meter borrhål, vilket antagligen
är europeiskt rekord, och de elektriska mätningarna
ha sträckt sig över ca 400 km<sup>2</sup>. Parallellt med oss
har som bekant Sveriges geologiska undersökning
bedrivit en liknande ehuru ej så extensiv prospektering. Denna
malmprospektering i Västerbotten har varit av den
omfattning, att motsvarigheter därtill endast funnits dels
i prospekteringen efter kopparmalmer i Rhodesia,
dels den över stora områden utsträckta sovjetryska
malmletningen i ryska Asien, om vilka man dock
saknar närmare upplysningar.

I ett avseende -- ett mycket viktigt sådant -- ha
förhållandena förändrat sig väsentligt till det sämre,
sedan malmprospekteringen började. Det är i
avseende på metallprisen. Kopparförekomster med i
genomsnitt exempelvis 2 1/2 procent koppar, som vid
en tidigare kopparnotering å 70 £ skulle under i
övrigt gynnsamma förhållanden ansetts vara mycket
väl brytbara objekt, bliva givetvis betydligt mindre
lockande, när kopparpriset nu är endast tredjedelen
därav. Det vill då till, att där finnes socker på i
form av någon liten guldhalt.

Av kartan fig. 1 framgår området för den s. k
Skellefteformationen. som varit det huvudsakliga
arbetsfältet. En av svårigheterna vid denna
malmletningsverksamhet har varit, att man icke på
förhand haft säker kännedom om bergartsfördelningen,
i det att dessa trakter av naturliga skäl icke så noggrant
geologiskt kartlagts som många andra i vårt land. En riktig
kartläggning var f. ö. ofta icke heller möjlig på grund
av det nästan överallt djupa jordtäcket. Ett
viktigt moment i prospekteringen har därför varit en
genom geologiskt detaljarbete och utförda
diamantborrningar möjliggjord omkartering.

Inom Skellefteformationens leptitområde har nu
såsom resultat av prospekteringsverksamheten
hittats dels av Sveriges geologiska undersökning och
dels av Boliden-bolaget ett stort antal
malmförekomster. Så tillvida avviker detta område från alla
andra malmförande leptitområden i vårt land, att
där icke finnas några järnmalmer utan endast
sulfidmalmer såsom svavelkis, kopparkis, zinkblende,
blyglans och arsenikkis. Arseniken, som förekommer i
många fyndigheter, delvis till mycket höga halter, är
en egenhet för detta malmdistrikt.

För skandinaviska förhållanden ovanlig är också
den förefintliga guldindränkningen inom vissa delar
av formationen. Kvantitativt sett äro guldhalterna
givetvis ej så stora. Det rör sig endast om visst

<img 1>
Fig. 4. Gruvområdet i Boliden.
</img>

antal gram pr ton malm. Men sådana guldhalter
spela i alla fall en ekonomisk roll och givetvis än
mer, när de bli så pass höga som i Boliden-förekomsten.
Att förefintliga guldhalter procentuellt sett
äro mycket låga i jämförelse med halterna av andra
metaller, med vilka man brukar räkna, är ingenting
märkvärdigt. Så är det nämligen överallt. Det är
också det, som förhjälpt guldet till dess ställning i
världen, att halterna därav alltid äro mycket låga,
vilket gör att guldutvinningen blir dyr och
produktionen begränsad. Hade guldet någonstädes på

jorden funnits i stora, lätt tillgodogjorda mängder eller
hade man lyckats hitta de vises sten, varmed andra
metaller kunnat omgöras till guld, så skulle denna
metall givetvis för länge sedan förlorat sitt värde.

Beträffande de västerbottniska malmernas
bildning har jag av de lärde inhämtat, att de anses
hava haft sitt ursprung i metallhaltiga lösningar eller
gaser, vilka förorsakat utfällningar av metallsulfider
inom vissa skikt i de ursprungliga lagerserierna.
Malmerna skulle alltså vara yngre än omgivande
sidosten. Till förebyggande av missförstånd vill jag
emellertid genast tillägga, att de därför ingalunda
äro några ytbildningar. Liksom i den mellansvenska
bergslagen har bergveckningen medfört, att lagren
i allmänhet äro brant uppresta, och man torde hava
anledning räkna med, att malmerna i stort sett
förhålla sig på samma sätt som där i avseende på
djupgående etc, De lösningar och gaser, vilka, som sagt,
gåvo upphov till metallsulfiderna, kommo från
relativt närbelägna större massiv av eruptiva bergarter.
Om nu någon skulle vilja uppsöka dessa
ursprungliga moderbergarter i förhoppning att där finna
större mineralskatter, komme lian emellertid att gå
förgäves. Metallhalterna i dem äro för praktiska
behov försvinnande små.

För malmerna i Västerbotten liksom för deras
efterletande har istiden varit av största betydelse.
Dess inverkan har varit huvudsakligen av ondo.
Visserligen är det sant, att de malmblock, som genom
isens åverkan lösgjorts från sin moderklyft och
transporterats i huvudsakligen sydostlig riktning,
givit oss, de postglaciala människorna, fingervisningar,
var malmerna skola sökas. Men isen har i
stället genom att stjälpa sitt enorma moränmaterial
över hela denna landsdel väsentligt försvårat
malmernas upptäckande. Och isen har liksom
föregående erosionsperioder rövat bort en större eller
mindre del av de malmlinser, som gått upp i
bergytan. Hur mycket har exempelvis av Bolidenfyndigheten
spolats ut med moränvattnet i Östersjön?
Därom vet man givetvis ingenting. Det beror bl. a.
på om fyndigheten gick upp i dagen redan innan
isen kom, eller om det först är isen, som genom
bortnötning av överliggande berg blottat densamma.
F. ö. har vetenskapen veterligt ännu icke -- men det
kanske kommer -- fastställt, hur stor avnötningen
av berggrunden överhuvudtaget varit i dessa
trakter. Isen kom givetvis tidigare och kvarlåg icke
oväsentligt längre vid övre Norrlandskusten än
exempelvis i Stockholmstrakten. Sistnämnda
tidsskillnad har numer av professor de Geer fastställts
ganska noggrant till ca 1 100 år. Och det har också
fastställts, att det icke är mer än 8 000 à 10 000 år
sedan inlandsisen drog sig tillbaks från Bolidentrakten
-- det var alltså <i>nästan</i> i historisk tid.

Såsom det redan vid tidigare tillfällen meddelats,
upptäcktes Boliden-fyndigheten vid årsskiftet 1924/25
genom borrning å elektriska indikationer, som
framkommit vid mätningar, företagna med anledning av
ett några km sydost om det nuvarande Boliden
funnet svavelkisblock.

Med anledning av att jag i ett föredrag 1930 å
Ingenjörsvetenskapsakademien omnämnde, att den
ryktbare Theophrastus Bombastus Paracelsus år
1520 skulle hava i en rapport till Kristian Tyrann
förespått upptäckandet av stora mineralskatter i
dessa trakter, ha många frågat, hur det kan tänkas
hava varit möjligt för Paracelsus att göra denna
förutsägelse. Med anledning härav vill jag begagna
detta tillfälle meddela, att enligt vad Joh. Schefferus
säger i ett arbete om Lappland av 1675 skulle
Paracelsus hava utläst detta ur Johannes Uppenbarelser.
Denna källa kan kanske vara av ett visst värde för
dem, som önska ytterligare uppslag beträffande var
nya mineralskatter skola efterletas.

Boliden-fyndigheten har redan så många gånger
beskrivits, att jag icke behöver ingå på någon
närmare redogörelse därför. Jag vill begränsa mig till
att nämna följande:

Malmen har en genomsnittlig sammansättning av
ca 1,80 % Cu, 9 % As, 60 gr/t Ag och 19 gr/t Au.
Detta är resultatet av en synnerligen omfattande
systematisk provtagning av hela den hittills
uppslutna delen av fyndigheten. Naturligtvis kan
nämnda analys ändock icke göra anspråk på att
vara exakt. Varje provtagning, som icke sker å
finmalda, väl omblandade <i>stora</i> malmpartier, blir
nämligen nödvändigtvis mindre säker, och vi ha själva
haft anledning konstatera, att provtagningar på olika
stadier av malmens hantering ofta ge från varandra
rätt avvikande resultat.

Malmarean, som i gruvans övre delar är ca 12 000
m<sup>2</sup>, om den s. k. hårdmalmen medräknas, är till en
större del uppsluten ned till 210 meters nivån;
malmens västligaste delar hava likväl ej ännu
kunnat följas under 130 metersetagen. En liten
blottning har också skett å 250 meters djup,
dit vårt huvudschakt nu nedkommit. Genom
dessa uppslutningsarbeten hittills konstaterade, ännu
obrutna malmtillgångar uppgå till ca 6 1/2 mill ton.
Hur mycket mer, som fyndigheten eventuellt kan
hålla, är givetvis svårt yttra sig om. -- Ett antal
kilometer från Boliden-förekomsten finnas andra,
icke obetydliga om också icke ännu så fullständigt
undersökta och antagligen ej heller lika värdefulla
malmfyndigheter, som torde komma att t. v. läggas
i reserv. Andra längre bort i Skellefteformationen
belägna fyndigheter komma antagligen att angripas
tidigare.

Brytningen vid Boliden är för närvarande inriktad
på en årsproduktion av ca 350 000 à 375 000 ton
malm. Det är emellertid sannolikt, att avverkningen
framdeles kommer att successivt höjas till
ca 380 000 à 400 000 ton.

Vad brytningsmetoden beträffar, har man gått in
för att använda huvudsakligen skivrasbrytning under
etagen å 50 meters djup. Endast i malmens västra,
smalare del blir det magasinsbrytning ovan 50
meters-etagen. Den i övrigt över 50 meters djup
liggande malmen kommer att uttagas med
krater- och pallbrytning, varvid malmen nedskjutes till 50
meters-etagen, där den föres till schaktet. Då
malmkroppen varit överlagrad av ett 7--19 meter djupt
täcke av moränmaterial, har man måst först
bortgräva detta, vilket är ett stort arbete -- det rör sig
om en million m<sup>3</sup> (fast mått) -- som ej torde bliva
avslutat förr än i början av 1934. Man använder
härför 2 elektriskt drivna grävmaskiner.
Kraterbrytningen har redan kunnat börja i malmens östra
del. Förarbeten till skivbrytningen på de djupare
nivåerna pågå samtidigt. Gruvan är, som jag redan
nämnt, till större delen uppsluten med ortsystem

t. o. m. 210 meters djup. Det har hittills drivits
inalles ca 13 000 meter ort.

Huvudschaktet, som påbörjades 1929, är beläget
i malmens liggande och numer avsänkt till 250
meters djup. Det är beräknat för en maximiuppfordring
av 600 000 ton malm. Malmuppfordringen
sker i 2 skips med vardera 5 tons last. Dessa tömma
malmen i fickor, liggande över grovkrossarna, 2 st.
stora Blakes tuggare, som nedkrossa den till under
100 mm storlek. Den sålunda grovkrossade malmen
går till skrädhuset, där skrädningen sker å
gummiplockband. Det finnes 6 st. dylika. Efter
skrädningen finkrossas de resp. malmsorterna i
finkrossverket, där man har 3 st. 5' Symons Cone Crushers.
Det för smältverkets behov här färdigkrossade
godset (det är under 15 X 32 mm) går slutligen över en
automatisk provtagningsanordning till malmfickorna,
som tappas direkt i malmvagnarna. Dessa vagnar
gå därefter i regel direkt till smältverket. -- Man
har alltså en fullt flytande produktion utan några
longörer.

Emellertid är det givetvis omöjligt att reglera
brytningen så exakt, att den vid varje tid fullt
motsvarar smältverkets behov i avseende å både
kvantitet och kvalitet. Man har därför måst ordna ett
buffertupplag med intill 140 000 ton lagringsutrymme,
överstruket av en brokran med en lastförmåga av
80--110 ton pr tim.

Jag omnämnde den automatiska provtagningen
av från finkrossarna utgående malm. Dessa prov
snabbanalyseras och när malmvagnarna ankomma
till Rönnskär, har man där redan telefonledes fått
rapport om analysen. Detta är betydelsefullt, enär
malmen under upplossningen till bäddningsfickorna
i Rönnskär skall mellanlagras med beskickningsmedel,
vars kvantitet bestämmes av malmens kiselsyrehalt etc.

Vid skrädningen särskiljas följande 4 malmsorter:
1) Smältmalm. 2) Hårdmalm, rätteligen
impregnationsmalm med något koppar och guld. 3)
Anrikningsmalm. 4) Svavelkis.

Svavelkisen håller ca 44 % svavel. Smärre
partier därav ha sålts för avrostning i sulfitfabriker.
Antagligen kommer emellertid dylik kis att senare
ej utskrädas utan att ingå i anrikningsmalmen.

Till skillnad från de flesta andra gruvor i landet
utskrädes vid Boliden intet gråberg ur
uppfordringen från malmbrytningen. Det i malmen
inlagrade gråberget liksom den närmaste sidostenen är
nämligen något guldhaltig och får därför ingå i
nämnda s. k. hårdmalm. Endast det som erhålles
från schaktsänkningar och kommunikationsorter på
något avstånd från malmen är helt guldfritt och
behandlas såsom gråberg. Detta har hittills helt och
hållet åtgått för erforderliga planeringar vid gruvan
och i samhället, varför vi icke ha någon
gråbergstipp, oaktat ur gruvan uppfordrats inalles ca 725 000
ton malm och berg. I närheten av malmkroppens
nordvästra ände har extra brutits rätt stora
kvantiteter kvartsrikt sidoberg, som använts såsom
beskickningsmedel vid smältverket.

Jag nämnde i föredraget 1930 å Ingenjörsvetenskapsakademien,
att de anrikningsförsök, som företogos vid tiden för gruvans upptagande,
misslyckades. Att vi nu lika fullt utskräda
anrikningsmalm beror på, att man senare så småningom
lyckades med detta anrikningsproblem. Först bedrevos
årslånga laboratorieförsök och sedan dessa anvisat
vägen, byggdes vid Boliden ett relativt stort
försöksverk, vilket nu varit i drift sedan november
1931. Där har vår anrikningsmetod i detalj
utarbetats. Försöksverket är avsett att senare
användas för provanrikningar å malmer från de övriga
västerbottniska fyndigheterna. Ett stort
anrikningsverk för 100 000 ton råmalm pr år är nu under
uppförande vid Rönnskär. Det förlades dit i stället för
till Boliden av samma skäl, som bestämde
smältverkets förläggning och som strax skola omnämnas.
Vid detta anrikningsverk kommer att av 100 000 ton
anrikningsmalm tillverkas dels ca 60 000 ton
smältmalmslig, dels ca 40 000 ton svavelkisslig med 50
à 51 % svavel, för vilken vi hoppas finna marknad.
Något gråbergsavfall kommer däremot ej att i regel
uttagas.

Med de värdeförhållanden, som nu för tiden bestå,
är Boliden-malmen att betrakta framförallt som en
guldmalm. Kopparn och silvret spela ur
värdesynpunkt relativt underordnade roller. Men
Boliden-malmen avviker till sin beskaffenhet högst
betydligt från de allra flesta andra på guld brutna
malmer i världen, vilka i regel äro mer eller mindre
rena kvartsmalmer. Ur dem uttages guldet som
bekant numer nästan uteslutande genom
cyanideringsprocesser, vilket är relativt enkla
förfaranden. För Boliden-malmen visade sig dylika metoder
ej framkomliga; bl. a. blir guldutbytet alltför
otillfredsställande. Boliden-malmen med dess höga
arsenikhalt och relativt låga kopparhalt kan icke heller
behandlas som en vanlig kopparmalm. Malmens
tillgodogörande måste alltså ske på annat sätt än
som eljest är brukligt vid guld- och kopparfyndigheter.
Den största svårigheten och den som givetvis
vållade oss en viss ängslan var den, hur man skulle
handskas med de enorma arsenikmängderna,
mängder som överstiga hela världens arsenikproduktion i
övrigt. -- Jag är glad kunna säga, att sagda ängslan
numer helt försvunnit.

Sedan vi såsom nyss sagts misslyckats i de
tidigare försöken att anrika Boliden-malmen, misslyckats
så till vida, att man ej kunde få fram någon
anrikningsprodukt, som var tillräckligt fri från guld för
att ej behöva smältas, funno vi oss tvungna att gå
in för smältning av hela den del av uppfordringen,
som ej kunde f rånskrädas som en relativt guldfri
stycke svavelkis.

Frågan om platsen för det erforderliga smältverket
var föremål för långvariga överväganden. Närmast
till hinds låg givetvis att bygga detsamma vid
gruvan i. Därmed skulle man ha vunnit betydande
besparingar i fraktavseende och en förbilligad
förvaltning. Men andra skäl talade för en förläggning
till kusten, såsom bl. a. att man där skulle lättare
kunna taga emot malmer från andra inom
Skelleftefältet eventuellt öppnade gruvor liksom från andra
håll sjöledes fraktade malmer, ävensom att man
finge billigare tillfrakt av kol och andra
förnödenheter. Slutligen fanns vid kusten en betydande
bofast befolkning, från vilken en stor del av behövlig
arbetskraft kunde rekryteras, medan vid Boliden
bostäder måste skaffas för all personal, antingen
genom att bolaget byggde självt eller uppmuntrade
till privat bebyggelse.

<img 1>
Fig. 2. Horisontalskärning av Boliden-malmen vid 50 m avv.
</img>
<img 1>
Fig. 3. Kraterbrytningen,
</img>
<img 1>
Fig. 5. Malmtåg å Bolidens bangård.
</img>
<img 1>
Fig. 6. Matsalen i manskapshuset.
</img>
<img 1>
Fig. 7. Gruvbolagets arbetarebostäder i Boliden.
</img>
<img 1>
Fig. 8. Gruvbolagets tjänstemannamäss och förvaltningshotell.
</img>
<img 1>
Fig. 9. Folkskolan i Boliden.
</img>
<img 1>
Fig. 10. Folkets hus i Boliden.
</img>

Det skäl, som ansågs ensamt för sig utslagsgivande
till förmån för kustalternativet, var emellertid
hänsynen till de sanitära förhållandena. Vid verket
skulle stora kvantiteter arseniksyrlighet komma att
framställas, och någon gång komme kanske av en
olyckshändelse något därav att följa med ut i det
förbiflytande lilla vattendraget och ställa till
spektakel. Även om någon skada aldrig uppträdde,
skulle dock inbillningen härom hållas vid liv och
föranleda oro och kanske varjehanda restriktioner
från det allmännas sida. Många av oss veta av egen
erfarenhet, vilka svårigheter anrikningsverken i
bergslagen haft av klagomål och stora
ersättningskrav från strandägare vid vattendrag och sjöar,
vari en del, oftast ganska oskyldigt anrikningsslamm
utrinner. Tänk då vad som skulle kunna påståtts i
vårt fall! Om däremot några små arsenikmängder
skulle komma att vid något tillfälle rinna ut i havet
från ett vid kusten lagt verk, är detta naturligtvis
fullkomligt betydelselöst. Belysande för vad
inbillningen likafullt kan hitta på, är en
Köpenhamnsläkares påstående i en dansk tidningsartikel för
något år sedan, att vattnet i Öresund vore förgiftat
av den av oss i Bottniska viken utsläppta arseniken!
Dels utsläppa vi emellertid ingen arsenik och dels
skulle det vara omöjligt att, även om man försökte
det, åstadkomma sagda resultat. Gjorda utredningar
hava nämligen visat, att vid Östersjöns
vattenomsättning skulle vi kunna däri utsläppa hela vår
årsproduktion av arseniksyrlighet, utan att vattnets
arsenikhalt ändock bleve mer än 1/25 av den
arsenikhalt, som finnes i Oceanens vatten. Detta borde
vara lugnande.

Av nämnda skäl beslöt man sig alltså för
smältverkets förläggande till kusten. Två alternativ till
placering förelågo härvid, det ena var Kåge hamn,
10 km norr om Skellefteå stad och 30 km fågelvägen
öster om Boliden, det andra var Rönnskär, 2 1/2 km
utanför Skelleftehamn, 18 km från Skellefteå stad
och nära 50 km fågelvägen från Boliden. Man
stannade för det sistnämnda alternativet trots det
längre avståndet från Boliden. Anledning härtill
var bl. a. att Rönnskär befanns vara ur vissa
synpunkter nästan idealisk för vårt behov. Området
är just lagom stort för ett verk av den maximala
omfattning, som kan komma ifråga; djup och mot
sjögång skyddad hamn kunde ordnas och -- vilket
var det viktigaste -- Rönnskär ligger alldeles fritt
ute i sjön, varför man icke riskerar att störa några
grannar med rök och annat ofrånkomligt industriellt
obehag. Kommunikationsfrågan blev
tillfredsställande ordnad genom att bolaget byggde bredspåriga
järnvägar å tillsammans 25 km längd, dels från
Boliden till Slinds anhalt å statsbanan Bastuträsk--Skellefteå,
dels från Skelleftehamn till Rönnskär, samt
genom att ett längre avtal uppgjordes med Statens
järnvägar om malmens transporterande över dessa
banor och den mellanliggande delen av statsbanan.

Vid en årsbrytning av 375 000 ton malm av
fyndighetens förut angivna medelsammansättning och
smältning av därur erhållna smält- och hårdmalmer
tillsammans med smärre partier från andra svenska
gruvor inköpta kopparsliger kommer man att såsom
slutprodukter erhålla inalles ca 6 000 ton
elektrolytkoppar i form av wirebars, ca 18 000 kg silver, ca
6 700 kg guld och över 40 000 ton arseniksyrlighet.

Produktionen av koppar i världen har under den
senasto femårsperioden utgjort i runt tal 1 1/2 mill.
ton. Den största tillverkningen sker i Förenta
staterna, som lämnat ungefär hälften av världens
produktion, varefter komma Chile och Sydafrika. Den
sydafrikanska produktionen är stadd i kraftigt
stigande efter de relativt nyligen gjorda upptäckterna
av stora kopparmalmer i Congo och framförallt
Rhodesia. I Rhodesia har blottats flera hundra
millioner ton malm med i genomsnitt över 4 % koppar,
medan exempelvis de stora fyndigheterna i U. S. A.
hava i genomsnitt endast 1 à 1 1/2 % koppar. De
afrikanska gruvföretagen arbeta också säkerligen
med de lägsta produktionskostnaderna i världen,
pr ton koppar räknat.

Elektrolytkopparpriset var 1913 i medeltal 72
guldpund och 1923--1929 i medeltal 69,6 guldpund.
Efter 1929 har kopparpriset varit i nästan ständigt
sjunkande, vilket, förutom på det allmänna
prisläget, torde bero på den ökade produktionskapaciteten
-- bl. a. den nytillkomna i Afrika -- utan
motsvarande stegring i efterfrågan, samt icke minst
på den internationella kopparkartellens
sammanbrott. Vid nuvarande prisläge, 32 1/2 papperspund
motsvarande 23 guldpund, alltså endast tredjedelen
av föikrigspriset, torde mycket få av världens
kopparproducenter arbeta med förtjänst, de flesta
säkerligen med förlust. En del av de nya sydafrikanska
verken uppgivas emellertid hava så låga
produktionskostnader som 22 à 23 papperspund per ton,
men då ingår däri icke ränta och amortering på
anläggningarna. För att skydda sin inhemska
produktion har som bekant Amerika under senaste tid lagt
en betydlig tull på koppar, 4 c. pr lb motsvarande
ca 500 kr. pr ton eller nästan lika mycket som det
nuvarande kopparpriset, och tullfrågan har även
diskuterats för Englands vidkommande. Detta har
bl. a. medfört viss osäkerhet beträffande
kopparnoteringarna, eftersom dessa alltid utgårtt just från
Amerika och England. På grund av att, såsom sagt,
endasi; en relativt obetydlig del av världens
kopparproduktion torde bära sig vid nuvarande prisläge,
kan man kanske förutsätta, att kopparprisen skola
inom rimlig tid åter stiga om också ej upp till den
tidigare nivån.

I Sverige har importen av koppar varit ca 33 000
ton under 1931 och ca 20 000 ton under 1932,
huvudsakligen elektrolytkoppar. Bolidens
kopparproduktion kommer alltså att ersätta endast ungefär 1/5 av
den normala importen. Nämnas må, att alla blivande
kopparleveranser till den pågående järnvägselektrifieringen
skola enligt träffade avtal ske med Bolidenkoppar.

Sveriges förutvarande inhemska tillverkning av
koppar vid Hälsingborg och Oskarshamn, som varit
baserad å importerat råmaterial, har under de
senare; åren uppgått till inalles ca 5 000 ton per år
-- dock ingen elektrolytkoppar. En gång i tiden
hade Sverige världens då största koppargruva, det
var Falu gruva under dess glansperiod på 1600- och
1700-talen. Dess maximala årsproduktion var
emellertid endast ca 3 000 ton koppar, vilket ju
dag ej låter mycket -- endast hälften av Bolidens.
Ännu mot senare delen av 1800-talet hade likväl
från Falun erhållits mer metallisk koppar än från
någon annan koppargruva i världen eller över

400 000 ton. Sedan har den långt
överflyglats av andra gruvor.

Sveriges silverimport var ca 48 ton
under 1931 och ca 30 ton under 1932.
Bolidens blivande silverproduktion
motsvarar alltså nära 40 % av 1931
års import. Någon silverproduktion
av betydelse har ej förekommit i
landet, sedan Sala silvergruva slutade
sina dagar på 1890-talet. Sala var en
gång en för dåtida förhållanden stor
silvergruva. Därifrån erhölls under
gruvans glansperiod på Gustaf Vasas
tid 3 till 4 1/2 ton metalliskt silver pr
år. Det var alltså i alla fall ej mer
än omkring 1/5 av vad Boliden kommer
att lämna, men likafullt ansågs Sala
då som en rikets skattkammare. Men
silverpriserna voro, relativt sett,
också helt annorlunda än nu, då de som
bekant äro jämmerliga. För Boliden
spelar därför också silverutvinningen
en underordnad roll. Sala gruva
skulle tydligen i dag varit skäligen
betydelselös, om den på sin tid sparats
åt kommande generationer.

Vad guldet beträffar, har världens guldproduktion
varit starkt stigande under de senaste åren. Under
1931 var den ca 680 ton och under 1932 omkring
730 ton (största årsproduktion hittills). Bolidens
guldtillverkning kommer såsom synes att motsvara
knappt 1 % av världsproduktionen. Sydafrika är
största producenten och levererar f. n. ca 51 %.
Sedan komma i tur och ordning Canada med 13 %,
U. S. A. med 10 %, Ryssland, Mexico och Australien.

De afrikanska guldgruvorna ligga som bekant till
största delen i Transvaal. Det i de sydafrikanska
gruvorna kända malmförrådet skulle att döma av
tillgängliga rapporter icke räcka mer än kanske
något över 10 år vid den brytning, som nu bedrives.
Då det -- så länge penningväsendet är bundet vid
guld -- är av stor betydelse för konjunkturutvecklingen
i världen, att guldproduktionen kan
upprätthållas, får man emellertid hoppas, att
malmtillgångarna i dessa liksom i så många andra gruvor komma
att växa, medan man bryter. Genomsnittsguldhalten
i de sydafrikanska guldgruvorna är endast något
över 10 gr guld pr ton, vilket bestyrker vad jag
redan i inledningen av mitt anförande antydde,
nämligen att de i stort tillgodogjorda malmerna äro
genomgående mycket guldfattiga. Därför behöva
guldgruvor heller icke vara så glänsande affärer,
som namnet skulle giva anledning antaga. Endast
några få av världens större guldgruvor bryta malm
med över 30 gr guld pr ton, medan det bland dem
finns gruvor, där malmen i genomsnitt ej håller
mer än 8 gr/t. Bolidens guldhalt är, som jag förut
nämnde, ca 19 gr/t, men Boliden kan på grund av
malmens f. ö. helt olika beskaffenhet icke direkt
jämföras med de andra guldgruvorna.

Att döma av de förteckningar, som man ser över
världens ledande guldgruvor, skulle Boliden-gruvan,
räknat efter produktionskvantitet guld pr år, komma
ungefär nr 25 i ordningen. I Europa står den främst
Det förtjänar nämnas, att den ibland på Boliden
använda benämningen "Klondyke i miniatyr" är

<img 1>
Fig. 11. Karta över bolagets bostadsområde Örjansberget vid Kallholmen.
</img>

-- bortsett från att Boliden verkligen bra litet
liknar Klondyke --, oegentlig även på den grund, att
Klondyke totaliter icke givit mycket mera guld, än
man har anledning räkna med att erhålla från Boliden.

I Sverige har guld tidigare erhållits från Falun
och Ädelfors. Guldhalten i Faluns kopparmalm
tycks ha varit några få gr per ton och därifrån
erhölls under ett 30-tal år från omkring 1885 50 à 100
kg guld per år. Faluns guldproduktion under hela
den tid, som guld utvunnits, har uppgått till inalles
2 1/4 ton -- alltså en tredjedel av vår årsproduktion.
Vid Ädelfors bröts på sin tid en malm med ca 6 à 8
gr/t guld. Den sammanlagda guldproduktionen
därifrån har uppgått till ca 140 kg.

Enär, såsom förut påpekats, guldet spelar den
största rollen för Boliden-företaget, är det givetvis
av intresse att söka bilda sig en uppfattning om
guldets framtid. Storleken av världens
guldproduktion har jag redan nämnt, den är f. n. ca 700 ton
per år. Den större delen därav går till monetära
ändamål. Det nuvarande världsförrådet av
monetärt guld är ca 18 000 ton, vilket ju inte låter så
mycket. Ännu mindre imponerande verkar
kvantiteten, när man tänker på, att den motsvarar en
guldkub med endast 9,8 meters sida. Men värdet
är aktningsvärt, approximativt 12 milliarder dollars.
Av detta guldförråd låg vid detta års början ca
61 % i Amerika och Frankrike.

Guldet har länge varit underlag för penningväsendet
praktiskt taget överallt. Det har härför
också urgamla traditioner. Det användes såsom
värdemätare redan av egyptier, babylonier och
fenicier. I det moderna Europa var emellertid silver
tidigare den egentliga myntmetallen. Guldmyntfot
infördes successivt i de olika länderna först under
1800-talet. I dessa yttersta tider har guldets
dominerande ställning inom penningväsendet börjat något
vackla. En del länder ha frångått guldmyntfoten
och man känner en viss osäkerhet hur det skall gå
hos de övriga.

Nu är det klart, <i>dels</i> att det åtminstone teoretiskt
sett är möjligt att klara de olika ländernas
myntsystem utan anlitande av något som helst materiellt
underlag därför -- något annat materiellt underlag
än guld torde numer ej kunna komma ifråga --, <i>dels</i>
att guldets värde bleve oberäkneligt, för den händelse
att dess funktion som värdemätare skulle definitivt
upphöra. Men en sådan detronisering av guldet synes
osannolik. Det är nog nödvändigt, om inte annat så
för den mänskliga svaghetens skull -- såsom det
uttryckts -- att fortsättningsvis hava en någorlunda
fast punkt, en <i>synlig</i> mätare för alla
värdeberäkningar, denna mätare må nu vara guldet självt
eller vid guldet förankrad dollarvaluta eller
guldpund, samt ett instrument, som ögonblickligen
alarmerar, när resp. lands valuta blir överansträngd. Utan
guldunderlag för åtminstone de ledande valutorna i
världen skulle det också med tämligen stor
säkerhet aldrig bliva någon stabilitet i relationen de olika
valutorna emellan. Följderna för den internationella
handeln av valutornas inbördes svängningar ha vi
nyligen sett, då man under en tid saknade den fasta
punkten. Ett annat konstaterande ha vi också
kunnat göra i dessa dagar, nämligen att guldet är det
enda, för vilket människor i alla väder ha förtroende
såsom något värdebeständigt, -- och det är på
förtroendet det slutligen kommer an. När dollarns
värde började bli osäkert, då sökte folk skaffa sig
guld i förvissning om, att <i>dess</i> värde är säkrare än
landets sedlar. Och staten var så rädd att förlora
guldet, att den satte straff liksom på en tjuv för den,
som lagt sig till därmed genom att använda sig av
statens tidigare utfästelser att lämna guld för sedlarna.

Om man också är övertygad om, att guldet
kommer att behålla resp. återfå sin monetära betydelse,
är det naturligtvis ej därmed sagt och i de flesta
fall är det också föga troligt, att de nu fria valutorna
komma att återgå till sina gamla guldpariteter. Så
som förhållandena utvecklats, synes det tvärtom
sannolikt, att så icke blir fallet. Återgången torde
komma att ske på sådana villkor, att guldet i regel
blir <i>mer</i> värt, i resp. valutor räknat, än det var
tidigare. Om dessa antaganden äro riktiga, borde
man alltså icke hava anledning frukta, att Boliden-företaget
skall behöva förlora sina existensmöjligheter på grund
av något alltför kraftigt reducerat guldpris.

Då mitt föredrag fått titeln "Boliden-företaget",
borde jag strängt taget också tala om företagets
finansiering och ekonomiska utbyggande. Detta
skulle emellertid här föra för långt. Jag skall
därför begränsa mig till att nämna några siffror, som
kunna vara av intresse.

En bekant amerikansk tes säger: För att utbygga
en koppargruva erfordras 5 år och 5 mill. dollar.
Tesen härstammar från förkrigstiden. Tar man nödig
hänsyn till sedan dess förändrade förhållanden,
måste man säga, att densamma träffat ganska rätt
i vårt fall, vad själva gruvföretaget beträffar.
Naturligtvis räcka de 5 åren och de 5 millionerna
dollars lock ej också till för det stora smältverket, helst
som anläggandet därav ej kunde påbörjas förrän
relativt långt efter det gruvan öppnats, och verket
måste utbyggas också för annat än
kopparproduktion. Det kapital, som nedlagts resp. under
innevarande år torde komma att ytterligare nedläggas i
<i>anläggningar</i> vid Boliden, Rönnskär och järnvägen
däremellan -- alltså oräknat kostnaderna för själva
gruvan och dess öppnande samt för fastighetsköp --
utgör sammanlagt ca 38 mill. kronor. Jag är glad
kunna säga, att denna stora summa till alldeles
övervägande del utgjort betalning för svensk
arbetskraft. I huvudsak hava endast specialutrustningar,
som ej kunnat erhållas inom landet, köpts utifrån.
Alldeles slut är det ännu ej med anläggandet. Vi
ha bland annat en del biprodukts verk, som torde
tillkomma, men som ännu ej påbörjats, ävensom
eventuellt utbyggande av andra gruvor. Bolaget är
numer praktiskt taget skuldfritt. Anläggningarna
hava alltså betalts med bolagets eget kapital och
intjänade vinster.

Företaget sysselsätter f. n. vid prospektering,
gruva, järnväg och smältverk inalles ca 1 550
tjänstemän, förmän och arbetare. Av de sistnämnda äro
ca 300 anläggningsarbetare. Vid både Boliden och
Rönnskär, men framförallt vid Boliden, har man
måst ordna med en betydande bebyggelse för
härbärgerande av de i företaget arbetande.

</chapter>
<chapter name="SMÄLTVERKET VID RÖNNSKÄR.">
<h2>SMÄLTVERKET VID RÖNNSKÄR.</h2>
<h3>Av fil. dr <sc>Axel Lindblad.</sc></h3>
Rönnskärs smältverk är beläget å den smala
landtunga, som från Skelleftehamn sticker ut bortåt 2
km i sjön. Läget är idealiskt med egen hamn för
ända till 8 m djupgående fartyg samt direkt
förbindelse med Statens järnvägar.

I fig. l visas en plan över Rönnskär med de olika
byggnaderna utplacerade, fig. 2 visar en fotografisk
bild över en del av verksanläggningarna.

Boliden-malmens sammansättning är i medeltal:
<table>
<td>S . . . <td>29 % <td><td>Au . . . <td>19,2 gr/t
<td>Cu . . . <td>1,8 % <td><td>Ag . . . <td>60 gr/t
<td>As . . . <td>9,1 %<td><td><td>
</table>
Den brutna malmen är emellertid till sin
sammansättning ytterligt ojämn och avviker i olika
delar av gruvan betydligt från medelanalysen.
Arsenikhalten t. e. växlar från över 30 % ned till
ett par procent. På samma sätt växlar
svavelhalten. En del partier äro av utpräglad
hårdmalmstyp med endast 2 à 5 % svavel, under det
att andra med ca 40 % S närma sig rena
svavelkisen. Även metallhalten växlar på liknande sätt.
Som exempel på ren arsenikmalm anföres här en
analys på ett generalprov från ca 4 000 ton malm:
<table>
<td>As <td r>32,98 %  <td> <td>Bi <td r>0,26 % <td> <td>P<sub>2</sub>O<sub>5</sub> <td r>0,50 %
<td>S <td r>20,47 % <td> <td>TiO<sub>2</sub> <td r>0,23 % <td> <td>Se <td r>0,59 %
<td>Fe <td r>32,48 % <td> <td>SiO<sub>2</sub> <td r>8,35 % <td> <td>Au <td r>71 gr/t
<td>Cu <td r>0,95 % <td> <td>A1<sub>2</sub>O<sub>3</sub> <td r>1,19 % <td> <td>Ag <td r>124 gr/t
<td>Pb <td r>0,38 % <td> <td>MgO <td r>0,77 %<td><td><td>
</table>


<img 1>
Fig. 1. Plan över smältverksområdet. 1. Malmupplag. 2. Krossverk. 3. Bäddningsfickor. 4. Rostugnar. 5. Gasrening. 6. Arsenikmagasin.
7. Roterugn. 8. Hissar. 9. Flamugnar. 10. Konverterhall. 11. Ångpannehus. 12. Ångcentral. 13. Gasrening. 14. Anodugn. 15. Elektrolytverk.
16 Katodugn. 17. Kolmalningsverk. 18. Skorsten. 19. Arsenikraffineringsverk. 20. Schaktugn. 21. Kontor. 22. Laboratorium. 23. Manskapshus.
24. Verkstad. 25. Förråd. 26. Magasin. 27. Blåsmaskins- och transformatorhus. 28. Svavelförsöksverk. 29. Ädelmetallverk. 30. Anrikningsverk.
31. Vismutverk.
</img>

Malmens sammansättning är högst säregen, och
särskilt märkvärdig är den höga arsenikhalten, som
gör Boliden till världens största hittills kända
arsenikförekomst. Den jämförelsevis höga selenhalten
är också anmärkningsvärd. För övrigt förekomma
som synes små mängder av ett flertal ämnen. Denna
malmens egenart har satt sin prägel på smältverket,
då processen givetvis har måst lämpas efter den
malm, som skulle smältas. Den ytterligt ojämna
sammansättningen har vidare medfört, att särskilt stor
omsorg måste ägnas åt nedkrossning och
omblandning, då en jämn beskickning är nödvändig för
erhållande av god ugnsgång.

Verket beskrives måhända bäst på så sätt, att vi
tänka oss göra en promenad i sällskap med godset
från malmvagnen fram till de färdiga metallerna.
Vid denna promenad gå vi så att säga rakt fram och
lämna tillsvidare gasbehandling och biprodukter ur
räkningen, på sätt som synes av å fig. 3 visat schema
över metallframställningen.

Malmen kommer från gruvan i bottentippande
vagnar (fig. 4) av samma typ som vid Riksgränsbanan.
Den är redan vid gruvan krossad till under 15 mm
och alltså färdig för vidare behandling. Den redan
omtalade stora ojämnheten i malmens
sammansättning gör emellertid en grundlig omblandning
nödvändig, innan godset chargeras på ugnarna. Denna
omblandning sker i de s. k. bäddningsfickorna, av vilka
fig. 5 visar en schematisk bild. Av denna framgår att
godset lossas i ett par fickor, vilka tjäna som utjämning,
går från dessa genom provtagningsanordningen
och sedan vidare på Sandvikstransportörer till
bäddningsfickorna, vilkas konstruktion närmare framgår
av den schematiska bilden. De utgöras av i en
järnstomme fritt hängande plåtar. Varje sådan ficka har
en längd av 63 m och en bredd av ca 6 m samt
rymmer ca 5 000 ton. De tre parallella fickorna, som
visas å schemat, rymma således sammanlagt ca
15000 ton malm och beskickningsmaterial. Vid
verket finnas 5 fickor, inrymda i två byggnader med
3 fickor i den ena och 2 i den andra (fig. 6).

I bäddningsfickorna utbredes malmen medels en

<img 1>
Fig. 2. Vy över smältverket.
</img>

<img 1>
Fig. 3. Schema över malmens behandling.
</img>

automatisk avlastningsapparat i horisontella skikt.
När en ficka blir full, sker omställning så, att
malmen går till en annan. Tömning av fickan
sker därefter från öppningar i botten ned på en
remtransportör, som för godset vidare till
rostugnarna. Man kan säga, att fickans tömning
sker så gott som vertikalt, under det att
påbäddningen sker horisontalt. Därigenom erhålles så
god omblandning av godset, som över huvudtaget
är möjlig.

Från gruvan erhålles dels kismalm, dvs. malm
med hög svavel- och arsenikhalt och följaktligen
även hög järnhalt, dels s. k. hårdmalm, dvs. malm
med låg svavel- och arsenikhalt. De olika
malmsorterna få medtagas i sådana proportioner, att en
för god ugnsgång lämplig slagg erhålles. Skulle
detta icke låta sig göra enbart med de malmsorter
gruvan kan åstadkomma, får tillsättning av
beskickningsämnen, exempelvis kvarts, ske i nödig
omfattning. Hela tiden medan bäddningen pågår tages
prov, på vilka snabbanalyser göras, så att justering
av bäddens innehåll kan ske, innan den blir färdig.

Från bäddningsfickorna går malmen på
remtransportörer upp till rostugnarna. Vid verket finnas
installerade 12 st. etagerostugnar av Lurgis
konstruktion, därav 4 mindre med vardera 7 rosthärdar och
ett torkplan överst, samt 8 större med vardera 11
rosthärdar och ett torkplan. De mindre ugnarnas
kapacitet är ungefär 50 ton ingående gods per ugn
och dygn, varvid avrostning av svavel sker så långt,
att i genomsnitt 8 % S återstår i bränderna.
Arseniken bortgår så gott som fullständigt. De större
ugnarnas kapacitet är under samma betingelser
ungefär 100 ton ingående gods per ugn och dygn.

Konstruktion och dimensioner framgå av den
schematiska bilden (fig. 7), som visar en av de större
ugnarna i sektion. Höjden är icke mindre än 13 m och
diametern 7 m, den effektiva rostarean 280 m<sup>2</sup>.
Konstruktionen är för övrigt i stort sett Lurgis normala;

<img 1>
Fig. 4. Malmtåg.
</img>

det mest anmärkningsvärda är dimensionerna.
Ugnarna äro nämligen för närvarande de största i sitt
slag i Europa.

Armarna äro luftkylda med lufttillförsel nedtill och
avlopp i toppen av axeln. Den varma luften
användes lör uppvärmning av bäddningsfickorna, där risk
förefinnes, att malmen under vintern skall frysa
samman till en enda klump. Armarna, som uppbära
rakorna, äro gjorda av speciellt gjutgods. Gasuttag är
anordnat på såväl första som tredje och femte
etagerna uppifrån räknat. Luften regleras genom
spjäll på varje etage. Den mest noggranna reglering
av luften är nödvändig för att hindra besvärligheter
i gasreningsapparaterna, en sak, vartill jag senare
skall återkomma.

På fig. 8 visas en vy av rostugnsanläggningen.

Ut)m här omtalade 12 rostugnar av etagetyp hava
vi även byggt en liggande, roterande ugn, likaledes
av Lurgis konstruktion. Den är särskilt konstruerad
för rostning av kismalmer och med hänsyn härtill
försedd med en del speciella anordningar. Längden
är 24 m och mantelns diameter 2 m. Infodringen är,
såsom framgår av den schematiska bilden (fig. 9),
försedd med längsgående refflor eller hyllor, så att
malmen lyftes upp för att därpå falla tillbaka igenom
gasblandningen, varigenom en mycket effektiv
avrostning ernås.

För att reglera lufttillförseln finnes ett antal

<img 1>
Fig. 6. Vy över bäddningsfickorna.
</img>

<img 1>
Fig. 5. Schematisk bild av bäddningsfickorna.
</img>

spjäll, placerade efter ugnens hela längd. Temperaturen
i olika delar av ugnen mätes medels elektriska
pyrometrar och registreras automatiskt.

Denna ugn, av vilken även en fotografisk bild visas å fig. 10, var
egentligen tänkt som ett experiment. Resultatet har emellertid
blivit så pass tillfredsställande, att,

<img 1>
Fig. 7. Schematisk bild av rostugn.
</img>

ifall fråga uppstår om ytterligare rostugnsenheter,
ingen tvekan föreligger, att vi icke komma att välja
roterugnstypen.

Rostgodset, som lämnar ugnarna vid en temperatur
av 400 à 500°, tappas i vagnar (fig. 11), som anslutas
så gastätt som möjligt till ugnens uttagsöppning. Så
snart en vagn hunnit fyllas, tillslutes den och fraktas
med sitt malminnehåll medels hiss upp till
uppsättningsbryggan ovanför flamugnarna, där det varma
godset uttömmes ur vagnen genom en öppning i dess
botten. Vid denna transport av varmt rostgods har en
hel del besvärligheter måst övervinnas.
Ifall luft kan komma åt det varma godset,
börjar det naturligtvis att ryka av
svavelsyrlighet, vilket vållat besvärligheter för
arbetarna. Det har därför blivit
nödvändigt utarbeta ett speciellt ventilationssystem
gående ut på att sätta vagnarna under
vakuum, så länge de äro anslutna till
rostugnen och alltså under påfyllnad. Först härigenom
har det blivit möjligt att på effektivt sätt undgå
besvärande luft i lokalerna. Att direkt ventilera
arbetsrummet visade sig svårgenomförbart, dels på
grund av de mycket stora luftmängder, som i så fall
måste föras bort, men framför allt därför att endast
en helt obetydlig kvantitet SO<sub>2</sub> behöves för att verka
irriterande på andningsorganen. Enda effektiva
sättet är att hindra svavelsyrligheten att över huvud
taget komma ut i arbetslokalerna.

Vi hava nu som synes av schemat (fig. 3) följt

<img 1>
Fig. 8. Vy av rostugnsanläggningen.
</img>

<img 1>
Fig. 9. Schematisk bild av roterugn.
</img>

<img 1>
Fig. 12. Schematisk bild av flamugn.
</img>

malmen ifrån lossningen ur järnvägsvagnen, genom
provtagningen, upp till bäddningsfickorna och från
dessa upp på rostugnen. Vi hava omnämnt, att det
från rostningen erhållna godset i varmt tillstånd
transporteras upp på flamugnen.

Vi gå nu vidare och fig. 12 visar en schematisk
bild över en av flamugnarna med huvudmåtten
utsatta. Ugnarna äro av egen konstruktion men med
utnyttjande av amerikanska förebilder. Som synes
äro dimensionerna betydande. Den inre härdarean
är t. e. icke mindre än 5,5 X 28 m. Fundamentet för
ugnen utgöres av en tjock slaggkaka som i smält 

<img 1>
Fig. 10. Roterugnen.
</img>

tillstånd gjutits i en form av betong. Härigenom har ernåtts en fullkomligt
tät botten, som effektivt förhindrar metallförluster genom nerträngning i
grunden. Ugnen är försedd med mycket kraftig armering av grova
I-balkar, vilkas nedre ändar äro ingjutna i betonggrunden. Inmurningen består
längst ner av ett lager eldfast chamottetegel, varpå uppförts sidomurar
av silikategel. Botten är inmurad först med silikategel på högkant,
varpå stampats kvartsmassa. Valvet är likaledes av silikategel, 500 mm tjockt
över hetaste zonen och 375 mm mot slaggtappningen.

Beskickningen införes i flamugnen genom utefter långsidorna av valvet
anbragta öppningar, vilka från eldningssidan räknat sträcka sig något
mer än ugnens halva längd. Detta medför, att i den varmaste och
följaktligen mest utsatta delen komma att ligga vallar av osmält gods utefter
sidorna, varigenom dessa på bästa sätt skyddas mot den starka hettan.
Uppsättningen av rostgodset sker praktiskt taget
kontinuerligt. De utefter sidorna liggande godsvallarna få
aldrig fullständigt smälta ned utan fyllas på undan
för undan med nytt rostgods, allt i avsikt att iskydda
tegelväggen mot förstörelse.

Ugnarna äro utförda för kolpulvereldning, vilket
medför avsevärt billigare drift än den förr vanliga
gaseldningen. De använda kolen utgöras i regel av
småkol, vilka nedmalas till pulver uti ett i närheten
av kolupplaget beläget mal verk. Därifrån blåses
sedan kolpulvret till mindre förrådsfickor, belägna
omedelbart över brännarna för att från dessa medels
reglerbara matar skruvar införas i formerna, där det
mötes av blästerluften. Lågan från kolpulverbrännarna,
vilka som synes av fig. 13 äro fem till
antalet, stryker över de efter ugnens sida liggande
vallarna av rostgods, vilka successivt smälta ned och
rinna mot ugnens slaggtappningsända. Härunder sker
så småningom separering av slagg och skärsten. Den
sistnämnda tappas genom på ugnens långsida
anbragta öppningar, under det att slaggen avtappas
vid den mot brännarna motsatta ändan av ugnen.

<img 1>
Fig. 11. Rostgodsvagnar.
</img>

<img 1>
Fig. 13. Kolpulverbrännare.
</img>

Något tekniskt hinder att i stället för stenkolspulver
använda träkolspulver finnes naturligtvis icke,
men träkolen äro under normala förhållanden alldeles
för dyra. Skulle kolimporten däremot bli avstängd,
kan det ju tänkas, att träkolen få rycka in, och då
stenkol i stort sett är det enda råmaterial, som vi
behöva importera, så betyder detta, att smältverket
kan hållas i gång, även om landet avstänges från
varutillförsel utifrån.

Fig. 14 visar en bild av flamugnsbyggnaden.

Slaggen, som i vikt uppgår till ca 80 % av den
inmatade malmens vikt, alltså f. n. till icke mindre
än omkring 800 ton per dag, bortfraktas antingen i
smält eller granulerat tillstånd. Transporten av smält
slagg sker i slagg vagnar av gjutjärn, som dragas av
ett litet lokomotiv ut till tippen, där slaggen
uthälles i flytande form. Vid granulering, som sker på
vanligt sätt med hjälp av en vattenstråle,
transporteras den granulerade slaggen först medels en
elevator upp i en förrådsficka, från vilken den tappas i
järnvägsvagnar för att fraktas vidare till sin
bestämmelseort. All slagg har hittills använts för
utfyllnings- och planeringsändamål.

Den vid smältningen bildade, huvudsakligen av
kopparsulfid och järnsulfid bestående skärstenen,
tappas som nämnt från flamugnens ena långsida ned
i en med travers manövrerad skänk, varifrån den
tömmes på konvertrarna för att blåsas.

I allmänhet är skärstenen av ungefär följande sammansättning:

<img 1>
Fig. 14. Flamugnshus.
</img>

<img 1>
Fig. 15. Konverterhallen.
</img>
<table>
<td>Gu . . . <td r>17 %<td> <td>Au . . . <td r>165 g/ton
<td>Fe . . . <td r>47 %<td> <td>Ag . . . <td r>500 g/ton
<td>S . . . <td r>25 %<td><td>
</table>
Rätt stora variationer förekomma dock, beroende på
kopparhalt i malmen och på graden avrostning.

Vi komma nu på vår vandring fram till konverterhallen,
av vilken en interiör visas å fig. 15.
Dimensionerna äro 105 m i längd, 14 m i bredd samt
12 m i höjd upp till kranbanan. Hallen bestrykes av
tvenne elektriska traverser med 15 resp. 25 tons
lyftkraft på huvudhissen och 3 tons lyftkraft på
hjälphissarna, av vilka varje travers har 2 st.

Konvertrarna, av vilka en schematisk bild visas i
fig. 16, äro till antalet fyra; en femte är under
byggnad. De äro av vår egen konstruktion med
yttermantel av 20 mm plåt, en diameter av 2,7 m och en
längd av 3,5 m. Infodringen utgöres av magnesittegel.
Manövreringen sker medels en med kuggväxel
utrustad likströmsmotor. För att undvika risken av

<img 1>
Fig. 16. Schematisk bild av konverter.
</img>

<img 1>
Fig. 17. Ariodugrien.
</img>

att vid strömavbrott få den chargerade skärstenen,
resp. kopparn infrusen, finnes ett ackumulatorbatteri
som reserv.

Blästern tillföres i centrum av konverteras ena
gavel och fördelas medels en blästerlåda till de 16
formorna. Blåsmaskinsanläggningen omfattar tre
aggregat, därav två turbokompressorer och en
kolvkompressor. De kunna vardera leverera 125 m<sup>3</sup> luft
per minut vid ett övertryck av 1 till 1,2 atm.

Konverteringen vid Rönnskär tillgår på så sätt, att
först påfyllas konvertrarna med ca 5 ton flytande
skärsten, varpå blåsningen begynner. Därvid
förbrinner svavlet och bortgår som svavelsyrlighet
genom rökkanalerna till skorstenen. Järnet oxideras till
järnoxidul, som f or slaggas med hjälp av tillsatt
kvarts. På så sätt fortgår blåsningen tills så gott
som allt järnet oxiderats och bildat slagg samtidigt
som det vid järnet bundna svavlet oxiderats och
bortgått som SO<sub>2</sub>, vilket tager 1 à 1 1/2 timme.
Innehållet i konvertern består nu i stort sett av
kopparsulfid och slagg. Den sistnämnda avtappas, varefter
en ny kvantitet skärsten tillsättes och blåsningen
fortsattes på samma sätt som förut. Detta upprepas
4 till 5 gånger, då konvertern börjar vara så pass
fylld med kopparsulfid att ytterligare tillsättning av
skärsten icke går för sig, varför blåsningen får fortgå
utan ytterligare tillsatser. Härunder förbrinner även
det vid kopparn bundna svavlet och som slutresultat
erhålles en råkoppar, hållande ungefär 98 % Cu
jämte malmens innehåll av guld och silver.

Den vid blåsningen bildade, av järnsilikat
bestående slaggen återföres till flamugnen. Den
innehåller nämligen 2--2,5 % koppar, huvudsakligen i
form av små uppstänkta kopparsulfidkulor.

Den erhållna råkopparn g jutes antingen i tackor
om ca 90 kg vikt eller också föres den i smält
tillstånd direkt över till anodugnen för vidare
raffinering och gjutning till anoder.

Vi hava nu följt processen så långt, att vi sett,
huru malmens metallinnehåll utvinnes. Den erhållna
råkopparn är emellertid icke någon färdig
slutprodukt, vilket bäst framgår av följande analys:
<table>
<td>Cu . . . <td r>97,9 %<td> <td>Fe . . . <td r>0,02 %
<td>Au . . . <td r>0,123 %<td> <td>Se . . . <td r>0,71 %
<td>Ag . . . <td r>0,314 %<td> <td>S . . . <td r>0,1 %
<td>O<sub>2</sub> . . . <td r>0,44 %<td><td>
</table>
<img 1>
Fig. 18. Interiör av elektrolytverket.
</img>

För att från råkoppar komma till färdig vara är det
därför nödvändigt att fortsätta bearbetningen och
nu på våta vägen medels elektrolys först av
råkopparen, sedan av det vid denna första elektrolys
erhållna guld- och silverhaltiga slammet.

För detta ändamål överföres råkopparen, om
möjligt i smält form, till den s. k. anodugnen, där en
förberedande raffinering sker för avlägsnande av
slaggstänk samt största delen av det syre, svavel
och järn, varmed den är förorenad. Anodugnen, som
visas å fig. 17, utgöres av en tippbar kolpulvereldad
flamugn. Raffineringen sker genom oxidation med
luft och efterföljande reduktion medels s. k. polning
med färska björkstammar på urgammalt sätt. Den
förraffinerade kopparn gjutes därefter till anoder i
form av plattor, ca 3 cm tjocka och försedda med
öron för upphängning i elektrolysbaden. Varje
sådan platta väger ungefär 125 kg.

Elektrolytverket, av vilket såväl en interiör som
en exteriör visas i fig. 18 och 19, är utbyggt för en
årlig produktion av ca 6 000 ton elektrolytkoppar
och omfattar 192 tankar, var och en för 21 anoder
och 20 katoder. Tankarna äro utförda av trä med
invändig blybeklädnad. Elektrolytverkets hall är
delad i tvenne skepp, som vardera bestrykes av en
elektrisk travers.

Avståndet mellan anoder och katoder är i denna
anläggning större än vanligtvis brukar vara fallet.
Ävenså arbetas här med lägre strömtäthet, 135 amp.

<img 1>
Fig. 19. Elektrolytverket.
</img>

per m<sup>2</sup>, mot normalt upp till 200 amp. Allt detta för
att förhindra guldförluster i elektrolytkopparn. Om
icke särskilda försiktighetsmått iakttagas, föreligger
nämligen här betydande risk för sådana förluster på
grund av råkopparns osedvanligt höga
ädelmetallhalt. Vid elektrolysen avskiljes guld, silver, selen
m. m. för att som ett slam samlas på botten av
elektrolyttankarna, varifrån det tid efter annan bortföres
för vidare behandling i ädelmetallverket.

Katoderna få hänga kvar i baden, tills de uppnått
en vikt av ungefär 50 kg, varefter de upptagas,
rentvättas och nedsmältas i en särskild flamugn för att
gjutas till tråd- och plåtämnen m. m. Denna
flamugn är inrymd i katodugnshuset, av vilket fig. 20
visar en bild. Även vid denna nedsmältning sker en
viss raffinering medels polning etc. på vanligt sätt.

Det vid elektrolysen erhållna nyss omnämnda
guldslammet har ungefär följande sammansättning:
<table>
<td>Au . . . <td r>5,0 % <td> <td>Se . . . <td r>25,0 %
<td>Ag . . . <td r>12,5 % <td> <td>Pb . . . <td r>0,75 %
<td>Cu . . . <td r>45,0 % <td> <td>Ni . . . <td r>0,20 %
</table>
Anmärkningsvärt är den höga selenhalten, vilken
nödvändiggjort en del modifikationer i sättet för
den vidare bearbetningen. Slammet uppsamlas i
vagnar för vidare transport till det med elektrolytverket
sammanbyggda guldverket, av vilket en exteriör
visas (fig. 21).

Den metod för guldutvinning, efter vilken vi
arbeta, är i korta drag följande. Slammet underkastas
först en oxiderande röstning vid närvaro av soda.
Därvid överföres selenet till natriumselenit, som kan
utlakas med vatten. Lakningsåterstoden behandlas
därefter med varm svavelsyra, då kopparn och
större delen av silvret går i lösning. Det efter
läkningen återstående guldet, vars huvudsakligaste
förorening nu utgöres av icke urlakat silver samt
något bly, behandlas med natronhydrat samt gjutes till
anoder, som elektrolyseras i guldkloridlösning enligt
Wohlwills metod. Det vid urlakningen med
svavelsyra utlösta silvret utfälles med koppar och gjutes

<img 1>
Fig. 20. Katodugnshuset.
</img>

<img 1>
Fig. 21. Guldverket.
</img>

likaledes i anoder, som elektrolyseras i sur
silvernitratlösning enligt Möbius bekanta metod.

Vi hava nu följt malmen genom bäddningsfickor
och rostugnar; vidare hava vi följt rostgodset genom
flamugnar och konvertrar fram till råkoppar, och
slutligen hava vi följt råkopparn fram till
elektrolytisk koppar, guld och silver.

Jag återgår därför till rostugnarna för att därifrån
följa de gaser, som bildas vid malmens röstning.
Fig 22 är samma schema, som vi följt förut, men med
gasbehandlingen tillagd.

Vid rostningen bortgår större delen av malmens
svavelinnehåll och så gott som hela arsenikinnehållet
i gasform, svavlet som svavelsyrlighet och arseniken
i form av arseniksyrlighet. Då det givetvis icke kan
tillåtas att släppa ut arsenikdamm i luften, måste
det anses som en oeftergivlig fordran, att
arsenikreningen göres fullt effektiv, något som också skett.
De tekniska anordningarna härför vållade från
början en del bekymmer. Arsenikhaltiga malmer äro
visserligen icke så ovanliga, men de arsenikkvantiteter
det här gällde, voro fullständigt enastående,
varför speciella anordningar för gasbehandlingen
måste uttänkas.

Gaserna lämna rostugnarna vid en temperatur av
500--650° C. Arsenikens sublimeringspunkt ligger
som bekant vid 218°. En nedkylning under denna
temperatur måste därför ske för att få arseniken att
falla, men nedkylningen måste ske under sådana
betingelser, att arseniksyrligheten faller ut i
pulverform. I annat fall, dvs. om den utfaller i klibbig
form, riskeras att inom kort få hela apparatsystemet
tilltäppt. Det underlag, som fanns att få då vi
började att konstruera vårt kylaresystem, var nog så
magert, varför naturligtvis en del experiment måst
göras. Allt har emellertid så småningom gått bra.

De varma gaserna passera på sätt som schematiskt
framgår av fig. 23 genom rörledningar med
sotsäckar fram till en stoftkammare, där det grövsta,
rnest av malmpartiklar bestående dammet avsätter
sig, därifrån genom kylare av järnplåt, där
nedkylning under arsenikens sublimeringspunkt äger rum,
fram till elektriska gasreningen. Denna är utförd
enligt Cottrell-Möllers bekanta system och arbetar med
en pulserande lik ströms spänning av 40--60 000 volt.
Ungefär en tredjedel av den vid avkylningen
kondenserade arseniken avsätter sig i kylarna, under det
att återstoden följer med till elektriska gasreningen
för att där utfällas.

<img 1>
Fig. 22. Schema II.
</img>

Kylanordningarna äro konstruerade förluftkylning.
Vi hava även försökt använda vattenkylda
rör för att omedelbart ernå kraftig nedkylning av de
heta gaserna, vilket under vissa omständigheter visat
sig förmånligt.

Den vid kylare och gasreningsapparater erhållna
arseniken, som i regel håller 80--95 % As<sub>2</sub>O<sub>3</sub>,
bortföres medels skruvtransportörer till ett i en
underjordisk tunnel löpande transportband och därefter
på detta till ena gaveln av det stora arsenikmagasinet
för att där medels tvenne elevatorer föras
upp till magasinets överbyggnad, där tvenne med
flyttbara avstjälpare försedda transportörer fördela
arseniken till olika punkter i magasinet. De
närmare anordningarna ävensom arsenikmagasinets
dimensioner framgå av fig. 24.

Den myckna arseniken var naturligtvis från början
ett bekymmer. Att kunna sälja en produktion på mer
än 40 000 ton per år är naturligtvis omöjligt, då
hela världskonsumtionen f. n. icke uppgår till mer
än 40 000 à 45 000 ton. Vi sökte därför utfinna
möjligheter att på ett eller annat sätt oskadliggöra och
bortkasta åtminstone större delen av den erhållna
arseniken. Så småningom blev det dock klart, att
detta var en oriktig tanke. Arsenik, framförallt av
denna höga kvalitet, är dock en mycket värdefull
biprodukt och även om i dag endast en ringa del kan
säljas, kunna förhållandena i detta hänseende hastigt
ändras. Den upplagrade arseniken är en stor
tillgång, på vilken en framtida kemisk industri kan
baseras. Att under sådana förhållanden kasta bort
vad gom för dagen visserligen icke kan säljas, men
som i framtiden säkerligen får högt värde, måste
anses oförnuftigt.

<img 1>
Fig. 23. Schematisk bild av gasreningen.
</img>

<img 1>
Fig. 24. Schematisk bild av arseniktransporten.
</img>

Arsenikens huvudsaksligaste användning har hittills varit som
besprutningsmedel på växter till skydd mot insekter.
Amerika har i detta hänseende varit föregångslandet. Där
användes f. n. årligen 20- à 25 000 ton As<sub>2</sub>O<sub>3</sub> för
framställning av besprutningsmedel vid bomullsplantagerna och
fruktodlingarna. På senare åren hava emellertid även andra
användningsmöjligheter kommit fram, och i synnerhet har arsenikens
betydelse somimpregneringsmedel för virke blivit alltmer klarlagd.
Intet annat medel skyddar så fullständigt mot röta
och insektsangrepp som impregnering med lämpliga
arsenikföreningar, varför här tydligen finnes ett stort
användningsfält. Vi hava upptagit forskningsarbete
på detta och närliggande områden, men vad som
därvidlag kan framkomma, är dock för tidigt att ännu
yttra något om.

Vi hava hittills endast talat om den del av
arseniken, som går till magasinet för lagring, vilket torde
komma att tillsvidare bliva den ojämförligt största
delen. Ett arsenikraffineringsverk (fig. 26) är
emellertid uppfört och nyligen igångsatt. Detta är vår
första etapp på vägen mot målet att så fullständigt
som möjligt tillgodogöra oss arseniken. I detta verk
förarbetas råarseniken till 100 %-ig eller åtminstone
99,5 %-ig vara, vilken sedan går ut i handeln som
ren arseniksyrlighet, s. k. vit arsenik. Detta
raffineringsverk har en kapacitet på 10 à 15 ton As<sub>2</sub>O<sub>3</sub>
per dag.

Den från fasta och kondenserbara beståndsdelar
renade rostugnsgasen, som innehåller 5 à 7 % SO<sub>2</sub>,
får ännu så länge gå ut genom skorstenen. Det var
hänsynen till denna mycket stora svavelkvantitet,
som i första hand var avgörande när skorstenshöjden
sattes till 145 m för att trygga omgivningen
mot skadeverkningar. Men det är naturligtvis icke
därmed sagt, att svavelsyrligheten i all framtid skall
gå bort. Kunde svavlet tillvaratagas, så räckte
kvantiteten bra nära till att täcka landets hela

<img 1>
Fig. 25. Arsenikmagasinet.
</img>

svavelbehov. Den stora ekonomiska betydelsen
härav ligger öppen. Vi hava därför under de sista två
åren ägnat ett energiskt forskningsarbete åt
möjligheterna att få fram en för oss lämplig metod härför
och hava även uppfört ett mindre försöksverk med
en kapacitet av 6 à 8 ton rent svavel per dag. Detta
arbetar nu tillfredsställande, och vår förhoppning är
att inom en nära framtid kunna påbörja uppförandet
av ett större verk. Det är emellertid ännu för tidigt
att framlägga metodens detaljer och de resultat, som
uppnåtts.

De från flamugnen kommande gaserna bestå
naturligtvis till huvudsakligaste delen av kväve och
kolsyra men innehålla även en mindre halt av SO<sub>2</sub>,
uppkommen vid reaktion mellan järnoxider och
sulfider i rostgodset. Dessa gasers värme utnyttjas för
ånggenerering och för förvärmning av förbränningsluften
till kolpulverbrännarna. Ångan användes dels
för drift av en ångkraftanläggning å 1 400 kW,
tillkommen mest med hänsyn till nödvändigheten av
reservkraft, dels till uppvärmningsändamål på olika
platser inom verket.

Den vid skärstenens behandling i konvertrarna
erhållna gasen innehåller förutom kväve huvudsakligen
SO<sub>2</sub>, men dessutom i dammform mindre mängder av
vismut, bly, antimon etc. samtliga som oxider samt
slutligen något medryckt guld och silver. Detta
damm tillvaratages i en gasreningsanläggning i

<img 1>
Fig. 26. Arsenikraffineringen.
</img>

princip lika med de, som användas för arsenikens
tillvaratagande, således ett kylaresystem i kombination
med elektrisk gasrening. Det erhållna dammet har
ungefär följande sammansättning:
<table>
<td>Bi . . . <td r>6,5 % <td> <td>Sb . . . <td r>0,50 %
<td>Cu . . . <td r>1,6 % <td> <td>Zn . . . <td r>7,0 %
<td>As . . . <td r>6,0 % <td> <td>Au . . . <td r>10 g/ton
<td>Pb . . . <td r>33,0 % <td> <td>Ag . . . <td r>380 g/ton
</table>
Detta damm förarbetas på vismut enligt en speciell
av oss utarbetad metod, varvid samtidigt även de
övriga beståndsdelarna, i synnerhet ädelmetallerna,
tillvaratagas. Erhållen vismut går på export. Den
huvudsakligaste användningen är som bekant till
farmaceutiska preparat.

Härmed hava vi även följt gaserna på deras väg
och sett vad som kan erhållas ur dem. Schemat är i
stort sett genomgånget. Endast en enda liten detalj,
som torde vara av intresse, skall ytterligare nämnas.

I Boliden-malmen finnas även spår av
platinametaller, dock för obetydliga för att kunna
kvantitativt påvisas vid analys av själva malmen. De
följa emellertid med guldet hela vägen och
återfinnas slutligen i det slam, som erhålles vid
guldelektrolysen, där de tillvaratagas. Kvantiteten blir
endast omkring 6 kg per år, av vilket ungefär 1/4 är
platina, resten Palladium, iridium etc.

Antalet arbetare vid smältverket uppgår till 585
för driften och 208 sysselsatta med nybyggen. Dessa
senare komma naturligtvis att så småningom till
större delen försvinna. Antalet tjänstemän och
förmän uppgår till ca 100.

</chapter>
<chapter name="RÄTTELSE">
<h3><i>RÄTTELSE</i></h3>

<b>IMO-pumpen.</b>

I vår notis angående Imo-pumpen, införd i
föregående häfte, har den volymetriska verkningsgraden
felaktigt uppgivits till ca 91 %. Den volymetriska
verkningsgraden uppgår nämligen vid lägre mottryck
av 1 à 1,5 kg till närmare 100 % och vid 10 à 15 kg
mottryck till ca 96 %. Den totala verkningsgraden,
dvs. förhållandet mellan den pumpen tillförda, resp.
avgivna effekten, uppgår däremot till ca 91 % och håller
sig praktiskt taget konstant inom mycket vida gränser.

<img 1></img>

Från a.-b. Zander & Ingeström, som för Imo-pumparna
i marknaden, hava vi emottagit nedanstående
diagram över prov utförda vid tekniska högskolans
hydrauliska laboratorium, vilket tydligt ådagalägger
ovannämnda förhållande.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Extra allmänt sammanträde</b> hålles å föreningens lokal,
Brunkebergstorg 20, onsdagen den 3 maj 1933 kl. 19,30.
<sp>Ärenden:</sp> 1) Inval. -- 2) <i>"Imo-skruvarne, en ny
motor- och pumpkonstruktion",</i> föredrag av civilingenjör <sp>Carl
Montelius.</sp> -- 3) <i>"Universets Ekspansion og
Videnskabens Stilling hertil",</i> föredrag av Ingeniør <sp>Paul
Bergsøe.</sp> -- Till sammanträdet inbjudas eleverna i
högsta avdelningen vid Tekniska högskolan, resp. Chalmers
tekniska institut. -- Efter sammanträdet serveras enkel
sup 3 (smörgåsbord, småvarmt, brännvin, öl, kaffe och
servis, kr. 3:25 per person), varefter följer samkväm med
ett och annat samlande intermezzo.

<b>Avdelningen för Teknisk undervisning</b> sammanträder
torsdagen den 4 maj 1933 kl. 19,30 å föreningens lokal,
Brunkebergstorg 20, Stockholm. <sp>Ärenden:</sp> 1)
Protokollsjustering. -- 2) Årsberättelse. -- 3) Inval. -- 4)
Diskussion beträffande <i>tekniska högskolans speciallärare och
deras ställning vid högskolan.</i> Inledningsföredrag av
tekniska högskolans sekreterare, civilingenjör <sp>E. Philip.</sp> --
5) Filmförevisning (exempel på undervisningsf ilmer).
Efter sammanträdet supé med öl, kaffe samt betjäning kr.
2:80. Vid samkvämet filmförevisning.

<b>Avdelningens för Skeppsbyggnadskonst</b> ordinarie
vårsammanträde äger rum i Stockholm lördagen den 13 maj
1933. <sp>Program:</sp> Kl. 2 e. m. (precis): Samling å hörsal
112 i tekniska högskolans laboratoriebyggnad, Valhallavägen.
1) <i>"Tekniska högskolans flygtekniska laboratorium",</i>
orienterande redogörelse av professor <sp>I. Malmer.</sp>
Därefter beses ifrågavarande laboratorium under ledning
av prof. Malmer. -- 2) <i>"Översikt av nyare forskningsresultat
beträffande fartygsmotstånd",</i> a) <i>"Friktionsmotstånd
och därmed sammanhängande frågor'',</i> föredrag av docent
<sp>H. F. Nordström,</sp> b) <i>"Vågmotstånd",</i> föredrag av
docent; <sp>E. Hogner.</sp> -- Kl. 7,30 e. m.: Samling å
teknologföreningens lokal, Brunkebergstorg 20. <sp>Ärenden:</sp>
1) Val av justeringsmän. -- 2) Årsberättelse för år 1932.
-- 3) Redogörelse för "Skeppsbyggarnas hjälpfond". -
4) Inkomna skrivelser m. m. -- 5) Förslag om tillsättande
av en valkommitté. -- 6) Inval av nya medlemmar. --
7) <i>"Statsisbrytaren Ymers provturer'',</i> kort redogörelse av
mariningenjör <sp>G. Holmberg.</sp> -- 8) <i>"Eldfara och
brandskyddsanordningar å fartyg",</i> föredrag av mariningenjör
<sp>A. Zander.</sp> Efter föredragen på tekniska högskolan
serveras en enkel middag (beräknad tid kl. 6 e. m.) å
föreningens lokal. Efter sammanträdets slut serveras i
samma lokal gemensam supé ; därefter samkväm. Tillfälle är
berett för avdelningens medlemmar att närvara vid Sveriges
allmänna sjöfartsförenings årsmöte torsdagen den 11 maj
1933 kl. 10 f. m. å Svenska teknologföreningens lekal samt
att deltaga i nämnda förenings subskriberade middag
samma dag kl. 7 e. m. å Hasselbacken (smoking eller
rock). Pris 12 kr. Anmälan till nämnda middag torde
senast den 8 maj insändas till Sveriges allmänna
sjöfartsförenings sekreterare, Klippgatan 4, Stockholm.

<b>Ett förslag till normer</b> för provning av förbränningsmotorer,
utarbetat av en kommitté, tillsatt av Svenska teknologföreningens
avdelning för Mekanik, finnes utlagt till granskning på föreningens
kansli.

Förslaget kommer att upptagas till behandling vid ett
kommande sammanträde med avdelningen.

</chapter>
<chapter name="TEKNISK TIDSKRIFT
HÄFT. 18 ÅRG. 63 6 MAJ 1933">
<h1>TEKNISK TIDSKRIFT</h1>
<h2>HÄFT. 18 ÅRG. 63 <tab>6 MAJ 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Det utrikespolitiska kvartalet, av Rütger Essén. -- Mauritz Serrander †. -- Exportens betydelse
för Sveriges näringsliv. -- Notiser. -- Sammanträden.

</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rütger Essén.</sc></h3>
<poem>Förhoppningar på konjunkturförbättring.
--  Kontingenter ingssystemets seger i
handelspolitiken. -- Förenta staterna lämna
guldstandarden. -- Valutaproblemet lösbart
endast på internationell grund. -- Roosevelt
övertager presidentämbetet i  U.  S.  A.
och får diktators ställning. Den nationella
revolutionen i Tyskland: von Schleicher
störtas, Hitler blir rikskansler, överväldigande
nazistisk valseger, diktatorial-regim
genomföres, "utrensning" av marxister och
judar. -- Regimförändringens innebörd. --
Utlandsopinionens hållning. -- Mac Donald
och  Sir John Simon i Rom. --
Fyrmaktspakten: franskt motstånd. --
Tjekaprocessen mot sex brittiska ingenjörer i Moskva.
-- Engelskt importförbud mot ryska varor.
-- Haag-domstolens utslag i dansk-norska
Grönlandskonflikten. -- N. F. fördömer
Japans Mandsjuriska aktion: Japan
utträder. -- Japansk frammarsch i Nordkina.
</poem>
<tab><tab><tab><tab>Stockholm den 30 april 1933.
Allt oftare uttalas förhoppningar på
<i>världskonjunkturens snara förbättring.</i> Stillaståendet i
fråga om prisfall och produktionsminskning har ju
också varat någon tid, men den avgörande
kursförändringen uppåt låter ännu vänta på sig. En mera
allmänt optimistisk underton är emellertid
omisskännlig, ehuru det icke är så lätt att ge påtagliga
skäl. för denna sinnesändring.

Om och när världskonjunkturerna åter börja stiga
komma emellertid världshandelns allmänna
förutsättningar att ha totalt förändrats. Mest-gynnad-nationsklausulen
är död, även om den ännu här och var
formellt upprätthålles. Varuutbytet mellan länderna
kommer ej längre som förr att flöda tämligen fritt,
endast modifierat av tullmurarnas olika höjd. I
stället vinner <i>kontingenteringssystemet</i> allt större
landvinningar. Såsom en svit främst av den nya
brittiska imperiepolitik, som utformats i
Ottawa-konferensen, kommer detta system att påtvingas en allt
större del av världen och ge världshandeln en helt ny karaktär.

Detta kommer också att medföra vittgående
ingrepp i <i>valutaförhållandena,</i> som uppenbarligen
komma att regleras framför allt med hänsyn till
handelspolitiska strävanden. Detta är för övrigt
redan fallet -- den svenska principen att i främsta
rummet sträva till den inre köpkraftens
upprätthållande representerar ett undantagsfall.

Den gamla guldmyntfoten har samtidigt träffats av
ett nytt slag. <i>Förenta staterna</i> ha efter en <i>våldsam
bankkris</i> slutligen i april följt Englands exempel och
<i>frångått guldstandarden.</i> Förbud har sålunda
utfärdats för dollarsedlarnas utväxlande i guld efter
fastställd kurs samt för guldexport. Otvivelaktigt är
att man strävar till en sänkning av dollarns
guldvärde. Man kommer sannolikt också att söka en ny
och bredare grundval för en fast valutas
återställande. Sannolikt blir i detta sammanhang
silverproblemet åter aktuellt. För det enda återstående
mera betydande guldlandet, nämligen Frankrike, blir
situationen härmed rätt prekär. Men ej heller för
England betyder dollarkursens fall en förmånlig
utveckling. Alla dessa sammanhang komma att ge
ökad styrka åt kravet på skapandet av en ny fast,
internationell valuta. Ty endast på internationell väg
kan detta spörsmål numera lösas. Men det är en
lång väg dit. Och ju längre det nuvarande kaotiska
mellanstadiet varar, dess mindre blir sannolikheten
för att detta nya världs valutasystem kommer att
uppbyggas uteslutande på guldets grundval.

Mitt i en krisstämning utan motstycke i staternas
moderna historia övertog <i>Franklin Roosevelt den 4
mars</i> sitt ämbete som <i>Förenta staternas president.</i>
Kort förut, den 15 februari, hade han nätt och jämnt
undgått ett revolverattentat, för vilket i stället
Chicagos borgmästare Cermak föll offer. Mycket tyder
på att attentatet utgått från de gangster-kretsar, som
genom förbudets pågående avveckling se en av de
viktigaste grundvalarna för sin ställning undergrävas.

Roosevelts ambetstilltra.de har av amerikanska
folket hälsats med de största förväntningar. Läget är
också i många hänseenden ytterst vådligt för att
icke säga revolutionärt. Bankerna ha ransonerat
uttagningarna på checkkonton. Desperata attentat mot
tekniskt viktiga punkter ha utgått från arbetslösa
massor. Hela det inre kreditsystemet har bragts i
gungning, sedan hypoteksvärdena sjunkit långt
under kreditmängden. Ännu återstår att se om den
avsiktliga inflation, som man bereder sig på att
genomföra, kan råda bot på detta läge.

Den nye presidenten varnade vid sitt tillträdestal
framför allt för panik samt begärde lugn och
förtroende. Han har också av kongressen enligt
folkopinionens krav beklätts med utomordentliga
<i>diktatoriska fullmakter.</i> Förenta staterna är nu i det
närmaste lika diktaturstyrt som Italien eller

Tyskland. I vad måu den nye presidenten är mannen att
genom ett fast oeli klokt bruk av denna diktatorsmakt
leda landet ur krisen får framtiden utvisa. Det
åvilar honom för övrigt även att slutligt ordna
skuldförhållandet till Europa. Han har i dagarna mottagit
personligt besök för konferens i Washington av
Mac Donald och Herriot.

Ministerposterna har presidenten Roosevelt
placerat ut opartiskt icke blott mellan de olika
politiker-grupperna inom det segrande demokratiska partiet
utan även utanför de strängare dragna particirklarna.
Statssekreterare-(utrikesmirister)posten har
anförtrotts den demokratiske senatorn Cordel Hull
från Tennessee, finansministeriet har övertagits av
New York'aren William Woodin. En kvinnlig
minister -- den första i centralregeringen -- Miss
Frances E. Perkins -- har fått hand om
arbetsministeriet. En ny socialpolitik av mera positiv
karaktär synes också vara att vänta i U. S. A.

De närmaste månadernas utveckling i Amerika är
otvivelaktigt kritisk och betydelsefull. Världens
uppmärksamhet har emellertid under de sista månaderna
i ännu högre grad varit inriktad mot <i>Tyskland,</i> där
på kort tid en <i>regimförändring av världshistorisk
innebörd</i> genomförts.

Det yttre förloppet är följande: den 28 januari
vägrade rikspresident von Hindenburg rikskanslern
general <i>von Schleicher</i> den av honom begärda
fullmakten att upplösa riksdagen efter misstroendevotum.
Schleicher avgick. Den 30 januari bildade
de nu efter överläggningar på nyåret försonade <i>von
Papen</i> och <i>Hitler</i> en "nationell regering" med <i>Hitler
som rikskansler</i> samt von Papen som vicekansler
och rikskommissarie för Preussen. Som
utrikesminister kvarstår von Neurath. I övrigt utgör
regeringen en koalition av tysknationella och nazister:
det är Harzburgfronten som återuppstår. De
tysknationella företrädas framför allt av sin ledare
Hugenberg som ekonomiminister och Stalhelmledåren
Seldte som arbetsminister, de senare utom av Hitler
av riksdagstalmannen Göring och inrikesminister
Frick. Den nationella koalitionens regering upplöser
därefter riksdagen. Valet utsättes till den 5 mars.
Den 28 februari förövar en holländsk kommunist ett
mordbrandsattentat mot riksdagshuset i Berlin, vilket
tages till motiv för omfattande polisingripande mot
det kommunistiska partiet och en kraftig nationell
propaganda. Valet -- med 95 % valdeltagande --
blir en lysande seger för den nationella regeringen,
vilken erövrar absolut majoritet (52 %) av rösterna
bland väljarna och 340 mandat av 647. De
tysknationella stå visserligen stilla (52 mandat mot 51),
men nazisterna ensamma nå över 17 millioner röster
(44 %) och öka i högre grad än de andra partiernas
sammanlagda förluster. Centrum håller sig något
så när; socialdemokraterna gå däremot tillbaka från
20,4 till 18,3 % av rösterna, kommunisterna ännu
mer -- från 16,9 till 12,1 %. De sistnämnda förlora
över en million röster.

Efter denna valtriumf sätter sig den nya regimen,
fast i sadeln och inrättar sig för en långvarig
diktatur. Riksdagen, från vilken kommunisterna
uteslutits, öppnas den 21 mars i Potsdam, men endast
för att i ceremoniella former hylla den "nationella
revolutionens" seger och votera fullständigt
diktatoriska fullmakter åt regeringen. Härigenom skjutes
även rikspresidenten åt sidan. Även centrum röstar
lör fullmaktslagen, och socialdemokraterna, som
framför allt synas vilja rädda fackföreningsrörelsen,
visa en påtaglig undfallenhet.

Nu följer under den nationella regeringens ledning
ett omfattande systematiskt och hänsynslöst
genomfört <i>"upprensningsarbete".</i> Pressfriheten inskränkes,
och i de olika delstaterna, vilkas lantdagar ävenledes
omvalts och i allmänhet erhållit nationell majoritet,
inrättas av riksregeringen direkt beroende
"kommissariska" regeringschefer. Göring blir
ministerpresident i Preussen. Den federala konstitutionen sättes
ur spelet: på några veckor slutföres sålunda på
diktatorisk väg den mer än sekelgamla striden mellan
delstatspartikularism och centraliserad enhetsstat i
Tyskland till den senares förmån. Motståndet faller
överalt till föga nästan utan ansatser till försvar.
Kommunistiska partiet sättes utom lagen, dess
tidninga: indragas och dess lokaler besättas.

I förvaltningen bortrensas överallt de
demokratiska och marxistiska tjänstemän, vilka under
Weimarregimen anses ha skaffat sig ett monopol på dessa
levebröd. Även judarna, som anses ha identifierat
sig med denna regim, trängas systematiskt tillbaka.
Då utlandspressen börjar publicera "Gräuelpropaganda"
om judeförföljelser, genomföres en dags bojkott av
judiska affärer.

Allt detta försiggår under en våldsam nationell
hänförelse och under en ström av nazistisk
propaganda i alla former, vilken dirigeras av ett ny
tillskapat propagandaministerium, vars chef blir den
kände och skicklige agitatorn Göbbels. På några
veckor fullbordas sålunda ett såväl politiskt som
administrativt och i huvudsak även andligt
besittningstagande av Tyskland. Den nationella
regeringens maktutövning möter icke längre några sorn
helst effektiva hinder.

Större oklarhet råder beträffande de avgörande
maktförhållandena i själva centrum, alltså inom
den nationella koalitionsregeringens eget sköte.
Allt tyder emellertid på att det tysknationella
inflytandet efter riksdagsvalet den 5 mars förlorat
i betydelse -- det torde emellertid vara en överdrift
att påstå att det helt skjutits åt sidan. Papen och
Hugeaberg äro alltjämt betydelsefulla personliga
faktorer. De torde i allmänhet utöva en återhållande
inverkan, särskilt i fråga om den antisemitiska
aktionen. Konflikter saknas i varje fall icke. Detta
är ett mycket viktigt moment vid lägets bedömande.

Den nya regimens ekonomiska program har ännu
ej tagit fast gestalt. Så mycket är emellertid tydligt
att den vid arbetslöshetens bekämpande äger en
utomordentlig tillgång i den levande nationella
hänförelsen, som medför att stora arbetargrupper villigt
acceptera en arbetsdisciplin och en lönenivå, som de
förut endast under våldsamt missnöje skulle funnit
sig i. Den nya form för sysselsättande av unga
arbetslösa som ligger i organiserandet av under
militärisk disciplin stående "arbetskommandon" är en
företeelse att observera. Utnämningen av den
tidigare riksbankschefen <i>dr Schacht</i> att ånyo övertaga
denna post efter den avgående dr Luther har gjort
ett gott intryck i utländska finanskretsar.

Huvudsumman av vad som skett i Tyskland är hittills
negativt: störtandet av den demokratisk-parlamentariska
regimen, inaugurerad på sin tid genom

1919 års Weimarförfattning, och dess ersättande
med en diktatur. Vidare federalismen
tillintetgörande och det största marxistiska partiets,
socialdemokratiens, fördrivande från den privilegierade
ställning dess medlemmar under det sista årtiondet
intagit, framför allt i Preussen. Och slutligen
kommunismens tillbakaträngande och hänsynslösa
bekämpande.

I detta sistnämnda hänseende kan den nya
regeringen som en damm mot den bolsjevikiska faran
från öster räkna på ett omfattande allmäneuropeiskt
stöd. Svårare blir det att i utlandets ögon
rättfärdiga den antisemitiska kampanjen, även om denna
ingalunda förts i de upprörande former som en hätsk
utlandspropaganda velat göra gällande.

I positivt hänsende blir det framför allt den
ekonomiska politikens resultat, som komma att giva den
nya regimen dess innehåll. En billigare och mindre
byråkratisk -- men därför ej mindre effektiv --
socialpolitik torde komma att inaugureras. I fråga
om arbetslöshetens bekämpande bör man även komma
ihåg, att en regering som uppbäres av ett nationellt
patos härvid äger möjligheter i fråga om disciplin
och organisation -- oberoende av de rent
ekonomiska förutsättningarna -- som kunna medföra ett
ur folkets helhetssynpunkt bättre utnyttjande av
föreliggande möjligheter, än de som stå parlamentariska
koalitions- eller partiregeringar till buds.

I utlandspressen, särskilt den skandinaviska, har
den nya tyska regimen hittills i allmänhet icke blivit
väl mottagen. I icke ringa mån torde detta ha
berott på avsiktligt missvisande information. I den
mån så är fallet torde dock läget inom kort klarna.
Det tyska riket i Europas mitt kan nämligen icke
isoleras som Sovjetunionen i öster bakom sin
spärrade gräns.

I <i>Österrike</i> har den tyska regimförändringen
framkallat ett bestämt gensvar, vars verkningar helt visst
inom kort komma att framträda. Den livligaste
sympatien har dock naturligt nog kommit till uttryck i
<i>Italien,</i> vars politiska och sociala regim ju mycket
är befryndad med den tyska omvälvningens medel
och syften. Papen och Göring ha avlagt besök i
Rom, och ett direkt <i>politiskt samarbete Rom-Berlin</i>
har tydligen inletts.

Den italienske regeringschefen har emellertid
samtidigt tagit ett allmäneuropeiskt politiskt initiativ av
vittgående betydelse. Sedan man konstaterat att
avrustningskonferensen i Genève icke arbetade under
någon gynnsam atmosfär, inbjöd Mussolini den
<i>brittiske premiärministern och utrikesministern</i> för en
<i>överläggning i Rom.</i> Detta förslags framställande
hade föregåtts av en fastare sammanslutning mellan
<i>Lilla ententens</i> regeringar -- Prag, Bukarest,
Belgrad -- tydligen framkallad av oro över den
europeiska utvecklingens allt starkare tendens mot
revision av frederna i Paris 1919. Men ett forcerande
av just denna tendens är sedan flera år
kärnpunkten i den fascistiska utrikespolitiken -- liksom
självfallet i den tyska och den ungerska -- och när
därför Mr. Mac Donald och Sir John Simon i senare
hälften av mars gästade Mussolini i Rom, innebar
själva detta förhållande en icke oväsentlig framgång
för den italienske regeringschefens europeiska
revisionsprogram. Här hyllade den förre brittiske
arbetarledaren fascistchefen i högstämda ordalag -- en
slående bild av vad tio års europeisk utveckling
inneburit -- men dessutom uppgjordes här
preliminärt en <i>"fyrmaktspakt",</i> av innehåll, att de fyra
stormakterna -- England, Frankrike, Italien och
Tyskland -- skulle utöva ett slags fredsdirektorat över
Europa. Tydligen blev Mac Donald vunnen för denna
plan -- som i realiteten torde syfta till Lilla
ententens och Polens skjutande åt sidan och Frankrikes
isolering i den nya "heliga allians", vars
huvudsakliga praktiska resultat givetvis väntades bli den av
Tyskland, Italien och Ungern åtrådda
fredsrevisionen. På hemvägen genom Frankrike blev
emellertid Mac Donald utsatt för lämplig bearbetning i Paris
och började åter vackla och förlora sig i dunkla
talesätt. Polens och Lilla ententens regeringar
avlät o även kraftigt formulerade protester.
Fyrmakts-paktens öde är alltså ovisst, men den är ingalunda
avförd från dagordningen. Kvar står i varje fall att
Italien och Tyskland definitivt enats på
revisionslinjen, och att England icke längre obetingat ställer
sig avvisande till denna linje, även när det gäller
vissa av fredstraktaternas territoriella bestämmelser.
De övriga ha som bekant ända sedan sin tillkomst
varit föremål för en ständigt fortgående revision.
Detta är en första betydelsefull utrikespolitisk
framgång, vilken inhöstats som en frukt av den tyska
regimförändringen.

Utan att göra något uttalande om den sedan sex
år fullföljda stora <i>ryska</i> industrialiseringsplanens
framgång som helhet betraktad kan man utan
tvekan konstatera talrika fall av lokala och partiella
misslyckanden. Regimens väsen kräver att i dylika
fall syndabockar offras. Ur propagandasynpunkt är
det förmånligast, om dessa äro utlänningar, då
därigenom den fundamentala dogmen om den
"kapitalistiska världens" förberedelser till överfall på
Sovjetunionen starkes och hålles vid liv.

Detta är bakgrunden till den <i>ryska politiska
polisens process mot brittiska ingenjörer</i> i
Metropolitan-Vickers Electrical Company, vilka medverkat vid
turbinleveranser till Dnjeprostroj. De ha anklagats
för sabotage, och efter en alla västerländska
rättsbegrepp utmanande rannsakningssimulaker med
"bekännelser" av starkt misstänkt natur ha två av dem
ådömts fängelsestraff. Straffen skulle säkerligen
blivit strängare utan de kraftiga brittiska
protestaktioner som ägt rum. Englands ambassadör avvisades
emellertid på ett enastående ohövligt sätt av
Litvinov, varefter hans återkallande var en given sak.
Efter domen har England brutit de kommersiella
relationerna med Sovjetunionen och utfärdat
importförbud för ryska varor. Detta är ett kännbart slag för
Sovjetunionen, som är stor säljare av trävaror och
nafta på den engelska marknaden. Givetvis
drabbar åtgärden också engelska intressen. Upprätthålles
importförbudet, bör ökad avsättning och höjda
salupriser kunna påräknas av de svenska och finska
träexportörerna.

Denna process ställer alla de förhållanden, som
försvåra normala handelsförbindelser med
Sovjetunionen, i en särdeles slående belysning. Den
rättstrygghet, som är grunden för all ekonomisk
verksamhet, existerar icke för utländska "kapitalistiska"
företagare i Ryssland, så länge camouflageprocesser
av denna art kunna igångsättas och genomföras, när
helst de maktägande finna lämpligt. Episoden i

fråga kommer möjligen att leda till en revision av
hela det traktatsystem, som för närvarande reglerar
Sovjetunionens handelsförbindelser med västerlandet.

Den 5 april har den <i>Ständiga mellanfolkliga
domstolen i Haag</i> efter en procedur som varat några
månader avkunnat utslag i den <i>dansk-norska tvisten</i>
om vissa territorier på Ostgrönland. Norge ansåg att
dessa voro no-mans-land och hade företagit tvenne
ockupationer under år 1931. Danmark åter stod på
den ståndpunkten, att suveräniteten över hela
Grönland tillhörde Danmark. Domstolsutslaget har nu
givit Danmark rätt. Denna nordiska tvistefråga är
därmed bragt ur världen, och den internationella
instansen i Haag har visat sig utgöra en effektiv
fredsfaktor.

Tyvärr kan detsamma icke sägas i fråga om
<i>Nationernas förbunds</i> instanser när det gäller
förbundets hållning till den <i>kinesisk-japanska
konflikten.</i> Den 24 februari beslöt förbundsförsamlingen
med 42 röster mot en röstnedläggelse (Siam) att
antaga nittonmannakommissionens rapport, vilken i
fråga om sin faktiska grund baserats på
Lytton-rapporten, och som uttalade en sträng
förkastelsedom över Japans tillvägagångssätt. Resultatet blev
som väntat att Japan omedelbart anmälde sitt
utträde ur förbundet. Något annat resultat av
förbundets aktion är däremot ej att emotse och är ej
avsett. Ingen har nämligen på allvar velat sätta i
fråga att paktens sanktionsbestämmelser skulle
sättas i verksamhet gent emot Japan, och alla veta att
förbundsförsamlingens uttalande är en tom
demonstration, som ej på minsta sätt lär påverka
händelseutvecklingen på platsen, i Ostasien. Beslutet
innebär alltså endast ett ådagaläggande av
förbundets redan förut kända men här i onödan
demonstrerade maktlöshet i asiatiska spörsmål och har därför
knappast annan verkan än att skada dess auktoritet
även på de områden där den en gång kan komma att
praktiskt behövas. Konflikten är för övrigt typiskt
av den art, där bägge parterna ur sin utgångspunkt
lia rätt. Förbundsinstansernas grundläggande
misstag är deras föreställning att deri kinesiska
regeringen i Nanking någonsin ägt auktoritet över
Mandsjuriet, och att Kina överhuvud är en stat i modern
mening. De utanför förbundet stående, men på
platsen i högsta grad intresserade makterna, Sovjetunioen
och U. S. A., akta sig noga för ett dylikt misstag.

Det verkliga motivet till förbundets beslut torde
lia varit vissa europeiska stormakters önskan att göra
den amerikanska regeringen en tjänst med hänsyn
till dess besvär med den antijapanska stämningen i
landet. Nu kan man i Washington peka på
Genève-beslutet och tillsvidare två sina händer.

Japans utträde kommer i sinom tid att göra
frågan om dess mandat över de forna tyska
ögrupperna Karolinerna och Marianerna i Pacific aktuell.
Ingen tror dock att Japan ämnar avstå från dessa.

Betydelsefullare än det verkningslösa
Genève-beslutet är händelseutvecklingen på platsen i
Nordkina. Japan har nu även besatt provinsen Jehol och
därmed trängt fram till samt delvis överskridit den
kinesiska muren. Peiping och Tientsin synas hotade.

Det är ovisst vart Japan syftar. De sista operationerna
synas tyda på planer till intervention i det
egentliga Kina. Detta är ett vittutseende och eventuellt
riskabelt företag. Risken för en öppen
brytning med Sovjetunionen synes också bli allt större.
Under tiden uppbygger emellertid Japan en effektiv
spärr mot Moskva-inflytandet i Ostasien.

De förändringar som nu genomföras i denna del
av Asien äro av världshistorisk betydelse.

</chapter>
<chapter name="MAURITZ SERRANDER †.">
<h2>MAURITZ SERRANDER †.</h2>
Natten mellan den 20 och 21 april lämnade oss
Mauritz Serrander efter att under ett år hava
kämpat mot en svår ohälsa, en kamp, som han förde
med samma sega, rastlösa energi, som städse var
hans särmärke vid genomförandet av alla de
arbetsuppgifter, varmed han i rikaste mått hann fylla sin
i förtid brutna levnadsbana.

<img 1></img>

Mairitz Serrander föddes i Gävle den 11 juni 1883.
Hans levnadslopp belyses i korthet av följande
viktigare data. Avgångsexamen från tekniska
högskolans avdelning för väg- och vattenbyggnadskonist
1905. Anställning vid Vattenbyggnadsbyrån
1906--1915. Teknisk assistent hos disponenten för Stora
Kopparbergs Bergslags a,-b. och chef för bolagets
kraftverksförvaltning 1915--1925. Verkställande
direktör i Hammarforsens kraftakticbolag och Sikfors
kraftaktiebolag sedan 1926 och i Wii elektriska
aktiebolag sedan 1930. Samtidigt var han
verkställande direktör i Dalälvens regleringsförening sedan
1916 och i Indalsälvens regleringsförening sedan
1926. Han tillhörde även väg- och
vattenbyggnadskåren, där han avancerade till major.

Serrander vigde sitt arbetsfyllda liv, sitt skarpa
intellekt och levande intresse, sin idérikedom och
vidsynthet helt åt den svenska vattenkraftindustrien
i dess olika former.

Om hans omfattande allmänna intresse för våra
vattenkraftproblem vittna hans många studieresor
till olika länder och besök vid kraftkonferenser, hans
skrifter och hans ständiga redobogenhet att väcka
och med vägande inlägg deltaga i diskussioner om
aktuella frågor. Svenska vattenkraftföreningen, där
Serrander var bitr. sekreterare 1909--1915,
sedermera styrelseledamot och vid sin död en av dess båda
vice ordförande, ägde i honom en av sina mest

intresserade medarbetare, och flera av dess
publikationer bära hans författarnamn. Där återfinnas bland
annat skrifter om Sveriges vattenkrafttillgångar och
deras förmögenhetsvärde samt kartor över
kraftanläggningar och krafttillgångar i Sveriges större
vattendrag. På annat håll har han bidragit med
uppsatser om sjöregleringsproblem och
hydroelektrisk vattendragsreglering. I kommittéer och som
särskilt tillkallad sakkunnig deltog han bland annat i
arbetet på att befordra ett rationellt förfarande vid
fastighetstaxering av våra vattenkraftanläggningar
och en effektiv tillsyn av våra vattenbyggnader samt
att uppgöra förslag till den omorganisation av
vattendomstolarna, som nyligen blivit genomförd.

De allmänna frågor, som kanske intresserade
honom mest, voro kraftpolitik, kraftfördelning,
samkörningar och vattendragsregleringar. Där kom
alltid hans kloka framsynthet till sin rätt, men
samtidigt även hans praktiska blick för vad som för
dagen var genomförbart.

Sin skicklighet och organisationsförmåga hade
Serrander rikliga tillfällen att visa vid planläggningen
och genomförandet av många betydande arbetsuppgifter,
främst under sin verksamhet hos Bergslaget,
Dalälvens regleringsförening och Hammarforsens
kraftaktiebolag, de tre storheter, åt vilka han på
senare år ägnat huvudparten av sina arbetskrafter.

I Bergslagets tjänst tog han initiativet till
periodtalets omläggning och kraftnätets utformning för
framtida anknytning till omkringliggande kraftnät
och genomförde utbyggandet av Forshuvudforsens
kraftverk.

I Dalälvens regleringsförening fick Serrander
upplägga planen till en storstilad reglering av vårt
främsta industrivattendrag. Jämkande olika
intresson genomförde han med seg ihärdighet under 16 år
och växlande konjunkturer nära ett 10-tal
sjöregleringar kulminerande 1926 i Siljans reglering.

Under sin verksamhet hos Hammarforsens
kraftaktiebolag ledde Serrander utbyggandet av det första
stora moderna vattenkraftverket i nedre Indalsälven
vid Hammarforsen med tillhörande ledningsnät.
Han lade därmed grunden till det verk, som under
de sista åren var hans stora intresse, uppbyggandet
av en tekniskt-ekoriomiskt rationell lösning av nedre
Norrlands krafthushållning genom hopkoppling,
samköming och utveckling av befintliga kraftresurser,
till fromma främst för de industriella intressena i
detta viktiga industridistrikt.

Serrander var en skarp och fin stilist, och han
fordrade logisk klarhet i vad han själv och andra
skrevo. Han var djupt litterärt intresserad, och hans
kanske käraste tidsfördriv på lediga stunder var att
avnjuta litteraturens pärlor. Musik och konst
tilltalade i hög grad hans utpräglat känsliga sinne.
Även föreningslivet låg hans hjärta nära; under en
period var han ordförande för teknologföreningens
avdelning för väg- och vattenbyggnadskonst.

Moje Serrander hade många vänner, och för dem
och deras öden hade han ständigt ett livligt intresse.

Jag kan ej bättre avsluta dessa enkla ord om en
kär och trofast vän än genom att citera ett par rader
från några minnesord, som i Norrlands-Posten
ägnats honom av Sven Lübeck:

"Käre Moje Serrander i förtid bröts din
arbetsdag, men Du har dock hunnit giva landet ett
sällsynt enhetligt, väl genomtänkt livsverk av bestående
värde. Dina vänner skola tacksamt minnas en
präktig kamrat, en frimodig och fängslande personlighet.
Ditt yrke och din hemstad har Du hedrat." <tab><i>Gottfried Berg.</i>

</chapter>
<chapter name="EXPORTENS  BETYDELSE  FÖR  SVERIGES  NÄRINGSLIV.">
<h2>EXPORTENS  BETYDELSE  FÖR  SVERIGES  NÄRINGSLIV.</h2>
Vid Svenska teknologföreningens allmänna
sammanträde den 8 februari d. å. förekom en diskussion
över ämnet "Om betydelsen av ökad export av vår
industris produktion för arbetslöshetens bekämpande
samt om behovet av ökad effektivitet beträffande
vår utrikeshandel" med inledningsanförande av
envoyén G. O. Wallenberg. I nedanstående till följd av
utrymmesbrist fördröjda referat har Teknisk tidskrift
sökt sammanfatta de ledande synpunkterna i
inledningsanförandet och den följande diskussionen.

Envoyén <b>G. O. Wallenberg</b> inledde sitt anförande med
att påvisa, hurusom kravet på ökad konkurrensduglighet
på handelsfronterna alltmera gör sig gällande i de
stora industriländerna. Även hos oss ha röster höjts
för att diskussionen om de ekonomiska spörsmålen skall
få en mera praktisk inriktning. Vårt industriella liv
är i mycket hög grad beroende av exporten. Av vår
till 6 milliarder kr. uppgående produktion måste
produkter till ett värde av 2 milliarder kr. försäljas
utomlands, och därvid måste de värdefullaste alstren avsättas
till mestadels avlägsna delar av världen. Utrikeshandeln
är obestridligen Sveriges största ekonomiska intresse.
Vi hava också goda förutsättningar för att framgångsrikt
kunna upptaga tävlan med de stora industriländerna i
fråga om avsättningen av våra produkter på de
avlägsnare marknaderna. Dessa förutsättningar ligga i en god
penningtillgång, en väl organiserad industri och ett gott
anseende i världen. Det är i fråga om exportens
organisation bristerna äro att söka. Vi äro på detta område
lika efterblivna, som vi i slutet av 1800-talet voro det i
fråga om sjöfarten.

Talaren hade som medlem i 1898 års handels- och
sjöfartskommitté varit i tillfälle att konstatera de dåtida
förhållandena. De förslag kommittén framlade gåvo den
första impulsen till Sveriges frammarsch som
sjöfartsnation. Utredningen ådagalade för oss behovet att lära
oss arbeta och att lita på oss själva.

Under sin långa diplomatiska tjänstgöring hade
talaren haft tillfälle att studera de stora industriländernas
arbete på handelsfronterna. En viktig del av detta
arbete hade bestått i grundandet av pioniärbanker till stöd
för utrikeshandeln. Vi sakna f. n. sådana banker, vilka
utgöra ett viktigt led i samarbetet mellan hemlandet
och handelsfronterna. Talarens till bankföreningen år
1929 inlämnade förslag om inrättandet av en särskild
bank för den svenska utrikeshandeln hade emellertid
avvisats under motivering, att vi saknade för detta slags
bankverksamhet utbildade krafter inom landet.
Talaren trodde dock, att en dylik bankverksamhet bör
startas med utrikeshandelns behov som utgångspunkt och
icke främst med storbankernas i ögonsikte.

Som en viktig orsak till den ekonomiska depressionen
såg talaren de av politiska motsättningar orsakade
rubbningarna i det internationella handelsutbytet. 300
mill. kineser och 160 mill. ryssar hava helt och hållet
och 250 mill. hinduer delvis inrättat sin existens från
den utgångspunkten, att de avstå från användandet av
industriprodukter, härstammande från länder, med
vilka deras egna länder råkat i politisk konflikt. Detta
förhållande borde innebära gynnsammare utsikter till
export från övriga länder, och bland dessa står Sverige i
främsta ledet. Här hava vi, om vi äro påpassliga,
möjligheter att utvidga vår avsättning av industriprodukter.
De svenskar, som f. n. arbeta på handelsfronterna,
äro lika väl kvalificerade som sina medtävlare från
övriga länder, men de äro för få till antalet och sakna
organisation.

Talaren beklagade, att de hänvändelser han gjort till
k. m:t, till exportföreningen och till vissa handelskamrar
i syfte att få en utredning till stånd rörande vad
som bör åtgöras i fråga om organisationen av
samarbetet mellan hemlandet och handelsfronterna icke vunnit
beaktande. Slutligen utvecklade han närmare de
särskilda synpunkter, som borde beaktas vid en dylik
utredning, däribland frågan om pioniärbankverksamheten.

Direktör <b>Erik Nylander</b> delade ej inledarens åsikt om
Sveriges efterblivenhet i fråga om exportens
organisation och belyste med statistiska uppgifter
utlandshandelns utveckling sedan år 1898. Att exporten nu
sjunkit hade ej sin orsak i bristande effektivitet på
handelsfronterna utan berodde väsentligen på minskad
köpkraft och å nästan alla marknader hindrande
importregleringar och valutarestriktioner. Även våra mest
välorganiserade exportindustriföretag hade måst skära
ned sina organisationer och minska sin personal på
handelsfronterna. Inledarens åsikt, att en påtaglig
orsak till depressionen vore, att kineser och ryssar helt
avstått från inköp, motsäges av statistiken. Den
ojämförligt största importen i fjärran östern består av
konsumtionsartiklar, och Sveriges industri har föga utsikter
att här med framgång konkurrera.

Exportföreningen har förklarat sig beredd att i sam
band med andra organisationer noga överväga alla
positiva förslag, som från inledarens sida eller eljest
kunna framläggas, men sådana ha icke framkommit med
undantag för förslaget om pioniärbanker. Statens
beredvillighet till positiva åtgärder har manifesterats genom
direktiven till 1932 års handelskommitté, vilken bl. a.
skall undersöka olika åtgärder till främjandet av
exporten. Under nu rådande förhållanden kunna några
åtgärder på längre sikt knappast föreslås.

Startandet av pioniärbanker måste ske på initiativ av
eller i samförstånd med storbankerna, och att tvinga
dessa att taga därmed förenade risker är omöjligt. De
positiva uppgifterna för utrikeshandeln sammanförde
talaren i följande punkter: 1) Vår handelspolitiks
intressen gentemot olika länder bör tillvaratagas under
intimt samarbete med myndigheter, näringslivets
organisationer och enskilda företag. 2) Valutasvårigheterna
bemästras bäst genom kompensationsavtal, t. e. av den
typ som tillämpats i våra avtal med Grekland och
Turkiet. 3) För att underlätta exporten till sådana länder
som åtnjuta exportkredit och garantier har
exportföreningen framlagt förslag om exportkreditgaranti upp
till 100 mill. kr. 4) När mera normala förhållanden
inträtt, är det av vikt, att de svenska exportföretagen på
handelsfronterna bilda gemensamma försäljningsorganisationer,
vilka med all kraft stödjas hemifrån, särskilt
i kreditgivningshänseende, vara kraven säkerligen bli
större än någonsin. 5) Vi måste söka tillvarataga alla
förefintliga möjligheter, så att vi kunna stå rustade.
Detta gäller även många omfattande arbeten, som icke
äro av rent teknisk natur, utan där en finansiering från
svenska leverantörers sida fordras. Staben av folk,
lämpligt som pioniärer, måste ökas successivt, men del
går ej att stampa en sådan armé ur marken; det
fordras åratals träning och erfarenhet. Våra ingenjörer, som
planera verksamhet i utlandet, böra tänka på icke
endast den tekniska utan även på den kommersiella
utvecklingen.

Civilingenjör <b>Thore Rundquist</b> föreslog utarbetandet
av s. k. källskriftsorganisationer till ökande av
exportorganisationernas effektivitet. Förslaget har tidigare
publicerats i Teknisk tidskrift (häfte 9, 1933).

Professor <b>Sven Brisman</b> hade ej i inledarens
föredrag funnit någon motivering för den tro på effektivitet
i de statsåtgärder till utlandshandelns höjande, som
inledaren uttalade. I förslaget, och kanske också i den
allmänna opinionen, fästes ofta stor vikt vid de
ociviliserade staterna, särskilt Balkan och Östasien. Dessa
länder ha dock en mycket ringa köpkraft. Det gäller
för oss att bearbeta främst de amerikanska och
europeiska marknaderna. Ur inledarens föredrag hade
talaren sökt få fram de positiva förslagen. Att
framställningen gick ut på att en kommitté skulle tillsättas var
nedslående. Kommittéer äro tidsödande, och när k. m:t
tillsätter en kommitté, kan därmed icke heller åsyftas
enskilda företags intressen utan statens egna. Det blir
vår industris inre livskraft som blir det avgörande. Det
som saknar livskraft kan ingen kommitté sätta liv i.

Direktör <b>Gunnar Andersson</b> redogjorde i ett längre
anförande för ett antal efter kriget avslutade
affärstransaktioner mellan svenska industriföretag och
främmande stater, däribland den bekanta stora
lokomotivleveransen till Ryssland, leveranser av järnvägsmateriel
till Argentina och Turkiet samt det nyligen ingångna
avtalet rörande varuutbyte mellan Persien och Sverige.

Orsaken till att talaren uppsökt så periferiska
marknader var, att man på dessa icke har samma brottning
med arbetslöshetsproblemet som i västra, mellersta och
sydvästra Europa. Vidare torde varje öster över levererad
produkt vara att betrakta som värdefullare, enär
den i genomsnitt representerar en högre grad av
förädling, medan de väster- och söderut levererade
produkterna mera äro att hänföra till råvaruindustrien.

Talaren underströk inledarens åsikt, att man i dessa
ekonomiska brytningstider måste hava duktiga spejare
överallt. Talaren trodde, att det vore lämpligt, om
den av inledaren rekommenderade utredningskommissionen
komme till stånd, ej minst ur den synpunkten,
att pi essen därigenom skulle komma att ägna större
uppmärksamhet åt dessa frågor, om vilka en upplysande
orientering vore av behovet påkallad.

Disponent <b>Carl Wahren</b> betonade gentemot professor
Brisman, att vi visserligen böra hålla fast vi de
marknader, där vi redan äro inarbetade, men detta hindrar
ej, att vi behöva söka upp nya marknader. Svenska
industrien bör kunna anpassa sig även för tillverkning
av billiga varor. Viktigaste anledningen till att vi ej
ha det bättre än vi ha, är att vi ej förstått anpassa
våra produktionskostnader på samma sätt som våra
konkurrenter. Lönenivån har ej i tillräcklig grad fått
följa levnadskostnadernas sänkning.

Talaren var ense med inledaren om, att det är
ytterligt angeläget, att någonting uträttas för exportens
främjande. Det kräves nog lång tid, innan man kan
få till stånd svenska bankinstitut på handelsfronterna,
som kunna motsvara de stora ländernas väl inarbetade
organisationer. Men Sveriges banker och industri
måste dock samarbeta intimt. De nuvarande
konjunkturerna tvinga oss till samarbete. På
papperstillverkningens område bör detta kunna etableras så, att de
företag, som icke ha egen representation, ena sig om

en sådan. Detta är kanske lättare sagt än gjort
Säljarens yrke är det svåraste att rekrytera, ännu svårare
är det i utlandet och särskilt i de transoceana
länderna. En säljare måste ha grundlig erfarenhet, och
man måste ha förtroende för honom, särskilt beträffande
krediten, så att han lämnas frihet att ordna därmed,
som han själv finner riktigt.

Direktör <b>Hugo Hammar</b> instämde i att vi måste få
egna banker för exportens stödjande. I ett
handelskrig är tillgång på pengar det absolut första villkoret,
men man behöver också de rätta männen, som förstå
hur dessa medel skola placeras och skötas. Det är av
största vikt, att även vår teknik erhåller auktoritet pä
handelsfronterna. Vår ingenjörskår är mycket väl
rustad härför. Gentemot professor Brisman hävdade
talaren uppfattningen, att kommittéer kunna vara till
stort gagn. Utan att vilja föregripa en blivande
kommittés arbete, fann talaren det önskvärt, att ett
bankinstitut kommer till stånd för att finansiera svensk
utrikeshandel samt att i samband härmed skaffa våra
ingenjörer möjlighet att arbeta för sitt land i
främmande länder.

Överingenjör <b>E. A. Forsberg</b> betonade, att
utrikeshandeln är absolut nödvändig för att levnadsstandarden
skall kunna upprätthållas i ett land av vår typ. Trots
vissa företags goda utlandsorganisationer äro
exportsvårigheterna mycket betydande, enär det förefinnes
en direkt organiserad motvilja mot att köpa våra varor.
Viktigast är, att vi bjuda köparen vad han vill ha och
till konkurrenskraftigt pris. Det finns för stor
produktionskapacitet beträffande en del varor. I stort sett
gäller, att den som kan producera billigast står sig
längst i konkurrensen.

Talarens livligaste önskan yar, att vi skulle kunna
högst väsentligt öka lönerna ej blott för arbetarna
utan även för andra samhällsklasser. Men önskningar
spela föga roll; andra faktorer äro avgörande.
Beträffande arbetslöshetspolitiken, framhöll talaren
misstaget i att söka fixera en rent artificiell lönenivå för
vissa improduktiva arbeten. Vilja vi se sanningen i
ögonen, måste vi göra klart för oss, att den enda
möjligheten att göra oss gällande på världsmarknaden är att
tillse, att produktionskostnaderna hållas på en rimlig
nivå. Detta är första villkoret för att åstadkomma en
rationell organisation av vår utrikeshandel.

Envoyén <b>Wallenberg</b> hade ordet för en replik, vari han
ytterligare betonade, att utvecklingen av vår export bör
försiggå icke i Amerika eller Europa utan i sådana
delar av världen, där det ej existerar någon nationell
industri. Men just där saknar vår utrikeshandel stöd
hemifrån.

Slutligen framhöll kapten <b>Robert Bjuke,</b> att hos de folk,
som tillkämpat sig nationell självständighet, handeln
måste läggas på annat sätt än förr. De makter, som
här tidigare skaffat sig ett försprång, ha blivit
desorienterade, och därigenom ha sådana nationer som
Sverige erhållit bättre möjligheter, vilket icke bör
förbises. Det ligger en fara i dröjsmål.

</chapter>
<chapter name="NOTISER">
<h3><i>NOTISER</i></h3>
<b>Svenska kommunal-tekniska föreningen om den
föreslagna vägorganisationen,</b> över det av 1929 års
vägsakkunniga avgivna betänkandet med förslag till lag
om allmänna vägar och lag om vägdistrikt m. m.
ävensom över det av särskilda utredningsmän avgivna
betänkandet med förslag angående omorganisation av
väg- och vattenbyggnadsstyrelsen m. m. har Svenska
kommunal-tekniska föreningen genom sin styrelse nu
avgivit sitt yttrande i vad de avgivna förslagen beröra
städernas intressen.

I det föreliggande väglagsförslaget, enligt vilket
varje stad skall bilda eget vägdistrikt, utsäges, att lagen
icke skall äga tillämpning beträffande gata i stad. Då
åtskillig oklarhet synes komma att uppstå ifråga om
stads vägarnas (-gatornas) rätta natur, föreskrives i
lagförslaget, att länsstyrelsen fore lagens ikraftträdande
skall fastställa, vilka vägar äro att anse såsom allmänna.

Föreningen håller emellertid för sannolikt, att mellan
länsstyrelserna och städerna olika uppfattningar komma
att göra sig gällande särskilt beträffande sådana vägar,
som äro av stor vikt för den allmänna samfärdseln
mellan en stads olika områden men likväl icke äro att
anse såsom infartsvägar. Föreningen ifrågasätter
därför, huruvida det icke vore lämpligare att få städernas
huvudvägar i ytterområdena allmänförklarade genom
upprättandet av stomplan över dessa vägar. Denna
anordning skulle stå i god överensstämmelse med den
nya stadsplanelagen, och länsstyrelserna skulle likväl
bli i tillfälle att göra sina synpunkter gällande ifråga
om vägnätets utformande; därjämte skulle eventuellt
förekommande tvistigheter emellan städerna och den
omgivande landsbygden kunna i det sammanhanget
avgöras.

Ifråga om stadsvägdistriktens organisation, sådan
den föreslagits av de vägsakkunniga, gör föreningen
gällande, att ett uppenbart ingrepp i den hävdvunna,
kommunala självbestämmanderätten måste anses
föreligga. De större städerna anses fullt rustade att själva
handlägga sina gatu- och vägfrågor, och de mindre
städerna böra såsom hittills lämnas tillfälle att i vanlig
ordning anlita utomstående sakkunskap. Vidare
framhålles svårigheten att exakt särskilja kostnaderna för
underhållet av de till vägdistriktet hörande vägarna å
ena sidan samt övriga gator och vägar å den andra; de
ifrågavarande underhållsarbetena måste nämligen av
praktiska och ekonomiska skäl planläggas utan hänsyn
till trafikledernas uppdelning i dessa två kategorier.

Föreningen anser sålunda, att det berättigade kravet
på en strängare kontroll av statsbidragens användning
lika väl kan tillgodoses, om städerna såsom hittills
utgöra självständiga vägkommuner.

De vägsakkunniga framhålla i sitt betänkande vikten
av att grunderna för bidragsberäkningen bestämmas
på sådant sätt, att vägdistrikten visserligen alltjämt
skola bära endast en mindre del av underhållskostnaderna
men likväl böra få ett starkt intresse av att
kostnaderna icke skjuta i höjden. För städernas
vidkommande anses det av de sakkunniga föreslagna
systemet både onödigt och i tillämpningen ej så
objektivt, som önskvärt vore. Viktigare hade då varit att
avgöra den för städerna betydelsefulla frågan,
huruvida gator och allmänna vägar i bidragshänseende böra
behandlas lika och gemensamt eller icke. För egen
del är föreningen av den uppfattningen, att fullständig
likhet härvidlag bör åvägabringas.

I föreningens yttrande göres vidare gällande, att de
föreliggande lagförslagen i det hela äro relativt
ogynnsamma för städerna, där dock helt naturligt den största
trafiken är rådande och där väghållningskostnaderna
och kostnaderna för marklösen äro ojämförligt mycket
högre än på landsbygden. Även framhålles

önskvärdheten av att städerna bliva satta i tillfälle att avgiva
yttrande rörande alla vägförslag inom visst område
närmast städerna. Ändring av vissa tekniska bestämmelser
i lagen om enskilda vägar påyrkas i samband därmed.

Ifråga om den föreslagna omorganisationen av
väg- och vattenbyggnadsstyrelsen framhålles, att enligt
utredningsmännens förslag städernas frihet att ordna sitt
gatuväsende skulle ytterligare beskäras utöver vad de
vägsakkunniga föreslagit. Därest de föreliggande
förslagen oförändrade antagas, skulle man bliva nödsakad
uppdela städernas gator och vägar i fyra olika grupper,
vilka vardera måste behandlas olika. Detta skulle
förorsaka betydande olägenheter. Utredningsmännens
uppfattning, att automobilskattemedel endast böra
användas för infartsvägar och genomfartsgator, anses
fullkomligt oberättigad, då enligt föreningens mening
bilskattemedel böra få komma till användning för <i>alla</i>
för automobiltrafiken viktiga vägar och gator.

Slutligen ha utredningsmännens krav på ökat
inflytande från väg- och vattenbyggnadsstyrelsen över
<i>planläggandet</i> av genomfartslederna på det
bestämdaste tillbakavisats av föreningen, alldenstund man
icke kan förvänta, att styrelsen skall bli utrustad med
för stadsplanefrågor erforderlig sakkunskap. <tab><tab><i>Hz.</i>

<b>Sjöfartsmöten i Stockholm.</b> Under dagarna 11--13
maj hålla ett antal sammanslutningar inom sjöfartens
område möten i Stockholm, till vilka även utomstående
intresserade äga tillträde.

Sveriges allmänna sjöfartsförening sammanträder å
teknologföreningens lokal torsdagen den 11 kl. 10, varvid
följande ämnen bliva föremål för överläggning:
"Världshandelns förskjutningar och deras återverkan på
sjöfarten med särskild hänsyn till trampfartens intressen"
(inledare docent Ivar Högbom), "Sjöfartens avgiftsfrågor,
särskilt med hänsyn till grundpenningväsendet"
(inledare kommerserådet Siegfried Matz) och
"Sjöfarten på svenska hamnar under krig" (inledare kapten
Daniel Landquist).

Svensk förening för internationell sjörätt
sammanträder fredagen den 12 maj kl. 15,00 å
teknologföreningens lokal, varvid advokaten Erik Leman eller
eventuellt advokaten Johan Ramberg håller föredrag över
ämnet "Synpunkter vid besvarandet av frågan om för
fraktavtal och konossement skall tillämpas flaggans
eller kontraktsortens eller annan orts lag".

Föreningen för inre vattenvägar sammanträder,
likaledes å teknologföreningens lokal, lördagen den 13 kl.
11, varvid föredrag hålles av syndikus Erik Schreiber,
Zentral-Verein für deutsehe Binnenschiffahrt, över
ämnet "Gegenwartsfragen des binnenländischen Verkehrs
in Deutschland".

För programmet vid Svenska teknologföreningens
avdelnings för skeppsbyggnadskonst sammanträde
lördagen den 13 redogöres under rubriken "Sammanträden"
i detta häfte.

<b>Reseberättelse.</b> Till kommerskollegium har inkommit
följande reseberättelse (dnr I. B. 1174/1933): Moderna
metoder och apparater för framställning av
lösningsmedel av acetattypen för cellulosaestrar, av Stig
Ydström. (24 s., 4:o.)

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningens för Skeppsbyggnadskonst</b> ordinarie
vårsammanträde äger rum i Stockholm lördagen den 13 maj
1933. <sp>Program:</sp> Kl. 2 e. m. (precis): Samling å hörsal
112 i tekniska högskolans laboratoriebyggnad,
Valhallavägen. 1) <i>"Tekniska Högskolans flygtekniska laboratorium".</i>
orienterande redogörelse av professor <sp>I. Malmer,</sp>
Därefter beses ifrågavarande laboratorium under ledning
av prof. Malmer. -- 2) <i>"Översikt av nyare forskningsresultat
beträffande fartygsmotstånd",</i> a) <i>"Friktionsmotstånd
och därmed sammanhängande frågor",</i> föredrag av docent
<sp>H. F Nordström,</sp> b) <i>"Vågmotstånd",</i> föredrag av
docent <sp>E. Hogner.</sp> -- Kl. 7,30 e. m.: Samling å
teknologföreningens lokal, Brunkebergstorg 20. <sp>Ärenden:</sp>
1) Val av justeringsmän. -- 2) Årsberättelse för år 1932.
-- 3) Redogörelse för "Skeppsbyggarnas hjälpfond". --
4) Inkomna skrivelser m. m. -- 5)  Förslag om tillsättande
av en valkommitté. -- 6) Inval av nya medlemmar. --
7) <i>"Statsisbrytaren Ymers provturer",</i> kort redogörelse av
mariningenjör <sp>G. Holmberg.</sp> -- 8) <i>"Eldfara och
brandskyddsanordningar å fartyg",</i> föredrag av mariningenjör
<sp>A. Zander.</sp> Efter föredragen på tekniska högskolan
serveras en enkel middag (beräknad tid kl. 6 e. m.) å
föreningens lokal. Efter sammanträdets slut serveras i
samma lokal gemensam supé; därefter samkväm. Tillfälle är
berett för avdelningens medlemmar att närvara vid Sveriges
allmänna sjöfartsförenings årsmöte torsdagen den 11 maj
1933 kl. 10 f. m. å Svenska teknologföreningens lokal samt
att deltaga i nämnda förenings subskriberade middag
samma dag kl. 7 e. m. å  Hasselbacken (smoking eller
rock). Pris 12 kr. Anmälan till nämnda middag torde
senast den 8 maj insändas till Sveriges allmänna
sjöfartsförerings sekreterare, Klippgatan 4,  Stockholm.

<b>Avdelningen för Mekanik</b> avhåller ordinarie vårmöte å
Kungl. tekn. högskolan, hörsal nr 112 (laboratoriebyggnaden)
lördagen den 20 maj 1933 kl. 14,30. <sp>Ärenden:</sp>
1) Val av justeringsmän. -- 2) Inträdesanmälningar och
inval. -- 3) Inkomna skrivelser. -- 4) Civilingenjör S.
Luthander: <i>''Redogörelse för flygtekniska laboratoriet vid
tekniska högskolan."</i> -- 5) Demonstration av flygtekniska
laboratoriet. -- Middag på Tennisstadions restaurant.
Pris 5 kr. (Smörgåsbord, varmrätt, efterrätt, snaps,
pilsner, kaffe och servisavgift.) -- Samkväm.

<b>Trettonde allmänna svenska kemistmötet</b> anordnat av
Svenska teknologföreningens avd. för Kemi och bergsvetenskap
hålles i Stockholm å Svenska teknologföreningens
lokaler, Brunkebergstorg 20, fredagen den 26 maj och
lördagen den 27 maj 1933. Mötet är öppet för alla, som äro
intresserade av kemi eller kemisk industriell verksamhet.
<i>Bestyrelse:</i> överingenjör Henry Brahmer, ordf., professor
Erik Hägglund, v. ordf., fil. dr Bertil Groth, sekr.,
civilingenjör Carl Cederquist, v. sekr., professor Bror Holmberg,
professor Carl Kullgren, civilingenjör Orvar Laquist,
direktör Sigurd Nauckhoff, civilingenjör H. Bergström,
överingenjör M. Hellgren, direktör G. Magnuson.

<sp>Mötesprogram.</sp>

<i>Fredagen den 26 maj.</i> Kl. 10,00. Mötets öppnande.
1) <i>"Sveriges skogars avkastning enligt senaste
undersökningar",</i> föredrag av docenten jägmästare <sp>Erik Lundh.</sp>
Diskussion. 2) <i>"Den nyare utvecklingen av träsockerförfarandet
Hägglund--Bergius",</i> föredrag av professor <sp>E. Hägglund.</sp>
Diskussion. Lunchpaus. -- Kl. 14,30.
3) <i>"Träfiberplattors framställning, egenskaper och
användning",</i> föredrag av civilingenjör <sp>Ivar Lundbäck.</sp>
Diskussion. -- Kl. 18,30. Enkel middag på Stallmästaregården.

<i>Lördagen den 27 maj.</i> Kl. 10,30. 4) <i>"Kemiskt
utnyttjande av träavfall".</i> Diskussion med inledningsföredrag av
civilingenjör <sp>Hilding Bergström.</sp> Lunchpaus. --
Kl. 14,30 5) <i>"Huru bör forskningsarbetet inom träkemien
bäst organiseras".</i> Diskussion med inledningsanförande
av kommerserådet <sp>A. F. Enström.</sp> -- Kl. 19,00.
Gemensam middag med damer på Svenska teknologföreningen.
(Klädsel: smoking.) Särskilt damprogram för denna dag
kommer att anordnas, varom meddelande lämnas vid
mötets öppnande.

<b>Örebro ingenjörsklubb</b> håller ordinarie sammanträde å
Grand hotell, Motorcykelklubbens lokal, lördagen den 6
maj 1933 kl. 7 e. m. <sp>Program:</sp> 1) Protokolljustering.
-- 2) Allmänna ärenden och inval. -- 3) Val av
kommitterade för september och oktober. -- 4) Föredrag av
kapten vvk civilingenjör <sp>Sten D. Ekelund:</sp> <i>"Asfalt och
dess användning, speciellt inom vägtekniken".</i> Film. --
Supé och samkväm. -- Intresserade, även icke klubbmedlemmar,
äro välkomna.

</chapter>
<chapter name="TEKNISK TIDSKRIFT
HÄFT. 19 ÅRG. 63 13 MAJ 1933">
<h1>TEKNISK TIDSKRIFT</h1>
<h2>HÄFT. 19 ÅRG. 63 <tab>13 MAJ 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En modern billinje norr om polcirkeln. -- Intryck från årets London- och Birminghammässa.
-- Ekonomisk översikt. -- Gösta Malm 60 år. -- Notiser. -- Tekniska föreningar. -- Sammanträden.

<img 1>
Fig. 1. Omnibus med sedankaross och enaxlig täckt släpvagn.
</img>

</chapter>
<chapter name="EN MODERN BILLINJE NORR OM POLCIRKELN.">
<h2>EN MODERN BILLINJE NORR OM POLCIRKELN.</h2>
Svenska statsbanorna bedriva för närvarande
omnibustrafik i egen regi på 6 automobillinjer,
nämligen Dingle--Gravarna (47 km), Dingle--Fjällbacka
(25 km), Dingle--Medbön (35 km) och Stenungsund
--Hälleviksstrand (47 km), samtliga i Bohuslän, samt
Övertorneå--Pajala (116 km) i Torne älvs dalgång
utmed svensk-finska gränsen. Genom inköp av
Härnösand--Sollefteå järnväg, år 1932, övertogs
slutligen en av denna järnväg trafikerad, mindre
billinje Sollefteå--Kramfors.

Den längsta och modernaste av dessa linjer är den
år 1931 öppnade Pajala-linjen, vilken är Sveriges och
sannolikt även världens näst nordligaste bil-route.
Den är av intresse även därigenom, att den inrättats
för befordran av ej blott resande utan även av
nästan alla vid vanlig järnvägstrafik förekommande
varuslag, såsom levande djur, långvirke, osläckt kalk,
varmvagnsgods m. m. Enär den för billinjen använda
materielen anskaffats relativt nyligen och i ett
sammanhang, är fordonsparken genomgående av enhetlig
helt modern typ.

Före bestämmandet av antal och typ av behövliga
bilfordon gjordes en noggrann undersökning
angående art och omfattning av den person- och
godstrafik, som kunde påräknas för den blivande billinjen.
Utgående bl. a. från trafiksiffrorna för Övertorneå
station fann man, att antalet resande i genomsnitt
kan uppskattas till ca 20 i vardera riktningen pr dag
och att godstrafiken under höst och vår uppgår till
bortåt 600 ton vagnslastgods och 60 à 70 ton
styckegods pr månad.

För besörjande av resandetrafiken anskaffades 4
st. lätta sedan-vagnar med 100 hkr motorer, fig. 1.
Som framgår av bilden, finnas å dessa vagnar flera
ingångsdörrar, varigenom central mittgång blir
obehövlig. Karosseriet kan därför byggas relativt lågt,
varigenom tyngdpunkten sänkes och vagnen "ligger
väl på vägen". Vagnarna hava en förnäm
bil-liknande exteriör, äro väl ombonade och uppvärmda
samt lämpa sig väl för den långdistanstrafik, varom
här är fråga.

Vid valet av fordon för godsbefordran utgicks från
att hjultrycket för billinjen ej får överstiga 1 800 kg
och att lastbilarnas lastförmåga således ej kunde
beräknas till mer än bortåt 3 ton. Man förutsatte
därför, att släpvagn (med ca 2,5 tons last) regelbundet
skulle medtagas. Då billinjen har en synnerligen
lätt profil (med blott ett par backar på hela sträckan),
har den i lastbilarna inbyggda motorn à 100 hkr
visat sig rikligt dimensionerad för släpvagnsdrift samt
även möjliggöra behövlig snöplogning. Då man
funnit, att framkomligheten i snö gynnas av användningen
av stor hjuldiameter, hava lastbilarna utrustats
med 38" X 7" luftringar, enkla fram och dubbla bak.

<img 1>
Fig. 3. 2-axlig godssläpvagn.
</img>

<img 1>
Fig. 2. Lastbilar med uppsatta sidolämmar.
</img>

Lastbilarna visas å fig. 2 och de 2-axliga släpvagnarna
å fig. 3. Som synes, finnas runt om lastflaken
två satser avtagbara lämmar. Två av varandra
oberoende bromsanordningar finnas, nämligen
Bosch-Dewandre Servobroms samt en mekanisk broms, som
tillsättes, då den dragande vagnen bromsas, i det
påskjutningstrycket upptages av släpvagnens dragstång
och från denna medelst länkrörelse överföres till
bromsbackarna.

Vagnparken utgöres i övrigt av heltäckta,
uppvärmda paketbilar, fig. 4, en d:o vagn för
kreaturs-transport samt ett antal 1-axliga täckta och öppna
släpvagnar, däribland dylika med sidostolpar och
lång koppelstång för transport av långvirke.

<img 1>
Fig. 4. Täckt bil för styckegods.
</img>

Som synes, består fordonsparken på denna norr om
Polcirkeln belägna billinje av ett flertal vagntyper,
som äro inrättade för person- och varutransporter
av samma slag som i vanlig järnvägstrafik.
Ursprungligen hade man för avsikt att anlägga en
"kulturbana" Övertorneå--Pajala, men efter verkställd
undersökning befanns det, att Tornedalsbefolkningens
trafikbehov kunde på ett fullt tillfredsställande sätt
och till en kostnad motsvarande en bråkdel av den
för järnvägsdrift erforderliga tillgodoses med en väl
utrustad billinje. Ortsbefolkningen, som länge
kämpat för järnvägsprojektet och energiskt motsatt sig
bilalternativet, är nu synnerligen tillfreds med den
valda lösningen av dess kommunikationsfråga. Ej
att undra på för övrigt, enär man vid nuvarande
bildrift till samma biljettpris resp. fraktavgifter som vid
järnvägsdrift erhållit tätare och snabbare förbindelser,
än vad som kunnat påräknas med järnväg (med
högst ett långsamgående tågpar per dag).

Slutligen torde böra nämnas att den å billinjen
använda fordonsparken är av uteslutande svensk
tillverkning. <tab><tab><tab><tab><tab><tab><i>E. N.</i>

</chapter>
<chapter name="INTRYCK FRÅN ÅRETS LONDON- OCH
BIRMINGHAMMÄSSA.">
<h2>INTRYCK FRÅN ÅRETS LONDON- OCH
BIRMINGHAMMÄSSA.</h2>
Svenska industri- och köpmän hava hittills haft
ögonen riktade så gott som uteslutande på kontinentala
mässor. Det torde emellertid, vara obestridligt,
att den engelska mässan i London och Birmingham år
från år vinner i betydelse. Antalet svenskar, som
besöka denna mässa har också på sistone väsentligt
stigit. Speciellt sedan England gick ifrån guldet
kunna mycket fördelaktiga inköp göras där och man
har också gjort allt för att få mässan så rikhaltig som
möjlig.

Det kan naturligtvis icke vara tal om att gå in i
en detaljgranskning av mässan. Med sina 2 575
utstallare erbjöd den ett överväldigande material, trots
att hela avdelningar, från svensk synpunkt, voro av
mindre intresse. Det allmänna intrycket av såväl
London- som Birminghamavdelningarna av mässan
är den oerhörda rikhaltighet, som numera -- i
motsats för t. e. 10 år sedan -- utmärker Englands
industriella liv. Nya tillverkningar tagas upp en efter
en, och därvid skyr man icke att gå in på sådana
områden som förut mer eller mindre motståndslöst
överlämnats i utländska händer, så som t. e. billiga
julgran sartiklar och enkla leksaker av plåt, vilka förut
så gott som uteslutande importerats från Tyskland.

Inför den mångfald varor som utställdes kan man
verkligen fråga sig, om det numera finnes några
områden, inom vilka engelsmännen ej försöka taga upp
konkurrensen med utlandet.

Textiler och möbler utställdes i White City, av den
textila avdelningen framgick otvetydigt
textilindustriens oerhörda betydelse för England. Ej mindre
än 195 utställare deltogo, de allra flesta med stora
och mycket välordnade utställningar.

Birminghamavdelningen av mässan hade för en
ingenjör det största intresset. Där fanns ej mindre än
1 042 utställare, fördelade på följande grupper:
1. järn- och metallmanufaktur jämte redskap för
jordbruk och trädgårdsskötsel. 2. värme och
kokning, sanitetsgods etc. 3. gasanläggningar. 4.
byggnadsmaterial och dekorationer. 5. metaller. 6.
transport, motor- och vanliga cyklar. 7. väg- och
gruvmaterial. 8. allmän teknik, arbetsmaskiner,
kraftalstring, ugnar. 9. elektriska anläggningar.

Järn- och metallmanufakturgruppen hade samlat
det största antalet deltagare. Nyheterna voro ej så
många, men antalet nya engelska tillverkningar
påfallande.

G. A. Harvey, London, hade en mycket vacker
utställning av stålmöbler för kontor och fabriker,
ävensom en ny metod för vävning av wire, med vilken
mycket vacker ornamental verkan erhölls. Den har
förts ut i marknaden under namn av Harco Patent
Metalace. En annan nyhet var ett strykjärn med
indikator utvisande den riktiga strykningstemperaturen
för olika ämnen, såsom bomull, silke etc. Den
utställdes av J. Harper & Co, Willenhall.

Uppmärksamhet väckte de motordrivna gräsklippningsmaskinerna,
vilka nu börja närma sig mindre
bilar i storlek. En bekväm och trevlig sådan med
strömtillförsel genom kabel utställdes av Ransomes,
Sims & Jefferis, Ipswich.

Grupperna värme och kokning, gas och byggnadsmaterial
syntes ej erbjuda något som helst nytt eller
särskilt intressant frånsett ett större antal gasugnar
och gaskaminer. Aga hade därjämte en mycket
uppmärksammad utställning av sin spis. På
byggnadsutställningen fanns ett intressant horisontellt
glidande fönster med mekanismen på insidan.
Fönstret, som utställdes av Henry Hope and Sons,
Smithwick, öppnades och stängdes med ett enkelt
handgrepp.

Metallgruppen var av mycket stort intresse, och
man hade lagt sig vinn om att utställa legeringar,
särskilt av lätta metaller. Under de sista åren lär
också ett mycket allvarligt och omfattande arbete
ha nedlagts på att framställa nya sådana, särskilt av
aluminium men också av molybden-manganstål,
nickelbelagt stål etc.

Den välkända firman Moud Nickel Co, London,
utställde sålunda ett flertal föremål av nickelbeklätt
stål, utvisande hög motståndskraft, svetsbarhet och
rostfrihet. Liknande stål utställdes även av firman
Burra Metal Works i Birmingham.

Av aluminium förekom en intressant legering,
Ayedeecee, bestående till 90 % av aluminium jämte
något tillsatsämne, som var fabrikens hemlighet, och
som förlänade metallen en nära dubbelt så stor
hållfasthet och gav möjlighet att gjuta och maskinbearbeta
den på samma sätt som koppar. Ett för
Europa relativt nytt förfarande, aluminite, som redan

<img 1>
Fig. 1. Agas utställning.
</img>

lär användas mycket i U. S. A. och gör aluminiumytor
hårda samt möjliga att färga, väckte också intresse.

Inom transportområdet utpekades på
fackmanna-håll såsom särskilt intressant ett 150 hkr
diesellokomotiv, utställt av Hunslet Engine Co i Leeds,
vilket lokomotiv för övrigt skulle ha utställts redan
förra året, men under mellantiden undergått mycket
svåra prov och nu i förbättrad upplaga kommit igen.
Dunlop Rubber Co hade en utställning av
vägmaterial i gummi och visade även i samma material
ett nytt sätt att utmärka vågriktningar etc. Märket,
som skall inläggas i vägen, levereras dit i form av
en "låda", som fylles med betong och inbäddas i vägen.

Den intressantaste delen av utställningen var den
allmänna gruppen, inom vilken en hel del nyheter
förekommo.

I tillverkning av bakelit och därmed besläktade
ämnen eller "plastics" som de benämnas, har man i
England numera kommit mycket långt. Särskilt i
ifråga om fenolhartser men även med avseende på
ureahartser hava mycket goda framsteg gjorts, så
t. e. har man försökt med tillverkning av
grammofonplattor. Genom sänkta priser har också
användningsområdet vidgats och en hel mängd nya
produkter för speciella ändamål sett dagen. Såsom
exempel må nämnas ett "shock resisting" material
med mycket hög hållfasthet, åstadkommen genom
fyllnadsämnets blandning med trämjöl och tyg,
vattenmotståndskraftigt material etc. Det arbetas
också mycket ivrigt på att framskaffa ett bakelitmaterial
lämpligt för höga spänningar, och ett sådant
torde inom kort komma att utsläppas i marknaden.

Inom industrien i trängre bemärkelse var emellertid
bakelitens användning liksom förut begränsad
till elektroindustrien. Det observerades att nästan
alla radioapparater tillverkas av bakelit, vilket
ju ej är fallet hos oss, ävensom att användningen
av bakelitkugghjul för olika ändamål är
betydligt större än i Sverige.

Det är naturligtvis till stor del beroende på den
relativt lilla svenska marknaden i förening med de
höga verktygskostnaderna att de plastiska materialen
här ej ha till närmelsevis samma spridning som i
England. En mångfald av olika artiklar, som

<img 1>
Fig. 2. Portabel gängmaskin,
Spiro Ball Bearing.
</img>

dörrhandtag, rakapparater, knappar, skärpspännen,
dominospel, termosflaskor, skoinlägg, lampskärmar och
hundratals andra artiklar, där särskilt ureamaterialen
glänsa med sina vackra färgskiftningar, förekommo.
Bakelitplattor användas för dekorativa ändamål.
Sålunda utställde en firma i Birmingham två rum med
väggar, möbler och kakelugn av bakelit i en alldeles
utmärkt helhetsverkan.

Till de plastiska materialen kan även räknas
cellulosa, och man har numera startat tillverkning i
England av genomskinligt cellulosapapper i mycket
vackra färger, en för England alldeles ny fabrikation.

De pressar och verktyg för plastiska material
som utställdes gåvo prov på engelsmännens höga
ståndpunkt i den ytterligt svåra tillverkningen av
verktyg för bakelitpressning.

<img 1>
Fig. 3. Gängtapp från Voucher.
</img>

<img 1>
Fig. 4. Sektion av tappningsventil för roterande
smältugn, Armstrong, Whitworth & Co.
</img>

Av de många maskiner som utställdes syntes en
del erbjuda verkliga nyheter. Spiro Ball Bearing,
Kettering, utställde en mycket trevlig portabel
gängmaskin av snäckfrästyp för rör. Endast ett skär
var behövligt för att erhålla en standardgänga, och
inga element e. d., som kunde framkalla skakning
och oregelbundet skurna gängor, kunde upptäckas.
Kraften åstadkoms av en 1 hkr motor, som kopplades
till ljusledningen och som var placerad på bäddens
undersida. Arbetsstycket greps inifrån på en dorn,
och genom inställning på spindeln erhölls möjlighet
att gänga olika sorts rör. En söm på röret
hindrade ej gängningen.

En roterande kromeringsanläggning, utförd av
Canning & Co, Birmingham, och av vilken för övrigt
ett exemplar under utställningen såldes till Island,
väckte uppmärksamhet. Hela anläggningen
arbetade automatiskt, arbetsstyckena upphängdes på
katodringen och fördes runt kromeringsbadet, som
var iodrat med bly och specialglas. Lösningen
omrördes medels luftdrag, och hela rörsystemet samt
avgasrören föreföll mycket praktiskt ordnat.
Katodringen drevs av en motor, placerad över badet, som
hade 9 fots diameter.

Babcock & Wilcox utställde en stor ångpanna med
överhettare, och ett av deras dotterbolag hade en
utställning av föremål, som aluminiserats för att öka
deras motståndskraft emot värme och rost. Bland
dessa funnos härd- och glödgningslådor etc., dock
synas vi i Sverige hava kommit betydligt längre än
engelsmännen i aluminisering.

Er mekanisk sprinkler Stoker från Meldrums,
Timperley, med en synnerligen massiv front syntes
erbjuda en nyhet ifråga om roster, utrustade med en
sorts rörliga steg.

Vid en hopfällbar gängtapp från Voucher Ltd,
Walsall, höllos backarna fast av härdade och slipade
hållare, och reglering för de finaste inställningar
kunde ske genom vridning av en centraldorn enligt
en graderad skala. Tappen, försedd med kullager,
sattes ur funktion genom att föra hylsan bakåt.
Medels tappen gängades utan minsta svårighet ända
ned till botten av ett hål.

<img 1>
Fig. 5. Pedalopererad rörlig
axel, Gilman.
</img>

Fry's, London, utställde en slipskive "dresser",
avsedd att få bort ojämnheter, korn etc.
från slipskivorna, då dessa bliva ojämna
eller förlora centreringen. Anordningen kunde lätt medels skruvar
fastsättas vid de lunetter, som förekomma å
slipmaskiner, och var så formad, att den hade två
sänkor genom vilka en stång passerade, samt en back
för en stång, avsedd att uppbära de vanliga
metallhjulen, som användas vid operation. Med handtag
åstadkoms en glidande rörelse, som förde
metallhjulen mot den skiva, som skulle påbättras.
Maskinen verkade mycket lämplig för sitt ändamål.

En semi-roterande ugn för smältning av koppar



och andra metaller med en handkontrollerad
uttömningsventil, som möjliggjorde uttappning direkt i göt
eller i en form, väckte intresse. Ventilsätet, som
var sfäriskt, påverkades genom ett handtag, varvid
ventilen drogs tillbaka och pressades mot en fjäder
till uttappningen skulle avstanna.

En pedalopererad, rörlig drivaxel utmärkte sig för
hög fart. Även vid ganska långsam trampning erhölls
t. e. i en slipskiva en hastighet av 3 000 v/min.
Apparaten utställdes av F. Gilman, Birmingham, och
torde säkerligen vara av betydelse i de många fall,
där elektrisk kraft ej finnes.

Till de många försök, som göras att med alla
medel finna ökad användning för stenkolen, kan
också räknas en buss driven med komprimerad
lysgas. Bussen föreföll att gå utmärkt. På grund av
att gasen medföres starkt komprimerad, erbjuder
metoden såväl vissa risker som också olägenheter
beträffande laddningen, varför den näppeligen torde
ha framtiden för sig. Våra egna träkolsgeneratorer
ligga nog bättre till. <tab><tab><tab><tab><i>Curt Marcus.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab>Stockholm den  8 maj  1933.
Den gångna månaden har medfört ännu ett
osäkerhetsmoment i den allmänna ekonomiska situationen.
Amerikas övergivande av guldet har infört en ny
irrationell faktor i det internationella varuutbytets under
det sista året allt svårare problem. Dollarn är icke
längre den fasta punkt inom den internationella
ekonomiska samfärdsel den varit. Ännu större olägenhet
medför måhända den omständigheten, att ovissheten
beträffande de övriga guldvalutornas närmaste framtid
genom den amerikanska åtgärden ter sig betydligt större
än tidigare. Redan har Frankrike måst anlita engelsk
hjälp för att stödja francen, då redan en liten glidning
utför har alltför stora utsikter att i den nuvarande
situationen leda till ett accelererat tempo bort från guldet.
Den närmaste tiden kommer att visa, huruvida de få
guldvalutaländerna kunna förmå hålla sig kvar vid
guldet. Avgörande för denna fråga kommer med
säkerhet att bliva, huru dollarn kommer att ställa sig. En
amerikansk inflation och ett starkare kursfall i dollar
gentemot guld skulle säkerligen vara ägnat att i hög
grad ytterligare krympa samman utrikeshandelns volym,
och det förefaller icke uteslutet, att de återstående
guldvalutaländerna skulle kunna av handelspolitiska skäl bli
tvingade, att även de söka skapa sig "kontrollerade
pappersvalutor". Skulle så ske, är det uppenbart, att det
redan genom den amerikanska pappersvalutans
tillblivelse ökade kaos skulle ytterligare växa. Den enda
trösten skulle då bli, att man måhända relativt snabbt
skulle komma till insikt om nödvändigheten av att
genom gemensamma internationella åtgärder söka
åstadkomma ett förbättrat myntsystem, antingen detta skulle
grunda sig på guldet eller något annat i ock för sig lika
värdelöst men genom sin knapphet och lagliga
bestämmelser lika eftersträvansvärt; tydligt är, att guldet icke
skulle ha nämnvärt värde utan dessa båda faktorers inverkan.

Den amerikanska åtgärden att lämna gulddollarn kan
näppeligen sägas vara grundad i någon brist på guld hos
den amerikanska centralbanksorganisationen. Enligt
senaste rapporter svarade mot en sedelcirkulation på
dollar 3,5 milliarder en guldkassa hos Reservebankerna på
3,3 milliarder dollar. Guldbehållningen var hela cirka
300 mill. dollar större än ett år tidigare. Handelsbalansen
är alltjämt positiv och betalningsbalansen i ännu
högre grad. De europeiska tillgodohavandena i U. S. A.
äro av mindre dimensioner än på länge och utsikterna
att få behålla dem, därest dollarn fasthållits vid guldet,
hade varit större än efter övergivandet av guldet.
Något tvång ur rent teknisk synpunkt att under för handen
varande omständigheter lämna guldet förelåg tydligen
icke. Situationen var en helt annan än den t. e.
England och Sverige befunno sig i på hösten 1931.
Hemdragning av utländska tillgodohavanden såväl i England
som Sverige och omöjligheten att uppbringa de för
mötande av dessa krav erforderliga krediterna, utgjorde
vis absoluta. U. S. A. har däremot frivilligt övergått till
pappersvaluta, i hopp om att en kontrollerad inflation
skall förmå bryta lågkonjunkturen.

Måhända har valet av tidpunkt för genomförande av
dessa åtgärder skett även ur andra mera politiskt
betonade synpunkter. Säkerligen skulle såväl MacDonald
som Herriot känt sig avsevärt mera välkomna till U. S. A.
om deras diskussion med Roosevelt hade fått föregå
åtgärden och densammas allmänna konsekvenser fått i
förväg belysas även från deras horisont. Förutsättningarna
för diskussionen, i den mån den berörde den
stundande -- efter senaste uppgifter i juni --
ekonomiska konferensen, hade i allt för hög grad förryckts,
medan de båda europeiska statsmännen befunno sig mer
eller mindre isolerade på Atlanten. Ännu en
betydelsefull faktor kommer sålunda att göra sig starkt kännbar
på konferensen ifråga och ytterligare försvåra arbetet.
England känner sig särskilt illa berört av åtgärden,
såsom förklarligt är, då det har förlorat en pjäs i spelet
vid konferensbordet genom att det icke längre kan med
samma verkan, som det tydligen tidigare räknat med,
begära kompensation vid krigsskuldsuppgörelsen för en
eventuell återgång till guldmyntfot. Kommentarerna i
engelska pressen till pappersdollarn ha varit om än icke
precis syrliga så dock uppenbart allt annat än
berömmande, detsamma gäller i högre grad övriga ledande
europeiska organ. Vägran att betala amerikanska
gulddollarlån i guld (guldvaluta) har starkt fördömts av den
internationella pressen.

Den stora frågan är om U. S. A. verkligen skall
lyckas åstadkomma den kontrollerade inflation, som för
en stor del av den amerikanska allmänheten numera
framstår såsom enda utvägen ur lågkonjunkturen. Det
förefaller i varje fall icke allt för sannolikt, att valutans
lösgörande från guldet skulle i ock för sig få denna
verkan om icke på psykologisk väg. De omfattande tidigare
försöken att bringa kredit i marknaden synas ha så gott
som helt strandat på bankernas försiktighet vid ny
kreditgivning. Det är allt annat än troligt, att den senaste
och hittills i amerikanskt bankväsende svåraste krisen
skulle ha stimulerat till större liberalitet i
kreditgivningen. En ökning av kreditvolymen förutsätter en på
psykologiska grunder vilande allmänt mera optimistisk
uppfattning av den närmaste tidens ekonomiska
utveckling. Först genom en dylik uppfattning kan man vänta
en ur säkerhetssynpunkt för bankerna tillfredsställande
ny efterfrågan på kredit. Ännu torde det vara
synnerligen ovisst, vad den nya politiken kan komma att
innebära. Det ar ju icke uteslutet, att medvetandet om att
en prisstegring önskas och med alla medel eftersträvas
kan väcka spekulationslust och ökad efterfrågan på alla
slags råvaror, liksom den Lausannekonferensens
optimism på sin tid utlöste. Det är nära nog en tvingande
nödvändighet, att den stundande konferensen även om
den icke skulle leda till större resultat likväl dock ger
så mycket, att den åtminstone ej skingrar eventuella på
annan grund spirande förhoppningar om
konjukturförbättring. Den politiska situationen har redan medfört,
att man ingalunda avvaktar konferensens resultat med
samma goda förhoppningar som man på sin tid hade av
den i Lausanne, och att utsikterna att bli lika angenämt
överraskad av ett över förväntan gott resultat ej heller
äro stora. Den gången blev resultatet gott, måhända till

stor del tack vare att det icke närvarande U. S. A. helt
enkelt allmänt anticipierades komma att finna sig i vad
Europa beslutat om dess fordringar. Denna gång
kommer Onkel Sam väl rustad med sin pappersvaluta och
vakar över sina fordringar, men säkerligen till nackdel
för enigheten.

Frågan om en allmän rekonstruktion av penningväsendet
kan väl icke gärna undgå att bli genomdiskuterad
på konferensen ifråga. Säkerligen komma meningarna
att bryta sig mycket starkt. En återgång i sinom tid
till guldet torde vara tämligen viss, även om
modifikationer i systemet kommer att visa, att tron på guldets
allena saliggörande verkan allt mer håller på att
försvinna. De största svårigheterna torde uppstå, då det
gäller att fixera lämpliga guldpariteter, vilka medföra
minsta möjliga ogynnsamma rubbningar. Engelska
erfarenheter ha visat, huru oförmånligt det är att
fastställa en guldparitet, som ligger för högt i förhållande
till prisnivån inom landet, Frågan torde väl dock
knappast ännu vara aktuell. De rådande förhållandena
-- icke minst de handelspolitiska -- äro alltjämt för
instabila för att tiden skall vara gynnsam för en fixering
av det lämpligaste guldinnehållet i en valuta. Antalet
länder av större ekonomisk betydelse med verklig
guldvaluta hotar dock att så reduceras, att faktiskt
underlag för fastställandet av en valutas guldinnehåll med
hjälp av rådande växelkurser och prisnivå, måhända
försvinner. <tab><tab><tab><tab><tab><tab><i>F. Oberger.</i>

</chapter>
<chapter name="GÖSTA MALM
60 ÅR DEN 11 MAJ 1933.">
<h2>GÖSTA MALM
60 ÅR DEN 11 MAJ 1933.</h2>
<poem>O, Gösta Malm, Ditt namn har dimensioner
För analytiskt djup och bred emfas
Men ack, min lyra har blott nyktra toner
Och inför djupen vrenskas min pegas.

Så mycket fantasi har dock min lyra
Att den kan dallra fram ett eko av
Den tid, då man såg Rospiggsdrakar styra
Mot äventyren bortom Österhav.

Mot vatten drogs också Ditt Rospiggssinne
Fast med modernt betonad metodik
Och Du kom med, när tiden väl var inne
Att reda ut dess inre kraftmystik.

Du älskar skimret över dessa dagar
Då Ni Trollhättefallens "hysteri"
Med frejdigt mod och mekanikens lagar
Förvandlade till nyttig energi.

Där gjordes det ett stycke svensk historia
Ej utan inslag av den romantik
Som sena tiders skalder fäst som gloria
Omkring maskinens torra mekanik.

Där fick Du morgonluft inunder vingen
Som hastigt bar Dig uppåt ända till
Den höjd, från vilken man ser ned på tingen
Och rättar till -- när Gud och Riksda'n vill.

Din Rospiggsstamfar styrde över vatten
Sin Drake och blev kung i fjärran strand
Du ock blev "kung" -- i land, där sommarnatten
Med senfödd sol ses knyta syskonband.

<img 1>
</img>
Där fanns det vidd, där fanns det oberörda
Som locka plär en äkta pioniär
Där fanns det plats att så och hopp att skörda
För den, som inte räknar med besvär.

Så har Du samlat rön och skärpt Ditt vapens
Egg för konkurrensens hårda strid
Men också dragit på Dig sakkunskapens
Förbannelse i överjäktad tid.

Men när signalen ljöd, Din krona slog Du
i kras och seglade mot välkänd hamn
Förutan strid ditt gamla verk intog Du
Ty det tog mot Dig i sin öppna famn.

Så, Gösta Malm, till sist vi resumera:
''Din väg gick rak Igenom verksamt liv!"
Dess <i>riktning</i> våga vi extrapolera
I ljust och alltjämt vidgat perspektiv.
</poem>

</chapter>
<chapter name="NOTISER">
<h3><i>NOTISER</i></h3>
<b>Järnhanteringen under första kvartalet 1933.</b>
Järnverksföreningens statistik för de tre första månaderna
innevarande år utvisar en ökning av exporten gentemot
föregående år med ca 9 %, då man bortser från tackjärn
och skrot. Vid en jämförelse med exporten under
motsvarande tid under de 10 nästförflutna åren ligger dock
exporten för närvarande alltjämt under medeltalet och
uppgår till endast ca 50 % av 1913 års järnexport.

Ävep. beträffande järnmalm har en ökning i exporten

ägt rum, nämligen frän 393 000 ton under de tre första
månaderna föregående år till 487 000 ton.

Järnimporten uppvisar en fortsatt nedgång. Jämfört
med samma tidpunkt föregående år uppgår minskningen
till ca 10 %.

De föreliggande siffrorna beträffande tillverkningen
visar, att produktionen av tackjärn minskat med ca 5 000
ton, medan tillverkningen av göt och av valsat järn
sammanlagt ökats med ungefär samma tontal. I
tillverkningens omfattning har sålunda icke några större
förändringar inträtt.

Priserna för järnhanteringens produkter äro
fortfarande allmänt svaga.

<b>Märkliga modellförsök vid Walchensee.</b> I den av
Oskar von Miller grundade försöksanstalten
"Forschungsinstitut für Wasserbau und Wasserkraft" vid
Walchensee i de bayerska alperna ha under de senaste
månaderna pågått intressanta modellförsök på uppdrag
av kinesiska regeringen. Försöken åsyfta att klarlägga
vissa i samband med regleringen av Gula floden,
Hwang-ho, stående förhållanden.

Institutet förfogar över ett försöksområde av
storleken 10 har och har jämväl anläggningar, som
möjliggöra omfattande experiment. Försöksområdet är det
största som över huvud taget finnes i världen, och det
var därigenom möjligt att utföra Hwang-ho-försöken i
relativt stor skala. Man utbyggde en 100 m lång modell,
som utgjorde en noggrann efterbildning av en viss
sträcka av floden och utförde i denna experiment i
avsikt att studera flodens och vattenflödets karaktär.
Speciell uppmärksamhet ägnades vattenytan samt vattnets
slamhalt och slamavlagringarna vid högvattenstånd,
vilka äro av största betydelse i fråga om Gula floden.

Vattnets slamhalt avpassades, så att den överensstämde
med den i Gula floden förekommande, men då
det av naturliga skäl vållade svårigheter att använda
äkta kinesisk lössjord, begagnade man sig av kolslamm,
som i fråga om de på experimenten inverkande
egenskaperna fullt överensstämmer med lössjorden. Det
med slam uppblandade vattnet fick rinna genom en
regleringsbehållare, vars avlopp reglerades så, att
vattenflödet per sek. i modellfloden motsvarade de i Gula

<img 1>
Fig. 1. Situationsplan över försöksanstalten vid Walchensee.
</img>
<img 1>
Fig. 2. Modellförsök för klarläggande av olika invallningars inflytande
på ett slingrande flodlopp.
</img>

floden vid högvatten förekommande. Det uppsamlade
slamfyllda vattnet fick efter passagen i modellen rinna
tillbaka till behållaren för att användas på nytt. Sedan
den på detta sätt anordnade högfloden avstannats,
kunde man noggrant uppmäta slamavlagringarnas mängd
och analysera slammet. Huvudsyftet med
undersökningarna var att fastställa, i vad mån floden genom
förträngning av högvattenbädden kan tvingas att
fördjupa sin fåra i den genom slamavlagringar upphöjda
botten.

<b>Arkitektmötet 1933.</b> Programmet för det 9:e
nordiska arkitektmötet i Stockholm 1933 har nu
publicerats. Mötets ändamål säges vara att under enkla och
glada former, i en kort men intensiv samvaro förbrödra
arkitekter från Nordens fyra länder. Till följd av de
dåliga tiderna har man sökt göra mötet så billigt som
möjligt för deltagarna (priset är 95 kr.) utan att
därför göra sammankomsten mindre givande. Mötet
tjuvstartar onsdagen den 5 juli med rundtur till olika
nybyggnader i och omkring Stockholm samt middag på
Drottningholms värdshus, åtföljd av urpremiär på
gustavianska teatern. Det högtidliga öppnandet äger
rum den 6 på rikssalen i Uppsala slott. Den 7 går
färden i turistbil från Uppsala över Salsta till
Dannemora, där lunch intages, varefter resan fortsattes över
Österby, Leufsta och Forsmark till Öregrund, där
middagen går av stapeln, varefter deltagarna vid
midnattstid inskeppas på ångaren Heimdall. För det fortsatta
programmet citera vi originalskriften.

"Heimdall glider under natten ljudlöst fram över de
ljusa vattnen. En stilla morgon, sol, bad, vila. Ingen
tidtabell. Men i arla morgonstunden har damernas båt
lagt ut från Stockholms hamn. Mötet sker, när solen
närmar sig zenit. Ett jublande möte, en glad
gemensam lunch, dans och sång på däck, tills vi åter äro
tillbaka i Stockholm. Så gör man toalett för festen i
Stadshuset, där vi mötas kl. 19. Och avsluta mötet
följande dags morgon."

Programmet synes ej tyngas av några djupsinniga
föredrag; i stället skola nätterna ägnas åt "kort men
effektiv vila". Mötet har i förtid illustrerats med bilder
av diverse attraktioner; dock har tecknaren vid
återgivandet av "Heimdalls" drag tydligen ej associerat
sig med någon "nåväl architect".

<b>Teknologföreningens restaurant</b> tillkännager den
varmare årstidens intåg genom att öppna takterrassen
måndagen den 15 maj. Terrassen blir i år försedd med
draggardiner till skydd mot blåst och regn.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Extra allmänt sammanträde</b> hölls å föreningens lokal
den 3 maj. Ordföranden, direktör Huldt, hälsade särskilt
välkomna de elever från tekniska högskolan, som talrikt
infunnit sig, med anledning av att föreningen särskilt
inbjudit dem, som i år förbereda sin avgångsexamen från
högskolan. En liknande inbjudan till elever vid
Chalmersska institutet hade tyvärr denna gång ej kunnat
efterkommas på grund av ingående examensperiod.

Aftonens första föredrag hölls av civilingenjör Carl
Montelius om "Imo-skruvarna, en ny motor- och
pumpkonstruktion" och mottogs med ett synnerligen livligt
intresse av auditoriet.

Härefter följde ett föredrag av ingeniør Paul Bergsøe
om "Universets Ekspansion og Videnskabens Stilling
hertil". Talaren gav härvid en i hög grad medryckande
framställning av senaste åskådningar inom
nebulosaastronomien och utgick därvid särskilt från de Einsteinska
teorierna. Vid därefter följande diskussion saknades icke
starka invändningar mot Einsteinsåskådningarna, mot
vilkas grunder särskilt civilingenjör O. Laquist och
doktor Harald Nordenson starkt reagerade. Professor
Hubendick hävdade, att man hade anledning hoppas på även
det mänskliga förståndets utveckling och att därför
ingalunda sista ordet i förevarande frågor kunde anses sagt.
Föredragshållaren bemötte med mycken förståelse
invändningarna men underströk, att för kullkastande av nu
rådande åskådningar krävdes positiva bevis för en annan
åskådnings överlägsenhet.

Till ledamöter i föreningen invaldes på styrelsens
förslag: ingenjörerna Karl Ivar Svensson, Stockholm, Sven
Johan Lindahl, Stockholm, Torsten Berglund, Stockholm,
Yngve Vilhelm Övergaard, London, Johann Conrad
Hubert Rondorf, Stockholm, förste assistenen vid K. T. H.
fil. kand. Guy S:son Frey, Stockholm, civilingenjör Sven
Gunnar Friberg, Stockholm, disponent Johan Wictor
Lindström, Ahlafors, Nol, arkitekt Sven Adolf Waldemar
Ahlbom, Stockholm, ingenjör Karl-Erik Johannes Kylen,
Göteborg, bergsingenjör Nils Ragnar Magnus Byman,
Kallinge, ingenjör Nils Estensson, Stockholm, förste
ingenjören docent, fil. dr Bengt Olof Torsten Swensson,
Stockholm.

Vid nachspielet medverkade flera av teknologerna
verksamt till underhållningen. <tab><tab><tab><i>Fmn.</i>

<b>Södra Dalarnas tekniska förening</b>
hade sammanträde med damer lördagen den 11 mars å
Avesta bruks klubb under ordförandeskap av
överingenjör E. Berg. Ett 50-tal personer hade infunnit
sig. Ett par stadgeändringsförslag avseende införandet
av en valnämnd på fyra personer att förbereda val av
styrelse och funktionärer samt arbetsårets omläggning
till kalenderår godkändes preliminärt. Därefter följde
föredrag av ingenjör Thure Gyllenberg, Uppsala över
ämnet Parfymkonstens historia.

Talaren framhöll, att parfymkonsten har gamla anor,
och att man kan spåra den åtminstone tillbaka till
egyptiernas tid. Så var Faraos moder uppfinnare till
det första kända hårfärgningsmedlet, som bl. a. innehöll
beståndsdelar, vilka först år 1908 förbjödos i vårt land
för detta ändamål på grund av sin giftighet.
Ingredienserna till kosmetiska preparat ha understundom varit
något underbara, på sin tid användes t. e. myrägg till
ögonbrynspensling. Parfymkonsten har även ingripit i
folkens politiska liv. I en parlamentsakt i England av
1770 utfärdades sålunda en massa dekret angående
densamma. Parfymernas viktigaste råvaror härstamma
från tre källor: 1) Djurvärlden, som lämnar mysk,
ambra och zibet, vilka betinga priser på åtskilliga
tusental kronor per kg, tack vare sin svåranskafflighet.
2) Växtvärlden, varifrån erhållas bl. a. rosenolja och
citronolja. 3) Den kemiska industrien, som numera har
möjlighet att framställa ett otal produkter med mer
eller mindre utpräglade luktförnimmelser, t. e. vanilin.

Medelst ett antal balloptikonbilder demonstrerades
olika tillverkningsprocedurer och de storartade odlingar
i södra Europa, varifrån en stor del av våra "lukter"
härstamma. Sedan föredragshållaren avtackats av
ordföranden för det intressanta föredraget vidtog supé,
underhållning och dans. <tab><tab><tab><tab><i>G. C--n.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Justering av protokoll</b> från allmänna sammanträdena den
8 februari, 23 och 24 mars (årsmötet) samt 3 maj 1933,
ävensom från stämman den 23 mars 1933 äger rum å
föreningens lokal onsdagen den 17 maj 1933 kl. 17 inför
styrelsen och de herrar ledamöter, som önska närvara.

<b>Svensks elektroingenjörsföreningen,</b> avdelning av
Svenska teknologföreningen, håller extra sammanträde i serien
för radio- och svagströmsteknik i föreningens lokal,
Brunkebergstorg 20, fredagen den 19 maj 1933 kl. 20 precis.
<i>(Obs. dagen!)</i> <sp>Ärenden:</sp> 1) Protokolljustering. -- 2)
Inkomna skrivelser. -- 3) <i>"Elektroakustikens tillämpning på
mätmetoder för ljudisolation och rumsakustik",</i> föredrag av
civilingenjör <sp>J. H. Sager.</sp> -- 4) Behandling av <i>"Förslag
till grafiska symboler för elektrisk teleteknik: telefoni,
telegrafi, radio m. m.",</i> utarbetat av Elektriska
standardiserings-kommitténs utskott. Förslaget kan erhållas efter
rekvisition å STF:s kansli. -- Supé och samkväm.

<b>Avdelniagen för Mekanik</b> avhåller ordinarie vårmöte å
Kungl. tekn. högskolan, hörsal nr 112 (laboratoriebyggnaden)
lördagen den 20 maj 1933 kl. 14,30. <sp>Ärenden:</sp>
1) Val av justeringsmän. -- 2) Inträdesanmälningar och
inval. -- 3) Inkomna skrivelser. -- 4) Civilingenjör S.
Luthander: <i>"Redogörelse för flygtekniska laboratoriet vid
tekniska högskolan."</i> -- 5) Demonstration av flygtekniska
laboratoriet. -- Middag på Tennisstadions restaurant.
Pris 5 kr. (Smörgåsbord, varmrätt, efterrätt, snaps,
pilsner, kaffe och servisavgift.) -- Samkväm.

<b>Avdelningen för Väg- och vattenbyggnadskonst</b>
sammanträder på restaurant Förestå, Lidingön, måndagen den 22
maj 1933 kl. 20,15. Sammanträdet föregås för dem som
så önska av middag kl. 19,00. <sp>Ärenden:</sp> 1)
Protokolljustering. -- 2) Inval. -- 3) Inkomna skrivelser. -- 4)
Meddelande angående frågan om taxor för konsulterande inom
husbyggnadsfacket. -- 5) <i>"Lovöverket",</i> kompletterande
upplysningar till dagens demonstration av direktör <sp>Erik
Åberg</sp> (med skioptikonbilder och film). -- På
eftermiddagen är en utflykt anordnad till Lovöverket, som kommer
att demonstreras av driftledningen. Samling för utflykten
sker på Eiraplanen vid Stadshuset kl. 15,45, där buss
kommer att finnas tillgänglig. <i>De avdelningens medlemmar,
som så kunna, torde benäget infinna sig med bilar.</i> Med
kallelsekorten följande anmälningskort till middagen på
Förestå torde insändas till klubbmästaren före den 20 maj
1933. Priset för middagen, inkl. snaps, pilsner, kaffe och
betjäning, kr. 5:25.

<b>Svenska elektroingenjörsföreningen,</b> avdelning av
Svenska toknologf ö reningen, anordnar <i>vårutflykt med damer</i>
onsdagen den 24 maj 1933 enligt följande program: Kl.
14,30. Avfärd med förhyrd ångslup från Nybroviken. --
Kl. 15,00. Studiebesök i <i>Kvarnen tre kronor.</i> Under
sakkunnig ledning beses kvarndriften, de elektriska
anläggningarna samt mjuk- och spisbrödsbagerierna. -- Kl. 17,30.
Avfärd med ångslup till restaurant Gåshaga, där middag
intage3. Efter middagen dans. Hemresa med ordinarie
tåg. Pris 5 kronor per person, innefattande båtfärderna
och middagen, bestående av smörgåsbord, varmrätt,
dessert, pilsner och kaffe. Anmälan torde i så god tid som
möjligt och senast den 21 maj insändas till klubbmästaren.

<b>Skånska ingenjörsklubben och Hälsingborgs tekniska
förening</b> anordna lördagen den 20 maj gemensam utfärd
med damer till Svalöv, där Sveriges utsädesförenings
institutioner och anläggningar m. m. studeras, samt Landskrona,
där middag intages på Strandpaviljongen, varefter samkväm
med dans vidtager.

</chapter>
<chapter name="TEKNISK TIDSKRIFT
HÄFT. 20 ÅRG. 63 20 MAJ 1933">
<h1>TEKNISK TIDSKRIFT</h1>
<h2>HÄFT. 20 ÅRG. 63 <tab>20 MAJ 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Snabbtrafik i Stockholms skärgård och båttyper härför, av civilingenjör N. J. Ljungzell. --
Notiser. -- Tekniska föreningar. -- Sammanträden.

</chapter>
<chapter name="SNABBTRAFIK I STOCKHOLMS SKÄRGÅRD OCH
BÅTTYPER HÄRFÖR.">
<h2>SNABBTRAFIK I STOCKHOLMS SKÄRGÅRD OCH
BÅTTYPER HÄRFÖR.</h2>
<poem>Vid teknologföreningens
novemberstämma hade rubricerade ämne upptagits
till diskussion med inledningsföredrag av
civilingenjör <b>N. J. Ljungzell.</b> På grund av
utrymmesbrist har en sammanfattning av
föredraget först nu kunnat inflyta i
tidskriften. Inför den förestående sommaren har
dock ifrågavarande spörsmål förnyad aktualitet.
</poem>
Jämföres persontrafikens volym för några viktigare
trafikmedel i huvudstaden och dess omnejd,
finner man, att närtrafiken på sjön är förhållandevis
liten och snarare minskas än ökas. Följande
utdrag (tab. 1) ur stadens statistik för den sista
femårsperioden belyser detta förhållande ganska väl.

Med tanke på den hastiga utvecklingen av
Samfärdsmedlen på land och särskilt då av busstrafiken,
kan man fråga sig om några större förbättringar av
sjökommunikationerna i skärgården och Mälaren på
länge vidtagits. Personbefordran till sjöss inom
nämnda trafikområde erbjuder likväl betydande
svårigheter. Övriga kommunikationsmedel, där de
kunna användas till platser, berörande skärgårdsområdet,
äro mindre beroende av årstiden, än sjötrafiken är.

Om den egentliga skärgården kan det nog med
visst fog sägas, att till åtskilliga öar, som ej ligga
nära fastlandet eller Värmdön, kommunikationerna
i stort sett äro desamma som för 30 à 40 år sedan.

<i>Tab. 1. Antal resande (i 1 000-tal) med olika
kommunikationsmedel i Stockholm och omnejd åren
1927--1931.</i>
<table>
<td c>År<td c>Spårvägar<td c>Bussar<td c>Lokala järnvägar<td c>Ångslupar<td c>Skärgårdsbåtar<td c>Mälarbåtar
<td c>1927<td c>119 171<td c>16 890<td c>14 135<td c>4 743<td c>1 573<td c>298
<td c>1928<td c>118 520<td c>25 893<td c>14 216<td c>4 740<td c>1 449<td c>201
<td c>1929<td c>122 771<td c>33 801<td c>14 859<td c>4 496<td c>1 420<td c>267
<td c>1930<td c>133 745<td c>46 534<td c>14 948<td c>5 942<td c>1 444<td c>304
<td c>1931<td c>129 343<td c>54 260<td c>14 149<td c>4 810<td c>1 355<td c>189
<td>1931:s ökning eller<td c><td c><td c><td c><td c><td c>
<td>minskning jämfört<td c><td c><td c><td c><td c><td c>
<td>m. 1927 . . .<td c>+ 8,5 %<td c>+ 221 %<td c>+ 0,1 %<td c>+ 1,5 %<td c>--13,8 %<td c>--36,4 %
</table>
Trafikens fördelning under sommar och vinter är
också av mycket stor betydelse. Persontrafiken bör
därför analyseras med hjälp av tillgängligt
statistiskt material. Fig. 1 visar en grafisk tablå över
antalet passagerare på skärgårds- och Mälarbåtarna
sedan år 1910. Kurvor äro inlagda för antalet
passagerare dels per år, dels under de tre
sommarmånaderna och de fem månaderna maj t. o. m.
september. Avståndet mellan de två översta kurvorna
representerar då passagerarantalet under de sju
vintermånaderna och avståndet mellan de mellersta
kurvorna motsvarande antal under maj och september.

Vad först skärgårdstrafiken angår, har den i sin

<img 1>
Fig. 1. Grafisk  framställning av passagerarantalet med skärgårds-
och Mälarbåtarna åren 1910--32. Till jämförelse är Stockholms
innevånareantal angivet (streckad kurva).


helhet på tjugo år minskat ca 25 %, vilket, jämfört
med att Stockholms befolkning under samma
tidsrymd ökat med omkring 50 %, nog delvis måste
tillskrivas dåliga båtförbindelser. Trafiken under
sommaren har emellertid icke avtagit i samma
proportion utan hållit sig bättre -- minskningen i procent
är omkring hälften så stor. Persontrafiken under
vintern har däremot gått ned med närmare 50 %,
vad det nu kan bero på, om på en viss minskning
av den fast bosatta befolkningen, eller på att
resandena till följd av ångbåtarnas glesa turer under
denna tid då mer än under sommaren begagna sig
av andra trafikmedel.

Passagerarantalet på Mälarbåtarna har gått ned
förhållandevis mycket mera.

Att trots nämnda svårigheter uppnå en någorlunda
tillfredsställande lösning av personbefordringen
under sommaren är tydligen nödvändigt och
<i>båtmaterialet måste därför anpassas på effektivaste
sätt för denna speciella säsongtrafik</i> samt kompletteras
med bussar och passbåtar, där sådana lämpa sig bättre.

Oaktat de i många fall obekväma turerna och
restiderna är passagerarantalet med båtarna under
juni, juli och augusti ganska stort, och <i>medeltalet
passagerare till eller från Stockholm, är under
sommaren per månad omkring 310 000 för skärgården
och 50 000 för Mälaren, eller per dag räknat ca
10 000 resp. 1 700.</i>

Av detta, vad skärgården beträffar, betydande
antal kunde säkerligen åtminstone ett par tusen
passagerare per dag begagna sig av <i>snabblinjer,</i> om
sådana komme till stånd. Enär direkta sjöresor,
jämförda t. e. med kombinerade färder i bussar och
passbåtar, i regel bliva så mycket angenämare för
passagerarna, vilka då också lättare kunna medföra
handbagage i större omfattning, vore nog en
kraftansträngning värd att göras för sjötrafikens
förbättrande. Om så skedde och restiderna
på en del båtlinjer väsentligen
förkortades, skulle passagerarfrekvensen med
största sannolikhet på nytt ökas,
allrahelst som många personer, vilka nu för
tids vinnande med egna motorbåtar ofta
dagligen fara mellan landstället och
Stockholm. Vaxholm, Saltsjöbaden etc.,
med fördel kunde begagna sig av sådana
snabblinjer.

Åtskilliga nuvarande skärgårdsbåtar
påminna rätt mycket om flytande
restauranger. De äro ofta försedda med en 2.
klass matsal eller ölkafé under däck
förut, och en magnifik 1. klass matsal på
överdäckets förända, upptagande den ur
utsiktssynpunkt bästa platsen ombord
och placerad så inbjudande som möjligt.
Talrika trafikanter, som under den långa
restiden till landstället nästan tvingas äta
ombord, finna detta för dyrbart och
föredraga även därför en relativt snabb
bussresa i kombination med en mindre
bekväm passbåtsfärd.

På fartyg, avsedda för snabblinjer
med högst ett par timmars gångtid,
böra matsalar med tillhörande köks
och förrådsutrymmen utan större olägenhet kunna
slopas till förmån för flera passagerarplatser och
högre fart. Före ingåendet på de närmast
ifrågasatta båttyperna torde eventuella möjligheter för
snabblinjer i skärgården något undersökas.

Vad först <i>Vaxholm</i> beträffar, ligger denna stad
mycket gynnsamt till för båttrafik. Landsvägen från
Roslagstull över Roslags-Näsby, Rydbo och Bogesund
är en slingrande väg om ca 40 km, varjämte inom
Stockholm 3 km tillkommer från Gustaf Adolfstorg,
eller sammanlagt drygt dubbla distansen till sjöss
mellan södra Blasieholmen och Vaxholm (20 km).
Med vanlig bil lär färden taga väl 50 min. och med
bussar betydligt mera, vartill kommer ca 15 min.
inom staden, från nyssnämnda utgångspunkt räknat.
En eventuell kombinerad spårvägs- och bussresa till
Vaxholm skulle därför taga närmare 1 1/2 timme i
anspråk, medan direktgående båtar av nuvarande
slag ej behöva mer än en timme, trots den ganska
avsevärda fartbegränsning, som är föreskriven inom
Stockholms hamnområde till Blockhusudden.

Hur sistnämnda fartbegränsning verkar för totala
restide:i mellan Stockholm och Vaxholm framgår av
följande. Medan en ångare om 14 knop, som
"Express I" i det närmaste kommer upp till, går sträckan
på 55 min., skulle 20 knop erfordras för att komma
ned till 45 min. Således 6 knops ökning för 10 min.

<img 1>
Fig. 2. Ifrågasatta snabblinjer (heldragna) i Stockholms skärgård. Befintliga
järnvägar (streckprickade) och busslinjer (streckade) till platser vid Saltsjön äro även
inlagda.  Skala: 1 cm  = 7,12 km. = 3,84 distansminuter.

<img>
Fig. 3. Beräknad gångtid för de ifrågasatta snabblinjerna i Stockholms skärgård vid olika maximihastighet hos båtarna.

vinst. Ville man nedbringa restiden till en halvtimme,
behöver max. farten vara 40 knop! För
tillgodogörande av högre fart på denna sträcka blir
fartrestriktionen inom hamnområdet synnerligen besvärande.

Huruvida trafiken på Vaxholm blir bäst
tillgodosedd med större båtar, sådana som "Express I",
vilken kan medföra 610 personer, eller genom tätare
turer med mindre och snabbare fartyg för t. e. 250
passagerare och 17-20 knop, är ej så lätt att
bedöma, allrahelst Vaxholm är ett betydande centrum
för därifrån utgående passbåtar, vilka givetvis lättare
kunna anpassa sina turer efter större ankommande
eller avgående fartygsenheter. Att trafikanterna
emellertid även på denna huvudlinje skulle hälsa en
ökning av båtarnas fart med glädje är givet, om ock
tidsvinsten ej bleve så stor. Men 5 à 10 minuter för
varje resa betyder dock i längden en hel del.

Mycket betydande tidsvinster kunna däremot göras
genom snabbare båtar till <i>platser längre utanför
Vaxholm.</i> Det torde vara tydligt, att det åtminstone
icke kan bidraga att öka trafiken till exempelvis
Furusund, Husarö, Sandhamn eller Utö, då
passagerarna med nuvarande lägenheter måste sitta
minst 3-4 timmar ombord. Man kan ju med bussar,
bilar eller järnvägar hastigt nå så många andra
platser vid sjön.

<i>Expresslinjer</i> kunna sålunda tänkas till
<i>Furusund, Blidösund, Äplarö, Möja, Sandhamn, Dalarö,
Utö, Linanäs</i> på södra Ljusterö, samt <i>Vik</i> på
Värmdö. Nämnda platser jämte en eller annan
mellanstation på resp. linjer kunna sedan event.
bilda utgångspunkter för passbåtsförbindelser till
närliggande bryggor i viss omfattning. På sjökortspartiet,
fig. 2, hava snabblinjeförslagen heldragits,
medan befintliga järnvägar och busslinjer till
platser vid Saltsjön streckprickats resp. streckats. Vid
en del av sistnämnda punkter ansluta sig sjöförbindelser
till diverse öar, t. e. från Årsta havsbad eller
Vitså till Utö.

För att få en föreställning om, hur totaltiden för
de olika linjerna varierar med båtarnas
maximihastighet, hava kurvor uppgjorts över restiden
i funktion av nämnda hastighet (fig. 3). Av
kurvornas karaktär framgår, hur tidsvinsten i viss mån
minskas med ökad hastighet. Detta gör sig särskilt
gällande för de kortare linjerna, beroende på
fartrestriktionernas större inverkan, såsom ju även fallet
var på sträckan Stockholm-Vaxholm. Beträffande
t. e. linjerna Stockholm-Dalarö och Stockholm-
Linanäs äro kurvorna tämligen flacka, och en
hastighetsökning från 16 till 20 knop medför en tidsvinst
av endast 10 min. På linjen Stockholm-Sandhamn
via Djurö och Stavsnäs skulle däremot genom samma
ökning av 4 knop tidsbesparingen bliva 22 min.
Samtliga kurvor hava utdragits till 30 knop, med
vilken fart man skulle hinna till Furusund på 1 tim.
34 min. och till Sandhamn via Sollenkroka på 1
tim. 28 min., därest båtar med rimliga biljettpriser
kunde hållas för denna höga hastighet, och inga
extra fartrestriktioner tillkomme. En del föreslagna
snabblinjer, såsom till Äplarö, Möja och Sandhamn,
kunna f. ö., som även på fig. 2 gjorts, om man vill
undvika Lindalssundet, förläggas över Västra
Saxarfjärden. Väglängden ökas därigenom knappt en
distansminut, motsvarande 3 à 4 min. gång.

För att icke gå till några ytterligheter, <i>förutsättes
en fart av ca 17 knop</i> hos båtarna och undersökes,
vilka restider på de föreslagna linjerna därigenom
kunde erhållas jämfört med nuvarande båtfärder och
kombinerade land- och sjöförbindelser (jfr fig. 2).

<i>Stockholm-Furusund</i> tager med nuvarande
snabbaste båt "Norrtälje" (systerfartyg till "Express I"
men långsammare) på sommaren över 3 tim. Med en
mellanlandning, t. e. vid den stora bryggan Linanäs,
skulle gångtiden med en 17 knops båt nedbringas
med väl 3/4 timme. Furusund och det närliggande
Köpmanholm, där linjens slutpunkt eventuellt kunde
förläggas, äro betydande sommarplatser. Någon
annan förbindelse med Stockholm än båtledes torde
vara svår att åstadkomma, varför en snabblinje här
vore av behovet.

<i>Stockholm--Blidösund</i> med angörande av
bryggorna Almvik, Kolsvik och slutpunkt i
Stammarsund. Alm vik eller Kolsvik kunde ock tänkas som
slutpunkter med Mörtsunda på Norra Ljusterö och
Glyxnäs som mellanstationer. Nuvarande restiden
till Kolsvik eller Stämmarsund, som är nära 4 tim.,
skulle reduceras med 1 1/2 tim.

<i>Stockholm--Äplarö,</i> eventuellt utsträckt till <i>Husarö.</i>
Restiden skulle här nedbringas med ca 2 tim., eller
till hälften mot nu. Linjen skulle motiveras av den
ökade frekvens en snabb förbindelse med dessa
vackra öar kunde antagas medföra. Husarö liksom
ändpunkten för nästa föreslagna linje, Möja, kunna
ock betraktas som portar till den verkliga
ytterskärgården -- Rödlöga, Källskär, Nassa, etc.

<i>Stockholm--Möja</i> med angörande av Söder-Möja,
Löka och Långviksnäs, eventuellt med Gällnö som
mellanstation. Restiden även på denna linje kunde med
en 17 knops båt nedbringas till närmare hälften mot
nu; Söder-Möja t. e. skulle nås på ca 2 tim. 10 min.

<i>Stockholm--Sandhamn.</i> Kortaste vägen är stora
farleden med förslagsvis Sollenkroka som
mellanbrygga (alt. 1). Nuvarande vardagsförbindelse via
Djurö och Stavsnäs (alt. 2) tager ca 4 tim., och
snabbaste förbindelsen är på söndagarna med
"Express I", som kommer fram på något mindre
än 3 tim. En 17 knopas båt skulle enligt alt. l nå
Sandhamn på 2 1/4 tim., enligt alt. 2 på 2 1/2 tim.
Buss kan nu tagas till Fagerdala och snart även till
Stavsnäs, från vilka platser passbåtsförbindelse med
Sandhamn kan tänkas anordnad. Med buss från
Stockholm (hörnet av Folkunga- och Borgmästaregatorna
på Söder) till Fagerdala samt 10 knops båt därifrån
blir den totala restiden 2 tim. 23 min. inkl. färdtiden
inom Stockholm (ca 15 min från Gustaf Adolfstorg)
och tid för ombytet (ca 10 min.) i Fagerdala. Med buss
Stockholm--Stavsnäs och 10 knops båt bleve
motsvarande tid ungefär densamma. En 17 knops
snabblinje via Sollenkroka skulle under sommaren vara vida
att föredraga och även taga kortare tid än den
kombinerade buss- och båtfärden. Också en expresslinje
via Djurö och Stavsnäs torde hava förutsättningar
att få ett betydande antal passagerare, framförallt
om den upprätthölls med två turer i vardera
riktningen dagligen.

<i>Stockholm--Stavsnäs</i> skulle med en 17 knops
båtlinje med tillägg vid Djurö taga 2 tim. jämfört med
3 tim. nu.

<i>Stockholm--Dalarö.</i> Denna väg sjöledes går
genom Skuru-, Lännersta- och Stäkesunden, där
moderat fart i viss omfattning är nödvändig, vilket ökar
restiden. I Fallström får dessutom farten ej
överstiga 10--12 knop på en kortare sträcka. En
verkligt snabb båtlinje till Dalarö erbjuder därför
svårigheter. Med en 17 knops båt blir restiden 1 3/4 tim.;
med en 20 knops kommer man ned till 1 tim. 36
min., eller föga mer än vad den sammanlagda färden
Gustaf Adolfstorg--Södra Bantorget och därifrån
med buss till Dalarö kräver.

<i>Stockholm--Dalarö--Utö.</i> Genom utsträckning av
nyssnämnda linje till Utö torde förutsättningarna
bliva bättre. Restiden till Utö blir med en 17 knops
båt ca 2 1/2 tim., eller 1 1/2 tim. mindre än nu med ångf.
"Saltsjön", som dock har 6 tillägg förutom Dalarö
hotellbrygga. En snabblinje till Utö skulle icke taga
nämnvärt längre tid än den besvärligare
kombinerade färden Gustaf Adolfstorg--Södra
Bantorget--Vitså (Årsta havsbad) och därifrån till Utö med båt,
dvs. sammanlagt minst 2 1/4 tim. Med en 20 knops
direktlinje skulle man komma fram lika fort, om ej
fortare, än genom den kombinerade land- och sjöresan.

<i>Stockholm--Linanäs.</i> På sommaren kan en tur
om dagen göras till eller från Linanäs med ångf.
"Norrtälje" på 1 tim. 40 min. Möjlighet att begagna
åtskilliga andra båtar finnes, då restiden i medeltal
är 2 tim. Genom en direktlinje till denna brygga,
som är en av skärgårdens livligast trafikerade, skulle
man med en 17 knops båt komma fram på närmare
1 1/4 tim.

<i>Stockholm--N. Lagnö--Vik</i> (på Värmdö) tar med
Torbåtarna från Karl XII:s torg på sommaren
omkring 2 tim. Med buss från Folkungagatan inkl.
färdtid dit från Gustaf Adolfstorg tager landvägen ca l
tim. En 17 knops båt med tillägg vid N. Lagnö
skulle anlända till Vik på 1 tim. 5 min., en 20 knops
på 58 min. En snabblinje har även här goda
förutsättningar.

För att också nämna några ord om <i>Mälaren</i>
hava sjökommunikationerna där, som förut sagts,
svår konkurrens att utstå från trafikmedlen på
land. Förutsättningar för snabblinjer särskilt
under sommaren torde <i>Mariefred</i> med Gripsholm som
dragningskraft för turister hava, likaså Strängnäs
och <i>Västerås.</i> Fartrestriktioner för båtarna
föreskrivas inom Stockholms hamnområde till Ekensberg,
vidare i en del trängre leder bortåt Strängnäs.

Finnas sålunda delvis goda betingelser för ett
antal snabblinjer särskilt i skärgården, vad
gångtiderna beträffar, gäller det att undersöka, vilka
slags fartyg, som böra anses lämpliga för linjerna
ifråga, och om dylika kunna tänkas ekonomiskt
bärkraftiga.

Vid skeppskonstruktion i allmänhet gäller bl. a.
på grund av lagarna för fartygsmotståndet och
byggnads viktens förhållande till deplacement, att ju
större last man kan transportera på samma
fartygsenhet, dess billigare blir kostnaden per ton last vid
konstant hastighet. Kan man tillräckligt koncentrera
passagerarna, gäller samma lag även sådana slags
fartyg; och finnes det blott tillräckligt med
passagerare varje dag att tillgå, går det säkert att
ordna en relativt billig transport av dem, även om
farten är ganska hög.

Som ett intressant exempel på en rätt snabb båt
för 200 passagerare kan anföras det på
Vierwaldstättersjön i Schweiz använda motorfartyget
<i>"Mythen"</i> med helsvetsat skrov och
aluminiumöverbyggnad, i avsikt att nedbringa vikten
så mycket som möjligt.

Ett par projekt för snabba båtar ha uppgjorts av
ingenjörerna <sc>Gösta Liljekvist</sc> och <sc>Gunnar
Kemmer.</sc> Farten har här begränsats till omkring
17 knop och passagerarantalet till ca 200. Dessa

<img 1>
Fig. 4. Snabbgående skärgårdsbåt av U-bottenform för ca 200 passagerare, konstruerad av civilingenjör Gösta Liljekvist.
</img>

förslag äro detaljerat utarbetade, varjämte omfattande
modellförsök gjorts i högskolans skeppsbyggnadslaboratorium
för maskinstyrkans bestämmande vid
olika hastighet oeh deplacement. Båda projekten
avse ungefär lika stora båtar, med 34,3 och 33,4 m
längd överallt samt 5,2 och 6,0 m största bredd, men
skilja sig till formen väsentligt därigenom, att det
ena (Liljekvists) är av <i>rund- eller U-bottentyp,</i> det
andra (Kemmers) av <i>V-bottentyp.</i>

Beträffande inredningen har den förut berörda
principen för båtar av ifrågavarande storlek till
snabblinjer med högst 2--2 1/2 timmes gångtid följts,
att inga matsalar anordnats ombord. Däremot har
servering av kaffe m. m. tänkts arrangerad. Med den
relativt höga fart, båtarna avsetts för, kan det ej
anses ekonomiskt, att de medföra annan last än
lättare resgods, postpaket o. d. <i>Passagerare till
småbryggor liksom tyngre gods till samtliga bryggor
hänvisas till särskilda fartyg,</i> vartill många av de
nuvarande skärgårdsångarna, kanske i en del fall
med något ändrad inredning, torde lämpa sig, vilka
ångare även alltjämt böra upprätthålla den
åtminstone på många linjer obetydliga vintertrafiken. En
av förhållandena betingad successiv ombildning av
typen för dessa långsammare fartyg torde då så
småningom komma till stånd. <i>De snabba båtarna
avses väsentligen för sommartrafiken</i> och tänkas
därför ej byggda för gång i is. Om de med glesare
turer under vissa dagar eller perioder böra insättas
under vår och höst, bleve en lämplighetsfråga för
vederbörande rederi.

U- och Y-bottenprojekten hava ur arrangemangssynpunkt
utarbetats efter något olika riktlinjer. För
rundbottenbåten (fig. 4) har förutsatts, att bostäder
och i viss omfattning även skaffning för
besättningen anordnas i land vid ändstationerna, i avsikt
att bereda största möjliga utrymme åt passagerarna
ombord -- projektet kunde därför betecknas som en
stor "vattenbuss". En för- och aktersalong hava
anordnats med tillsammans 115 fasta sittplatser. På
fördäcket finnas 46 fasta sittplatser. Dessutom
kunna utan svårighet ca 30 lösa stolar placeras
ombord, så att totala antalet sittplatser för passagerare
blir drygt 190. Herr- och damtoaletter finnas vid
ändan av vardera salongen, varför dylika båtar i
bekvämlighetshänseende måste anses synnerligen väl

<img 1>
Fig. 5. Snabbgående skärgårdsbåt av V-bottenform för ca 250 passagerare, konstruerad av civilingenjör Gunnar Kemmer.
</img>

utrustade jämfört närmast med konkurrerande bussar
på landsvägarna. Styrhytt, kombinerad kaptens- och
expeditionshytt samt nedgångskapp till maskinrummet
äro anordnade ovanpå maskinkappen. Närmast
akter om kollisionsskottet finnes ett förrådsrum,
vilket eventuellt något förlängt på försalongens
bekostnad även kan användas till förvaring av lättare
gods. Penteriet är placerat om babord närmast
trappan i försalongen.

På V-bottenbåten (fig. 5) hava bostäder och
skaffning för personalen tänkts anordnade ombord.
Passagerarinredningen omfattar 114 sittplatser i
för- och aktersalongerna, 60 under skyddstak på
akterdäck och 20 på fördäck, varjämte ett betydande
antal lösa stolar kunna placeras vid sidan av
maskinkappen och på fördäcket. Ca 250 personer kunna
beredas sittplatser ombord. Penteri har anordnats
om styrbord i aktersalongen. Toalettarrangemanget
bör kunna tillfredsställa passagerarnas anspråk. I
däckshuset finnes på förkant nedgång till
försalongen, vidare navigations-, kaptens- och
styrmanshytter samt förrådsrum. En skans för
besättningsmännen är placerad längst förut.
Maskinisthytt, kök för besättningen och en dubbelhytt för
kvinnlig personal hava förlagts under däck vid sidan
av maskinrummet om styrbord. Detta arrangemang
är litet obekvämt men kan genom en del ändringar
göras bättre, om man nödvändigt vill hava plats för
hela personalen ombord. Slopas istället sistnämnda
inredning, kunde motsvarande utrymme disponeras
till en förbindelsegång mellan för- och aktersalongerna,
varigenom passagerarna finge större möjlighet
att välja eller byta platser.

Betydande hästkraftbelopp erfordras för att komma
upp i 17 knop med dylika fartyg. Vid 90 tons
deplacement behövs 800 resp. 900 ahk. På grund av
dieselmotormaskineriets låga driftkostnad
förutsattes dylikt i första hand. Efter en undersökning och
infordrande av anbud befanns, att Atlas Diesels
MI-typer, som vid full effekt göra 375 varv/min.,
såväl ur vikts- som prissynpunkt ställde sig
fördelaktiga. U-bottenprojektet har därför försetts med

två dylika motorer om vardera 500 ahk, V-bottenförslaget
med två om vardera 580 ahk. Med ca 150
passagerare ombord samt erforderliga bränsle- och
andra förråd kan farten då beräknas till minst 17
knop för U-bottenbåten och 16 1/2 för V-bottenbåten.

Även möjligheterna för ångturbinmaskineri hava
övervägts. Med de Lavals turbiner och oljeeldade
vattenrörpannor vinnes mycket i vikt, varigenom
farten med samma rnaskinstyrka som vid
dieselmotoralternativen kan ökas till 18 resp. 17 1/2 knop.
Med ett turbinmaskineri om 1 500 ahk blir farten
20 1/2 knop för U-bottenbåten och 18 1/2 för
V-bottenbåten. En närmare redogörelse för U- och
V-bottenförslagen påbörjas i denna veckas nummer av
tidskriftens avd. för Skeppsbyggnadskonst.

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> Regeringen har beviljat
professor Wilhelm Palmær avsked med pension från och med
den 13 september innevarande år.

<b>Energikonsumtionen i Sverige 1:a kvartalet 1933.</b> I
det av Svenska elektricitetsverksföreningen utgivna
meddelandet om energistatistiken första kvartalet 1933
anföres, att den förbättring i energikonsumtionens
utveckling som började under fjärde kvartalet i fjol sakta
fortgått under de första tre månaderna 1933. De
meddelade diagrammen för B-verken visa, att ökningen i den
högkvalificerade energikonsumtionen (allmän distribution)
i samhällena fullständigt stagnerat. Samhällsindustrierna
visa däremot en ökad aktivitet. Det vill synas,
som om det varit de återdistribuerande verkens
industrileveranser, som varit mest känsliga för depressionen
under förra året och som nu snabbast återtagit sin utvecklingstakt.

<b>Järnvägsfrågan på kraftkonferensen.</b> Hittills
beslutade elektrifieringar av de svenska stats järnvägarna,
som i slutet av 1936 torde vara i det närmaste fullt
genomförda, ha redan nu för vårt land medfört
utgiftsminskningar i millioner, och Sverige kan sägas stå i
allra främsta ledet på banelektrifieringens område. De
med järnvägselektrifieringen sammanhängande
ekonomiska frågorna skildras i en intressant rapport, som
civilingenjören Harry Bager utarbetat för det stundande
sektionsmötet med världskraftkonferensen i Stockholm.
En särskild sektion av denna kongress skall ägnas
järnvägarnas energiekonomiska problem.

Då samtliga nu beslutade elektrifieringar vid
statsbanorna genomförts, blir den sammanlagda längden av
de elektrifierade bansträckorna icke mindre än ca
2 700 km, utgörande omkring 40 % av hela
statsbanenätet och givetvis de starkast trafikerade bansträckorna.
Härvid komma icke mindre än ca 80 % av hela
trafiken -- mätt i vagnaxelkilometer -- att drivas elektriskt.

När på sin tid elektrifieringen planerades, lade man
ur besparingssynpunkt huvudvikten vid de vinster, som
skulle kunna göras genom kolbesparingen. Med den
utveckling på bränsle- och arbetsmarknaderna som
inträffat efter kriget har ställningen emellertid blivit
sådan, att kostnaderna för kol och elektrisk energi äro
ungefär desamma. De största besparingarna ligga i
driftens förenkling och rationalisering. På personalkontot
väntas sålunda för Malmö- och Ångelinjerna samt
Västkustbanan en årlig besparing på ca 4,3 mill. kronor. Å
andra sidan bereda de stora anläggningsarbetena
sysselsättning åt hundratals man både vid själva
banelektrifieringen, vid de elektriska verkstäderna, som tillverka
materielen, och vid kraftverken, som nu förbereda de
nya leveranserna av energi.

De för allmänheten mest påfallande vinsterna av
elektrifieringen äro emellertid de avsevärda
förbättringarna i trafiken. Medelhastigheten har väsentligt ökats
och uppgår för närvarande till 80 km pr timme för de
snabbaste snälltågen. Resehastigheten har som bekant
härigenom blivit betydligt större. För
Malmölinjerna beräknas elektrifieringen innebära en
besparing- av 200 godsvagnar, vilka, om de skulle nyersättas, skulle
kosta ungefär 1,4 mill. kronor. Naturligtvis ha också
en massa ånglok frigjorts. Vid Malmölinjerna blir det
1801 stycken, vilket motsvarar det antal lok, som vid
bibehållen ångdrift skulle behöva anskaffas till år 1941,
och som skulle kosta ungefär 20 mill. kronor. Ett
kapital, motsvarande nuvärdet av detta belopp, användes
nu för anskaffande av elektriska lok, vilkas effektivitet
är betydligt högre än ånglokens.

Även från andra länder föreligga till världskraftkonferensen
synnerligen intressanta rapporter beträffande
den moderna järnvägsteknikens många kraftproblem.
Elektrifieringen och den dieselelektriska driften äro de
frågor, som träda i förgrunden, men även ångtrafiken
är föremål för behandling. Beträffande denna kan man
dock knappast tala om några revolutionerande nyheter,
ehuru en del intressanta nykonstruktioner ha
framkommit, som väl i sinom tid få prövas i praktisk drift.

Dieseldriften är i många länder ytterst aktuell och
dess problem diskuteras med stor livaktighet.
Dieseldrift har erhållit stor utbredning i bl. a. Danmark,
England, Canada och Siam. Enligt de rapporter, som
inlämnats till kraftkonferensen, har man på detta
område på många håll gjort synnerligen goda erfarenheter.
Dieseldriften är på frammarsch och synes ha goda
förutsättningar för linjer, där driften icke är tillräckligt
omfattande att motivera elektrifiering.

Till kraftkonferensen väntas en rad framstående
järnvägsmän från olika delar av världen. På
järnvägsområdet finnas visserligen mycket effektiva
internationella organisationer för interna överläggningar, men
Världskraftkonferensens järnvägssektion vill sammanföra
järnvägsmännen med de specialister ur andra fack,
som tillhandahålla drivkraften, och man väntar sig
därför stort utbyte av förhandlingarna.

<b>Släckning medels vatten av brinnande olja.</b> Det har
hittills ansetts omöjligt att släcka brinnande olja
medels besprutning med vatten. En artikel i "Industrial
Britain" upplyser emellertid om lyckade försök, som
utförts med en apparat, benämnd "Mulsifyre", vilken
levererar vattnet i form av ett antal fina strålar. Då dessa
piska den brinnande oljeytan, uppstår en emulsion av
olja och vatten, i vilken oljedropparna omslutas av en
tunn vattenhinna, som förhindrar oljans förgasning.
Enligt uppgift har Board of Trade godkänt apparaten
för installation i maskinrummen på oljeeldade fartyg.

<b>Permanent aluminiumutställning i Stockholm.</b> Den
4 maj öppnade Nordisk aluminiumindustri i huset
Kungsgatan 28, Stockholm, en permanent
aluminiumutställning, förenad med ett propagandakontor.
Avsikten härmed är att främja allmänhetens bekantskap med
aluminiets olika användningsformer. Utställningen
omfattar råmaterial och halvfabrikat samt färdiga
produkter; med avseende på de sistnämnda är det meningen
att tid efter annan ordna specialutställningar av
apparatur m. m. för olika industrier. Som utställare stå
förutom Nordisk aluminiumindustri ett antal svenska
metallverk och manufakturfirmor. Genom kontoret

kommer endast råaluminium samt sådana färdiga varor, som
ej tillverkas inom Sverige, att försäljas. I samband med
utställningens öppnande förevisades en film, upptagen i
Nordisk aluminiumindustris anläggningar i Höyanger
och Holmestrand, Norge. Höyangeranläggningen har
sitt särskilda intresse, enär man där tillämpar professor
Harald Pedersens metod för raffinering av bauxiten.

<b>Svenska personal-pensionskassan under år 1932.</b> Ur
den i dagarna utkomna styrelseberättelsen för Svenska
personal-pensionskassan (1SPP) för år 1932 kunna
följande uppgifter angående verksamheten inhämtas.

Antalet till kassan anslutna företag har under året
vuxit från 656 till 750 (ökning 14 %), antalet i kassan
pensionsförsäkrade från 15 219 till 16 574 (ökning 9 %)
och årliga avgiftsbeloppet från 10 544 000 kr. till
11 368 000 kr. (ökning 8 %).

Det årliga pensionsbelopp, som är i kassan tillförsäkrat,
har -- bortsett från de redan utgående pensionerna --
vuxit från 42,5 mill. kr. till 46,3 mill. kr. (ökning 9 %).
Av sistnämnda belopp utgjorde 33,0 mill. kr. egenpension
och 12,4 mill. kr. familjepension (pension till efterlevande).

Pensioneringen har under året i ökad utsträckning
varit kombinerad med invaliditetsförsäkring. Sålunda
utgjordes det under året nytecknade egenpensionsbeståndet
till icke mindre än 95 % av ålders- och invalidpension.
Härigenom hava ålders- och invalidpensionsförsäkringarna
i kassan under året bragts upp i drygt två
tredjedelar av hela egenpensionsbeståndet.

De tillförsäkrade kapitalunderstöden hava under året
vuxit från 10,8 till 12,1 mill. kr. (ökning 12 %).
Medelbeloppet per försäkrad utgjorde vid 1932 års slut: ifråga
om ålderspension 1 840 kr. för år, ifråga om 75 %-ig
ålders- och invalidpension 2 185 kr. för år, ifråga om
100 %-ig ålders- och invalidpension 2 449 kr. för år,
ifråga om familjepension 978 kr. för år till änka jämte
däremot svarande belopp till barn och ifråga om
kapitalunderstöd 1 598 kr.

Beståndet av pensionärer inom SPP är naturligen
ännu litet. När pensioneringen ordnas inom ett företag,
begränsas anslutningen till SPP i regel till personer,
som ej uppnått viss ålder, exempelvis 45, 50 eller 55 år.
Följden härav är, att i början av kassans verksamhet
huvudsakligen inga andra än familje- eller invalidpensioner
beviljas. Trots detta förhållande åtnjuta emellertid
redan nu ett icke ringa antal personer pension. Vid 1931
års slut uppgick sålunda antalet från kassan utgående
pensioner till 419. Under år 1932 växte det till 546. De
under året inträffade pensionsfallen uppgingo till ett
antal av 163. Nettotillväxten i det årliga pensionsbeloppet
utgjorde under året 207 000 kr., varav 71 000 kr. kom
på invalidpensioner, 70 000 kr. på familjepensioner och
66 000 kr. på ålderspensioner, och det totala
pensionsbeståndet vid årets slut uppgick till 823 000 kr., varav
404 000 kr. i familjepension, 284 000 kr. i ålderspension
och 135 000 kr. i invalidpension.

Det avgiftsbelopp, som under året influtit, utgör 11,0
mill. kr. i löpande avgifter och 0,3 mill. kr. i
engångsavgifter. Fonderna vid årets slut voro:
försäkringsfond 68,1 mill. kr., tilläggsförmåners fond (motsvarande
värdet av kassans förpliktelser att utgiva de av
överskottsmedel utgående s. k. tilläggsförroånerna), 5,1 mill.
kr., säkerhetsfond 0,5 mill. kr., utjämningsfond 2,0 mill.
kr., avgiftsnedsättningsfond 1,5 mill. kr. och särskilda
pensionsfonder 2,1 mill. kr., eller i allt 79,3 mill. kr.

Kassans fasta placeringar utgjordes av obligationer å
45,0 mill. kr., inteckningslån å 15,0 mill. kr.,
kommunlån å 10,1 mill. kr., andra värdepapper å 3,3 mill. kr.,
fastighet å 2,6 mill. kr. osv. Den genomsnittliga
effektiva räntan uppgick vid årets slut till 5,07 %.

<b>Skydd för ingenjörstiteln?</b> Internationella
federationen av intellektuella arbetare har igångsatt en enquéte
rörande skydd för ingenjörstiteln. Frågeformuläret
hänför sig till gällande lagstiftning om utövandet av
ingenjörsyrket och om ingenjörsdiplom ävensom till
föreliggande förslag i ämnet. Dessutom framställes den
frågan, huruvida restriktioner borde föreskrivas med
avseende på anställande av utländska ingenjörer, med
vederbörligt avseende fästat vid dugligheten. En del
frågor röra möjligheten att få till stånd internationella
regler med avseende å antingen utövandet av
ingenjörsyrket eller diplomutdelningen.

<b>Teknologföreningens handböcker.</b> I serien Svenska
teknologföreningens handböcker har i dagarna
utkommit volymen nr XXXVII, med titeln "Teknisk ordlista
för hiss-, omlastnings- och transportanordningar".
Ordlistan antogs av avdelningen för mekanik den 11 april
1933 och har tidigare anmälts i dessa spalter. Den
finnes till salu å föreningens kansli och betingar ett pris av
1:60 kr. Föreningsledamöter erhålla 25 % rabatt.

Ett förslag till grafiska symboler för elektrisk
teleteknik (telefoni, telegrafi, radio m. m.) har utarbetats
av elektriska standardiseringskommittén och
behandlades vid Svenska elektroingenjörsföreningens
sammanträde den 19 maj. Elektroingenjörsföreningen hade i
fjol i skrivelse till E. S. K. understrukit behovet av
gemensam nomenklatur inom radio- och svagströmstekniken.
Samtidigt föreslog föreningen komplettering av
E. S, K:s utskott för symboler och nomenklatur med
representanter för radio- och svagströmsintressena. Vid
den företagna kompletteringen utsagos representanter
för statliga institutioner och privata industrier inom
bl. a. laboratorieteknik, radio, transmissionsteknik,
telegrafteknik, telefonstationsteknik och telefondrift.
Föreliggande förslag har sålunda utarbetats av herrar H.
Sterky, A. Holmgren, F. Markman, S. Norberg, H.
Blomberg, Knut Larsson, S. Lemoine, H. Möller, S.
Nordström, G. Swedenborg och H. Thunell.

<b>Internationella arbetsbyråns publikationer.</b> I
samverkan med Industrial Relations Counsellors, Inc., New
York, har internationella arbetsbyrån i dagarna utgivit
den första volymen i en serie monografier, avsedda att
belysa förhållandet mellan arbetsgivare och arbetare i
olika länder. Boken har titeln <i>Industrial Relations in
Great Britain</i> (Studies and Reports, Series A, No. 36,
272 s. 4:00 kr.). Arbetet är författat av professor J. H.
Richardson vid universitetet i Leeds.

<b>Reseberättelse.</b> Till kommerskollegium har inkommit
följande reseberättelse: Dnr I. B. 1209/1933. Färgning
av konstsilke av färgeriteknikern Ragnar Sartor, Malmö.
(4:o 37 mskr. sid.) Berättelsen beskriver färgämnen
och färgningsmetoder för olika slag av konstsilke samt
färgerimaskiner och hjälpmedel för färgning och appretering.

<b>Lapplands tekniska förening</b> räknar enligt den
nyligen utgivna medlemsförteckningen 117 medlemmar.
Styrelsen utgöres av disponent E. Krantz, ordf.,
disponent C. G. Granström, v. ordf., ingenjör R. Höök,
sekreterare och kassaförvaltare, samt disponenterna A.
Nordman och M. E. Almin.

<b>Tekniska föreningen i Hälsingborg</b> har nu utsänt sin
medlemsförteckning för år 1933. Föreningen räknar 1
hedersledamot, 131 aktiva och 19 passiva medlemmar.
Ordförande är direktör Sven Lundberg, sekreterare och
skattmästare ingenjör Ture Norrman och styrelseledamöter
ingenjör Jean Bärlin, linjeingenjör N. U. Norén,
ingenjör J. Starling, stadsarkiktekt Arvid Fuhre,
överingenjör P. E. Gummeson och ingenjör Sture Swenson.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Örebro ingenjörsklubb</b>
höll ordinarie sammanträde lördagen den 18 februari
på Grand hotell under ordförandeskap av kapten J.
Cederblad,

Belysningschefen i Örebro överingenjör J. von Sydow
höll därvid föredrag över "Gas- och elektricitetsverkens
taxor".

Talaren gav först en kort överblick över gas- och
elektricitetsverkens uppkomst och det efter hand
framkommande behovet av lämpliga taxe- och tariffsystem.
Städernas elektricitetsverk äro numera i stor
utsträckning mellanhänder vid de stora kraftföretagens
energidistribution, och det gäller för dem att så utforma
taxorna för "parti- och minut"-försäljningen, att affären
blir lönande eller i varje fall ekonomiskt tillfredsställande.
Problemet kompliceras därigenom, att olika
slag av förbrukare kräva olika taxesystem, och att på
samma gång enkelhet och rättvisa eftersträvas.

En rationell krafttaxa måste komponeras så, att
verkets fasta och rörliga kostnader bliva fördelade på
försäljningspriset på ett av förbrukningens egenart
beroende lämpligt sätt. Den måste därtill vara sådan, att
vid växande förbrukning en allt större rabatt
automatiskt inträder. Försäljningspriset sammansätter sig
i princip av tre beståndsdelar: en fast del (en årlig
s. k. abonnemangsavgift), en "halvfast" del dvs. en viss
kostnad per år och under visst tidsintervall
(exempelvis en kvart eller en halvtimme) maximalt uttagen kW
samt slutligen en rörlig del, utgörande ett visst pris per
uttagen kWh. Den mellersta beståndsdelen är av
underordnad betydelse vid gasverkens taxebildning på grund
av möjligheten till en relativt billig utjämning av
belastningsvariationerna med hjälp av gasklockor.

De större energiköparnas (industriernas) taxor kunna
vanligtvis tämligen enkelt utformas på angivet sätt,
eventuellt med någon modifikation. Såsom exempel
redogjorde talaren för nu tillämpade industritaxa i
Örebro. Denna är: 500 kr. per år + 100 kr. per kW och år
inklusive 1 000 kWh per kW + 3 öre per överskjutande kWh.

För små förbrukare och speciellt för sådana kunder,
vilka använda energi till belysningsändamål, måste
emellertid andra taxesystem tillämpas. Den
ursprungliga s. k. ackordstariffen förekommer numera i ringa
utsträckning, sedan priset på elektricitetsmätare
avsevärt reducerats. Däremot är den historiskt nästan lika
gamla s. k. enkeltariffen (vanligen i kombination med
en mindre fast avgift under ett eller annat namn,
exempelvis "mätarhyra"), fortfarande mycket i bruk.
På sina håll tillämpas flera enkeltariffer med olika pris
per kWh i syfte att skänka de större kunderna en viss
med förbrukningens storlek växanae rabatt. Liksom
vid gasverken redan tidigt dubbeltariffer kommo till
användning för stimulering av gasens brukande till
hushållsändamål, infördes mångenstädes vid
elektricitetsverken dubbeltariffer för elektrisk energi med
samma syftemål. Den ursprungliga anordningen med
tvenne mätare eller med en dubbeltariffmätare, som
automatiskt omkopplas på bestämda klockslag, har man
alltmer börjat frångå och sökt lösa problemet på ett
mera enkelt sätt genom införande av en ny taxetyp, de
s. k. hushållstaxorna.

Hushållstaxan sammansättes av ett visst pris per
år och rum (såsom rum räknas då även kök och
jungfrukammare) samt ett jämförelsevis litet tillägg per
förbrukad kWh. En på senare år i vissa delar av
Örebro tillämpad hushållstaxa har, såsom exempel,
följande beskaffenhet: 12 kr. per rum och år + 8 öre per
förbrukad kWh.

Uppgörandet av för såväl abonnenterna som
elektricitetsverken tillfredsställande hushällstaxor grundar
sig på under de senaste årtiondena vunna erfarenheter
om den borgerliga energiförbrukningens karakteristiska
egenskaper. En grundläggande storhet härvid är
medelenergiförbrukningen per rum och år för belysning och
andra hushållsändamål än matlagning. Dess
medelvärde visar sig vara i runt tal 50 kWh. Emellertid
varierar dess storlek högst avsevärt för olika förbrukare
och även för sådana med lika stora våningar.
Hushållstaxorna, vilka även de hava till syftemål att främja
elektricitetens användning vid matlagningen, basera sig
också på ingående undersökningar rörande den
elektriska energiens "gasekvivalent", dvs. värdet i det
praktiska livet av 1 m<sup>3</sup> gas uttryckt i kWh. Intressanta
experiment hade år 1929 gemensamt verkställts av
gas- och elektricitetsverksföreningarna för att bestämma
denna konstant. Man fann att (efter Stockholms
förhål landen) 1 m<sup>3</sup> gas motsvaras av ungefär 3 kWh. Ett
pris av 5 öre per kWh för den elektriska energien skulle
alltså vara ungefär likvärdigt med ett normalt gaspris
på 16 öre per m<sup>3</sup>. Med hänsyn till den större
bekvämlighet och trevnad, som den elektriska kokningen
medför, torde dock ett något högre energipris upp till ca
8 öre per kWh kunna anses for konkurrenskraftigt.

Blocktaxorna, vilka tillkommit på senare är, äro ett
slags kombination av den enkla kWh-taxan och
hushållstaxan, vilken karakteriseras därav, att priset per ny
förbrukad kWh stegvis sänkes, då förbrukningen
överskrider vissa gränser. Såsorn exempel anfördes bl. a.
en blocktaxa, tillämpad i Lidingö, av följande
beskaffenhet: a) 2:50 kr. per kvartal + b) 38 öre per kWh intill
12 kWh per rum och vinterkvartal och 6 kWh per rum
och sommar kvartal + c) 8 öre per kWh därutöver.
Talaren omnämnde en skenbart egendomlig konsekvens av
en dylik tariff, nämligen att priset per kWh vid samma
totala årsförbrukning blir högre, ju större våningen är,
samt visade, att i detta nya förhållande, vilket
sammanhänger med taxornas syfte att främja en intensivare
förbrukning per ansluten kW, icke ligger någon
orättvisa mot de större abonnenterna.

På det synnerligen intressanta och belysande föredraget
följde en kort diskussion, varefter sammanträdet
avslutades. <tab><tab><tab><tab><tab><tab><tab><i>K. D.</i>

<b>Örebro ingenjörsklubb</b>
höll lördagen den 11 mars ordinarie sammanträde å
Grand hotell under rektor Waldemar Hallströms
ordföraneskap.

Yrkesinspektören Iwan Jäderström höll därvid ett
med talrika skioptikonbilder belyst föredrag om
"Ingenjörssynpunkter på industriens säkerhetsfrågor".
Inledningsvis framhöll talaren de stora kostnader
olycksfall förorsaka, och att det därför redan från
ekonomisk synpunkt lönar sig att nedlägga avsevärda
belopp på skyddsanordningar. Anordnandet av skydd vid
arbetsmaskiner, särskilt verktygsmaskiner, kan ske på
två olika sätt. Kunden kan skaffa en oskyddad maskin
och själv anordna skydd eller ock utrustas maskinen
med erforderligt skydd redan vid tillverkningen. De
hemmagjorda skydden kunna svårligen göras riktigt
ändamålsenliga och bliva dyra, de betinga 3, 4, ja 5 %
av maskinens pris. Det är bättre och billigare att
konstruera och tillverka skyddet samtidigt med maskinen.
Kostnaden blir då endast hälften eller mindre än hälften
mot om skyddet göres efteråt. I vissa länder få
arbetsmaskiner utan nödigt skydd icke säljas.

Skydden skola vara effektiva och så litet som möjligt
hindrande för arbetet vid maskinen. En del
konstruktioner som ämnats som skydd kunna vara sämre än intet
skydd alls, enär de inge en föreställning om effektivt
skydd utan att erbjuda den ringaste säkerhet. Det är
av vikt, att konstruktören, när det gäller skydd,

samarbetar med männen i verkstaden, såväl arbetarna som
förmännen. Arbetarna skola få klart för sig, att
skydden äro till deras nytta. Det bör påvisas, hurusom ett
ändamålsenligt och effektivt skydd långt ifrån att
hindra arbetet mången gång underlättar detsamma och
gör det mera produktivt.

Med tabeller åskådliggjordes både den minskning av
olycksfallen och ökning av produktionen som tack vare
skyddsanordningarnas rationalisering ernåtts vid flera
fabriker i U. S. A. <tab><tab><tab><tab><tab><tab><i>H. S.</i>

<b>Tekniska föreningen i Eskilstuna</b>
sammanträdde tisdagen den 14 mars å Stadshotellets
klubblokal under direktör V. Landqvists orförandeskap.

Sedan styrelse- och revisionsberättelserna upplästs
och föreningen beviljat styrelsen ansvarsfrihet för 1932
års förvaltning, överlämnades ordet till professor W.
Palmær, som höll föredrag om "Järnets röstning".
Talaren klarlade förloppet vid metallernas upplösning i
syror och i vad mån lagarna härför kunna tillämpas på
järnets röstning. Betydelsen av elektriska lokalströmmar,
orsakade av ojämnheter i stålets sammansättning,
framhölls även, jämte en hel del andra faktorer, som
inverka på rostbildningen. Med skioptikon visades vackra
färgfotografier över den i början av rostningen bildade
gröna rosten -- ferrohydrat -- till skillnad från det
bruna, genom oxidation bildade ferrihydratet. Att
denna oxidation ej sker fullständigt, även under
mycket lång tid, framgick av analyser å rost från gamla
järnföremål. Talaren beskrev även en snabbrostningsmetod,
lämplig för undersökning av olika järnsorters
motståndskraft mot rostbildning.

Bergsingenjör E. Hermelin lämnade därefter en
"Översikt av moderna rostskyddsmetoder" varvid
beskrevs några av de nyare framstegen inom flera olika
grupper av metoder för järnets skyddande mot rost:

1) legering med andra metaller, t. e. i kopparstål och
rostfritt stål.
2) metalliska överdrag med andra metaller, ex. zink,
tenn, bly, kadmium, krom osv., åstadkomna
elektrolytiskt eller genom neddoppning i smält metall.
3) kemisk förändring av järnets yta, såsom vid
brunering, parkerisering och nitrering.
4) målning, varvid betydelsen av bindemedlets
beskaffenhet och färgämnets finhetsgrad framhölls.
5) lackering samt överdrag med bituminösa ämnen
och konsthartser.
6) insmörjning med vaselin, ullfett eller "Slushing oils".

Som slutsats framhöll talaren, att många av de
hittills utarbetade rostskyddsmetoderna borde kunna
tillämpas i större utsträckning och bidraga till
ekonomisering med våra järn- och stålkonstruktioner.

Efter en kort diskussion, varunder professor Palmær
framlade en förklaring över det rostfria stålets
beständighet, och bergsingenjör Gyllenram försvarade
aducergodset ur korrosionssynpunkt, vidtog gemensam supé
med samkväm. Därvid kåserade sekreteraren över
berättelsen om hur smeden Wöhlund tillverkade svärdet
Mimmung. <tab><tab><tab><tab><tab><tab><tab><tab><i>E. H.</i>

<b>Skånska ingenjörsklubben</b>
höll under direktör H. M. Molins ordförandeskap ett
talrikt besökt sammanträde på Kungsparkens
restaurang i Malmö fredagen den 17 mars. Till nya
medlemmar av klubben hade styrelsen invalt
civilingenjörerna Adolf Peterson, Wilhelm Granath och Karl
Ringdahl samt ingenjörerna Andrew Erikson och Bertil
Törnquist. Hamndirektör Gustaf Edlund lämnade ett
med ljusbilder illustrerat kortare meddelande om "Den
ifrågasatta smörkontrollstationen i Malmö". Denna var
nämligen då ännu endast ifrågasatt men blev ett par
dagar senare av riksdagen beslutad. Talaren redogjorde
för den segslitna frågans behandling under årens lopp
och visade på en karta de olika platser, som varit
föreslagna och av vilka en t. o. m. varit av riksdagen 1930
beslutad, ehuru beslutet aldrig kom till utförande. Nu
skall Malmö stad på den så k. ångbåtsbron för
ändamålet uppföra en byggnad efter ritningar av arkitekten
Grut i tre våningar, av vilka den undre skall användas
för styckegodstrafiken i allmänhet och de två övre till
kyllokaler för lagring vid + 8 °C, provningslaboratorium,
kontorslokaler för exportörerna etc. Frågans
vikt belystes av exportens storlek, som 1930 var sådan,
att 1 % ändring av smörpriset betydde 2 1/2 millioner
kronor per år.

Kvällens huvudföredrag hölls av mariningenjör
Gustaf Holmberg om "Den nya statsisbrytaren "Ymer" och
belystes med ett stort antal bilder. Klubbens
medlemmar hade den 17 februari beretts tillfälle att på
Kockums varv bese den då i det närmaste färdiga
isbrytaren, som sedan under mellantiden varit ute på
upprepade provturer i Sundet, varvid den visat sig i
fråga om hastighet, bränsleekonomi och
manöversnabbhet icke endast hålla utan även överträffa
kontrakterade siffror. För provning i is skulle den just avgå
norrut. Talaren beskrev ingående såväl fartygskropp och
inredning som maskineri. Det sistnämnda, som är
dieselelektriskt med likström och Leonardsystem, är
det största i sitt slag i världen. Utförlig beskrivning
återfinnes i denna tidskrifts avdelning för skeppsbyggnadskonst
1932, häft. 1, 2, 8 och 9. Efter förhandlingarna intogs
gemensam supé, varpå följde samkväm med
tal och något sång. <tab><tab><tab><tab><tab><i>F. M.</i>

<b>Tekniska samfundet i Göteborg</b>
hade den 28 mars extra allmänt sammanträde å
Lorensbergs restaurant.

Sedan års- och revisionsberättelserna föredragits och
godkänts, överlämnades ordet till överingenjör P. van
Hauwaert, Liége, som höll föredrag -- på engelska --
om: "Konstruktionen av två tunnlar under Schelde-floden
i Antwerpen."

Inledningsvis påpekade talaren, att tunnelbyggen
torde bliva aktuella lite varstans i Europa inom
närmaste tiden, beroende på biltrafikens oanade utveckling,
vilken är orsaken till att broar, som ännu icke äro
tjugo år gamla, blivit otillräckliga.

Om broar icke skola hindra sjöfarten, ställa de sig
dyra i anläggning icke minst beroende på de kostsamma
tillfarterna. Underhållskostnaderna bliva höga, och en
bros livslängd är endast 50--60 år.

Det slutligen antagna anbudet på Antwerpentunnlarna
slutade på 245 mill. belgiska francs, medan
motsvarande anbud för broförbindelse varierande mellan
260--360 mill. francs.

Förbindelsen under Scheldefloden är uppdelad i två
tunnlar. En tunnel med öppna tillfarter för motortrafik
och en mindre avsedd för fotgängare och cyklister.
Tillträde till gångtrafiktunneln sker genom hissar och
rulltrappor.

Motortrafiktunneln är byggd för blott 2 körfiler men
medger en trafik av upp till 2 000 fordon per timme.
Till jämförelse nämnde talaren, att i den mycket större
Hollandtunneln, New York, maximala trafiksiffran varit
1 900 fordon per timme.

För jämförelse beskrev ingenjör van Hauwaert
kortfattat några nyare tunnlar i Amerika, Elbetunneln i
Hamburg och den under byggnad varande tunneln i
Liverpool.

De drygaste omkostnaderna för en tunnel, avsedd för
motortrafik, är ventilationen. Talaren hänvisade till
de grundläggande undersökningar, som utförts i
Amerika. Ventilationsanordningarna för motortrafiktunneln
i Antwerpen hade planerats efter amerikanska

erfarenheter, men systemet hade avsevärt förenklats och ställde
sig mycket billigare i drift än motsvarande anordningar i Amerika.

Därefter beskrev talaren tunnelarbetena i Antwerpen
och de omfattande grundundersökningar, vilka
utfördes innan själva byggnadsarbetena påbörjades.

Därefter överlämnades ordet till direktör Hans I.
Krogh, som med ljusbilder demonstrerade ett förslag
till tunnel under Göta älv. Detta förslag hade
uppgjorts av a.-b. Contractor på uppdrag av Göteborgs
hamnstyrelse.

Dessa föredrag, liksom tidigare föredrag om broar,
hade av samfundet arrangerats för att få en allsidig
belysning av den för Göteborgs stad aktuella frågan om
ny fast älvförbindelse.

I likhet med brosammanträdet den 13 februari hade
samfundet inbjudit till sammanträdet Göteborgs
stadsfullmäktige, stadskollegiet, drätselkammarens I och II
avdelning, byggnadsnämnden och hamnstyrelsen.

Efter sedvanlig supé visades vid kaffet en vältagen
film från tunnelbygget i Antwerpen. Till filmen gav
ingenjör van Hauwaert utförliga förklaringar. <i>G. E. M.</i>

<b>Tekniska föreningen i Västerås.</b>
avhöll torsdagen den 30 mars sitt tredje ordinarie
sammanträde för detta år.

Föredragshållare var professor Erik Fagerholm från
tekniska högskolan, som talade om "Kartläggning med
flygfotografering". Inledningsvis påpekade tal.
hurusom äldre kartor huvudsakligen voro upplagda för
militärt bruk och betraktades såsom hemliga långt in mot
senare delen av 1800-talet. Det kartläggningsarbete,
som nu pågår efter vanliga mätningsmetoder, är
synnerligen dyrbart och tidsödande, och för att mäta hela vårt
land på ca 4 000 mil<sup>2</sup> skulle erfordras flera hundra år.
Tanken på fotografisk kartläggning har upprunnit i
samma mån som flygkonsten utvecklats men strandade
till en början på de bristfälliga instrumenten. Numera
hava emellertid en del utländska firmor lyckats
åstadkomma så ljusstarka objektiv, att en exponeringstid på
omkring 1/100 sek. kan erhållas, och likaså hava
centralslutare konstruerats, som med säkerhet arbeta på den
höjd mellan 2--3 000 m över marken, som här kan
komma ifråga.

Tal. demonstrerade medelst teckningar och bilder
konstruktionen av olika kameror såväl för
enplåtsfotografering som för stereoskopisk fotografering, den
senare sorten med ända upp till 4 kameror. Vid
en-plåtsfotografering böra bilderna täcka varandra i
flyg-riktningen upp till ungefär 55 % och på bredden med
omkring 20--25 %, detta för att man skall vara säker
på att inga luckor uppträda i bildmaterialet.
Kamerorna äro automatiska och drivas antingen med
elektrisk motor och batteri eller med en reglerbar propeller,
som sättes i rörelse på grund av luftdraget.

Om en kamera icke fotograferar i lodlinjen utan
snett mot marken, kommer en i terrängen inritad
kvadrat att på plåten få utseendet av en trapets. Denna
felaktighet kan på fotografisk väg rättas, genom att
plåten reproduceras på ett ljuskänsligt papper på ett
sådant sätt, att den kvadratiska formen återställes.
Plåtens, objektivets och det ljuskänsliga papperets plan
måste i dylika apparater skära varandra i samma punkt,
för att ett gott resultat skall erhållas.

De stereoskopiskt upptagna bilderna behandlas efter
upptagningen i särskilda mycket invecklade apparater,
som äro kombinerade med ett ritstift, som direkt
uppritar kartan på ett papper, och de olika punkternas
höjd kan avläsas direkt på en skala på instrumentet.
Instrument av denna art finnas, som äro utrustade med
en liten fräs, varigenom en reliefkarta kan utfräsas i
ett material av lämplig hårdhet direkt efter de båda
stereoskopplåtarna.

Tal. påpekade, att hela vårt land skulle medelst
en-plåtsfotografering kunna kartläggas på omkring 20 år
för en kostnad av i runt tal 1/2 mill. kr. om året.
Kartorna skulle då bli i skala 1:10 000. För att få till
stånd en sådan kartläggning fordras emellertid
enhetligt samarbete mellan de olika ämbetsverk och
organisationer, som arbeta på detta område i vårt land, och det
var tal. livliga förhoppning, att ett dylikt samarbete
så småningom skulle kunna komma tillstånd.
Apparatutrustningen äro vi nödsakade inköpa från utlandet,
men fotograferingen och den vetenskapliga
behandlingen av materialet torde svenska flygare och
vetenskapsmän vara kapabla att själva utföra.

Upplysningsvis meddelade tal., att kostnaderna för
en komplett apparatutrustning röra sig om ca 200 000
kr. och kostnaden för själva kartläggningen vid
enplåtsfotografering rör sig mellan 3--5 000 kr. per mil<sup>2</sup>.
Föredraget illustrerades med skioptikonbilder samt en
del av en tysk firma utförda svenska kartor.

Efter föredraget vidtog en kortare diskussion, i
vilken bl. a. yttrade sig chefen för 1:sta flygkåren,
kommendörkapten Enell, som meddelade, att flygkåren i
dagarna får hem en kartläggningskamera från Tyskland,
med vilken kåren i sommar kommer att kartlägga
Gotland samt vissa delar av Bohuslän.

Efter föredraget, som bevistades av ett 40-tal
medlemmar, vidtog supé med samkväm. <tab><i>H. S.</i>

<b>Tekniska föreningen i Uppsala</b>
hade den 31 mars sitt tredje sammanträde för året å
Gillet i Uppsala, varvid ingenjör John Eriksson,
Örebro, höll ett föredrag om "Träkolsgasdrivna motorer".
Föredragshållaren behandlade de teoretiska
förutsättningarna för drivandet av ursprungligen för bensindrift
byggda motorer med en gas framställd av träkol i en
gasgenerator samt de praktiska resultat, som uppnåtts
inom Sverige vid försök i relativt stor omfattning.

Motorer drivna med generatorgas äro lika gamla som
sådana drivna med bensin och brännolja, men först
omkring år 1920, då generatorer med s. k. omvänd
förbränning konstruerats för detta ändamål, lyckades man av
vanliga träkol med naturlig fuktighetshalt framställda i
milor åstadkomma en gas lämpad för motordrift utan
föregående rening. Då träkolsgasens värmevärde är
relativt lågt, måste kraftiga "överdimensionerade"
motorer användas, som arbeta med hög kompression. Man
kan även hjälpa sig genom att vid behov tillsätta
bensin eller bentyl till gasblandningen under svårare
driftsförhållanden.

Efter ingenjör Erikssons föredrag lämnade ingenjör
L. O. Svedlund, Norrtälje, en del upplysningar med
anledning av ett föredrag av professor E. Hubendick under
jordbruksveckan. Ingenjör Svedlund påvisade, att en
besparing av 10--30 % av driftskostnaden faktiskt
kunde ernås. Generatorer ha i en del fall installerats
där de av en eller annan anledning ej varit lämpliga,
men detta vore rena undantagsfall.

Föreningens ordförande, ingenjör Gyllenberg,
avtackade de bägge föredragshållarna för de intressanta
och givande föredragen. Härefter följde supé och
samkväm, under vilket dagens ämne ytterligare
debatterades. <tab><tab><tab><tab><tab><tab><i>E. K.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Justering av protokoll</b> från allmänna sammanträdena den
8 februari, 23 och 24 mars (årsmötet) samt 3 maj 1933,
ävensom från stämman den 23 mars 1933 äger rum å
föreningens lokal onsdagen den 17 maj 1933 kl. 17 inför
styrelsen och de herrar ledamöter, som önska närvara.

<b>Svenska elektroingenjörsföreningen,</b> avdelning av
Svenska teknologföreningen, håller extra sammanträde i serien
för radio- och svagströmsteknik i föreningens lokal,
Brunkebergstorg 20, fredagen den 19 maj 1933 kl. 20 precis.
<i>(Obs. dagen!)</i> <sp>Ärenden:</sp> 1) Protokolljustering. -- 2)
Inkomna skrivelser. -- 3) <i>"Elektroakustikens tillämpning på
mätmetoder för ljudisolation och rumsakustik",</i> föredrag av
civilingenjör <sp>J. H. Sager.</sp> -- 4) Behandling av <i>"Förslag
till grafiska symboler för elektrisk teleteknik: telefoni,
telegrafi, radio m. m.",</i> utarbetat av Elektriska
standardiserings-kommitténs utskott. Förslaget kan erhållas efter
rekvisition å STF:s kansli. -- Supé och samkväm.

<b>Avdelningen för Väg- och vattenbyggnadskonst</b>
sammanträder på restaurant Förestå, Lidingön, måndagen den 22
maj 1933 kl. 20,15. Sammanträdet föregås för dem som
så önska av middag kl. 19,00. <sp>Ärenden:</sp> 1)
Protokolljustering. -- 2) Inval. -- 3) Inkomna skrivelser. -- 4)
Meddelande angående frågan om taxor för konsulterande inom
husbyggnadsfacket. -- 5) <i>"Lovöverket",</i> kompletterande
upplysningar till dagens demonstration av direktör <sp>Erik
Åberg</sp> (med skioptikonbilder och film). -- På
eftermiddagen är en utflykt anordnad till Lovöverket, som kommer
att demonstreras av driftledningen. Samling för utflykten
sker på Eiraplanen vid Stadshuset kl. 15,45, där buss
kommer att finnas tillgänglig. <i>De avdelningens medlemmar,
som sä kunna, torde benäget infinna sig med bilar.</i> Med
kallelsekorten följande anmälningskort till middagen på
Förestå torde insändas till klubbmästaren före den 20 maj
1933. Priset för middagen, inkl. snaps, pilsner, kaffe och
betjäning, kr. 5:25.

<b>Svenska elektroingenjörsföreningen,</b> avdelning av
Svenska teknologföreningen, anordnar <i>vårutflykt med damer</i>
onsdagen den 24 maj 1933 enligt följande program: Kl.
14,30. Avfärd med förhyrd ångslup från Nybroviken. --
Kl. 15,00. Studiebesök i <i>Kvarnen tre kronor.</i> Under
sakkunnig ledning beses kvarndriften, de elektriska
anläggningarna samt mjuk- och spisbrödsbagerierna. -- Kl. 17,30.
Avfärd med ångslup till restaurant Gåshaga, där middag
intages. Efter middagen dans. Hemresa med ordinarie
tåg. Pris 5 kronor per person, innefattande båtfärderna
och middagen, bestående av smörgåsbord, varmrätt,
dessert, pilsner och kaffe. Anmälan torde i så god tid som
möjligt och senast den 21 maj insändas till klubbmästaren.

<b>Trettonde allmänna svenska kemistmötet</b> anordnat av
Svenska teknologföreningens avd. för Kemi och
bergsvetenskap, hålles i Stockholm å Svenska teknologföreningens
lokaler, Brunkebergstorg 20, fredagen den 26 maj och
lördagen den 27 maj 1933. Mötet är öppet för alla, som äro
intresserade av kemi eller kemisk industriell verksamhet.
<i>Bestyrelse:</i> överingenjör Henry Brahmer, ordf., professor
Erik Hägglund, v. ordf., fil. dr Bertil Groth, sekr.,
civilingenjör Karl Cederquist, v. sekr., professor Bror Holmberg,
professor Carl Kullgren, civilingenjör Orvar Laquist,
direktör Sigurd Nauckhoff, civilingenjör H. Bergström,
överingenjör M. Hellgren, direktör G. Magnuson.

<sp>Mötesprogram.</sp>

<i>Fredagen den 26 maj.</i> Kl. 10,00. Mötets öppnande.
1) <i>"Sveriges skogars avkastning enligt senaste
undersökningar",</i> föredrag av docenten jägmästare <sp>Erik Lundh.</sp>
Diskussion. 2) <i>"Den nyare utvecklingen av träsockerförfarandet
Hägglund--Bergius",</i> föredrag av professor <sp>E. Hägglund.</sp>
Diskussion. Lunchpaus. -- Kl. 14,30.
3) <i>"Träfiberplattors framställning, egenskaper och
användning",</i> föredrag av civilingenjör <sp>Ivar Lundbäck.</sp>
Diskussion. -- Kl. 18,30. Enkel middag på Stallmästaregården.

Lördagen den 21 maj. Kl. 10,30. 4) <i>"Kemiskt
utnyttjande av träavfall."</i> Diskussion med inledningsföredrag av
civilingenjör <sp>Hilding Bergström.</sp> Lunchpaus. --
Kl. 14,30. 5) <i>"Huru bör forskningsarbetet inom träkemien
bäst organiseras."</i> Diskussion med inledningsanförande
av kommerserådet <sp>A. F. Enström.</sp> -- Kl. 19,00.
Gemensam middag med damer på Svenska teknologföreningen.
(Klädsel: smoking.) Särskilt damprogram för denna dag
kommer att anordnas, varom meddelande lämnas vid
mötets öppnande.

<b>Ett förslag till normer</b> för provning av förbränningsmotorer,
utarbetat av en kommitté, tillsatt av Svenska teknologföreningens
avdelning för Mekanik, finnes utlagt till granskning på föreningens
kansli.

Förslaget kommer att upptagas till behandling vid ett
kommande sammanträde med avdelningen.

<b>Tekniska föreningen i Eskilstuna</b> anordnar lördagen den
20 maj 1933 en utfärd med damer till Arboga enligt
följande program: Kl. 9,45. Samling vid Nybrohamnen för
avfärd med turistbuss och privatbilar. -- Kl. 11,00. Besök vid
Arboga margarinfabrik. -- Kl. 11,45. Besök vid a.-b.
Arboga mekaniska verkstad, a.-b. Arbit och Elektriska a.-b.
Skandia. (Samtidigt visas för damerna den gamla
"Crugska gården".) -- Kl. 1,00. Servering av kaffe eller the i
Stadskällarens trädgård. -- Kl. 2,00. Besök i Arboga
museum samt Arboga rådhus med dess sevärda arkiv. -- Kl.
3,00. De båda minnesrika medeltidskyrkorna beses. -- Kl.
5,00. Middag å Stadskällarens sommarservering.
(Sandwiches, vårsoppa, kyckling, dessert, pilsner, vin och kaffe
5:50 kr.) -- Därefter dans. Icke dansanta herrar
hänvisas till kägelbanan. Föreningens framstående
filmfotografer följa färden. Kostnad för färd med turistbussen
ungefär 2:50 kr. tur och retur.

<b>Östergötlands tekniska förening i Linköping</b> anordnar
utfärd med damer till Åtvidaberg lördagen den 20 maj
1933. Samling vid Brukskontoret i Åtvidaberg kl. 5,30 e. m.
Under sakkunnig ledning beses: Adelsnäs slottsträdgårdar
och park, a.-b. Åtvidabergs industriers och a.-b. Nordiska
armaturfabrikernas anläggningar. Kl. 8 e. m. Supé med
dans å Tjänstemannaklubbens i Åtvidaberg lokal. (Pris
kr. 4:50 inkl. mat, dryck, vin m. m., jämte servis.)

<b>Tekniska samfundets i Göteborg</b> allmänna ordinarie
sammanträde äger rum den 20 maj i samband med Svenska
mässan å Kongresshallen, Liseberg. Kl. 5,15 e. m.
1) Val av justeringsmän. -- 2) <i>Några principfrågor vid
industriella kostnadsberäkningar,</i> diskussion med
inledningsanförande av överingenjör <sp>Ragnar Liljeblad,</sp>
Västerås. Som "förste opponent" har anmält sig direktör <sp>Assar
Gabrielsson,</sp> Volvo. -- Kl. 7,30 em. Middag å
Huvudrestauranten, Liseberg. Pris inberäknat öl, vin, kaffe och
servis kr. 8:50. Vardagsdräkt. Efter middagen nachspiel
och underhållning. Under Mässveckan kunna samfundets
medlemmar bese de industrihistoriska samlingarna,
Götaplatsen, öppet 4--6 em. Ingång från Ekmansgatan.

<b>Trollhättans ingenjörsklubb</b> företager lördagen den 20 maj
1933 utfärd med damer till Lilla Edets pappersbruk, som
beses under sakkunnig ledning. Avfärd från Åkersvass
(parkeringsplats för bilar) med s/s J. G. Schwan kl. 15.
Beräknad återkomst till Åkersvass kl. 20. Efter
återkomsten kort sammanträde å Stadshotellet, varefter följer
gemensam, enkel supé (smörgåsbord med småvarmt, snaps,
pilsner, kaffe 4 kr. per person inkl. dricks) och nachspiel.

<b>Ingenjörsföreningen i Halmstad</b> sammanträder å Hotell
Mårtenson lördagen den 20 maj 1933 kl. 7 e. m.
Ärenden: 1) Protokoll justering. -- 2) Diverse skrivelser. --
3) Diskussion över ämnet: <i>"Konkurrensen, mellan bil- och
järnvägstrafik."</i> Inledare: maskiningenjör <sp>E. Östlund.</sp>
-- Efter sammanträdet följer supé på Norre Katts
restaurang. -- Till sammanträdet inbjudas Halmstads
handelsförenings medlemmar.

<b>Tekniska föreningen i Hälsingborg</b> anordnar i samråd
med Skånska ingenjörsklubben en gemensam utfärd med
damer lördagen den 20 maj 1933 enligt följande program:
Samling vid Sjöfartsmonumentet å Hamntorget i
Hälsingborg kl. 13,00 för avfärd direkt till Svalöv. Färden till
Svalöv göres lämpligen per bil, och ombedes klubbmedlem,
som förfogar över dylik, att i densamma bereda plats
jämväl för mindre lyckligt lottade ledamöter och deras damer.
I Svalöv beses under sakkunnig ledning Sveriges
utsädesförenings institutioner och anläggningar samt, om tiden
räcker till, Per Bondessons lantbruksaktiebolag m. m.
Färden fortsattes sedan till Strandpaviljongen i Landskrona.
Middag därstädes kl. 18,00. (Pris 6:00 per person för
Sandwiches, vårsoppa, kötträtt och dessert jämte öl,
madeira och kaffe inkl. servisavgift.) Efter middagen
samkväm med dans. Vardagsdräkt. Hemfärden äntrades på
tid, som befinnes lämplig.


</chapter>
<chapter name="TEKNISK TIDSKRIFT
HÄFT. 21 ÅRG. 63 27 MAJ 1933">
<h1>TEKNISK TIDSKRIFT</h1>
<h2>HÄFT. 21 ÅRG. 63 <tab>27 MAJ 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Försök till borttagande av fenol i ytvatten. -- Tidskriftsnytt inom mekaniska och elektriska
facken. -- Notiser. -- Litteratur -- Tekniska föreningar. -- Sammanträden.

</chapter>
<chapter name="FÖRSÖK TILL BORTTAGANDE AV FENOL
I YTVATTEN.">
<h2>FÖRSÖK TILL BORTTAGANDE AV FENOL
I YTVATTEN.</h2>
Många äro de städer och ofter, vilka av
ekonomiska eller andra orsaker ej kunnat erhålla
grundvatten till sina vattenledningar utan varit
hänvisade till ytvatten från sjöar och vattendrag. Dylika
vattentäkter äro givetvis utsatta för föroreningar av
skilda slag, såväl organiska som oorganiska, och
deras undanskaffande eller oskadliggörande har
utgjort föremål för vattenteknikernas oavlåtliga
strävanden alltsedan vattenledningarnas tillkomst.

I samma grad som fordringarna på ett i hygieniskt
och smakligt avseende tillfredsställande vatten
stegrats, hava metoderna för vattnets renande
modifierats, och f. n. uppleva vattenledningarna en
renässans ej minst förorsakad av den ökade förbrukning,
som följer med moderna byggnader med till dem
hörande moderna inrättningar, såsom W. C.,
badrum, varmvatten m. m. Men härmed hava
anläggningarnas kapacitet både nått och överskridit
tillåtliga gränser, med följd att utvidgningar,
nyanläggningar och moderniseringar måste genomföras.

Vad förbrukaren i gångna tider nöjde sig med är
otroligt. Ej nog med att vattnet i hygieniskt
avseende var otillfredsställande, dess färg, lukt och
smak lämnade mycket övrigt att önska, och dess
värre har man anledning befara, att i äldre tider på
vattenledningarnas konto måste föras orsakerna till
en del kalamiteter av mindre eller större räckvidd.
Men det måste samtidigt sägas, att övervakandet av
driften av de äldre anläggningarna med sandfilter i
ett flertal fall, där vederbörande ej velat lämna
medel till de nödvändigaste förbättringarna, mött
oöverstigliga svårigheter.

De senare åren har man emellertid att anteckna
tillkomsten av en hel del nya anläggningar, vid
vilkas planerande och utförande man resolut slagit
in på de ursprungligen från U. S. A. stammande
kemiska reningsmetoderna, varigenom vunnits dels
ekonomiska fördelar, dels och framför allt bättre
möjlighet och säkerhet för att tillverka i hygieniskt
och estetiskt avseende tillfredsställande vatten.

Om man ock vid dessa moderna anläggningar i
stort sett nått de önskade resultaten, nödgas man
konstatera, att det renade vattnet på ett flertal
ställen ej i alla avseenden är fullgott. Visserligen
får man ett i bakteriologiskt avseende tillfredsställande
resultat, vattnet blir nära färglöst, men i
ett flertal fall mer eller mindre onjutbart. Det förut
på enklaste sätt renade vattnet hade överhuvud så
många föroreningar, att smaknerverna ej reagerade
mot någon särskild, man nöjde sig av nödtvång med
vad man fick.

Ej så efter inkopplingen av den nya anläggningen,
å vilken man à priori sätter fordran på ett även
smakligt vatten. Efter avlägsnandet av organiska
kolloider m. m. differentieras vissa rester fram, vilka
ej påverkas av de vanliga kemiska fällningsmedlen.
Till dessa rester höra fenoler, vilka även i så stora
utspädningar som 1:25 000 000 äro märkbara för en
känslig tunga och desto mer märkbara, när ej andra
grövre föroreningar så att säga blanda bort smaken.
Därtill kommer, att man ofta nödgas för säkerhets
skull klorera vattnet, varvid bildas klorfenoler,
vilka äro än mer märkbara än enklare föreningar.
Man har särskilt i Tyskland haft uppmärksamheten
.riktad på frågan, och den har ventilerats bland annat
i "Gas- und Wasser", årg. 1929, sid. 375, där ock
metod för påvisandet av fenol i stora utspädningar
på kolorimetriskt sätt meddelas.

Det har även ställts i utsikt, att eventuellt
förekommande fenol skulle kunna avlägsnas genom
vattnets behandling med aktivt kol.

För att utröna, huruvida detta är möjligt utan
större dyrbara anläggningar, har författaren vid det
av honom nybyggda och under hans inseende stående
vattenverket i Karlskrona, vid vilket fenol
konstaterats, företagit omfattande reningsförsök med
aktivt kol. En kort redogörelse för försöken torde
hava intresse, och i det följande skall resultaten
närmare klargöras.

För orientering lämnas följande data för
vattenverksanläggningen:

Råvattnet fälles med aluminiumsulfat och
desaktiveras med kalk. Uppkommen fällning av
aluminiumhydrat och gips avsattes i fällningsbassänger,
varefter vattnet passerar tre snabbfilter. Innan den
kemiska behandlingen företages, kloreras råvattnet.

Fenolhalten bestämdes med Diazo-lösning. Färgen
med en Dübosque's kolorimeter med vanlig
kaliumplatinalösning som standardvätska. På grund av
den stora utspädningen hava endast relativtal
kunnat uppställas, visande i % minskningen i
förhållande till halten av fenol i råvattnet.

Vid undersökningen har s. k. Norit-kol i
pulverform använts.

Försöken hava gjorts under normal drift med
tillämpning av två olika förfaringssätt.

a) Kol uppblandat med vatten till lämplig
konsistens har i den mängd, som ungefär beräknats
motsvara vattnets renande under en filterperiod, tillsatts
den i filterna ingående vattenströmmen, varvid kolet
jämnt fördelats över filterytan;

b) Kol har efter vattenytans i filtren sänkning
några centimeter under sandens yta med särskild
spridare fördelats över hela ytan så jämnt som
möjligt och därefter genom varlig räfsning noga
blandats med filtersanden, varefter filtret inkopplats och
drivits på vanligt sätt.

Vid försöken har man gjort iakttagelser på:

1) Fenolhalten i råvattnet;
2) Fenolhalten i renvattnet (omedelbart efter snabbfiltreringen);
3) Färgen på råvattnet;
4) Färgen på renvattnet <i>före</i> behandlingen med kol;
5) Färgen på renvattnet <i>efter</i> snabbfiltreringen;
6) Filtrens omloppstid under behandlingen med kol;
7) Kolmängden pr m<sup>3</sup> filtrerat vatten.

Resultaten äro sammanförda i följande två tabeller:

De av försöken erhållna resultaten ge vid handen:

för a):
<i>att</i> genom fällning och filtrering en minskning i
fenolhalt av i medeltal 73 % ernåtts;
<i>att</i> av den återstående fenolen en minskning av
i medeltal 32,7 % ernås genom tillsatsen av aktivt kol;
<i>att</i> filternas omloppstid minskas med ökad tillsats
av aktivt kol;

för b):
<i>att</i> genom fällning och filtrering en minskning i
fenolhalt av i medeltal 73 % erhålles;
<i>att</i> av den återstående fenolen en minskning av

<h4><i>Försök med koltillsättning enligt a).</i></h4>
<table b>
<td v2>Datum<td 3c>Fenol i <td 2c>Minskning i % genom <td 3c>Färg på <td v2 c>Filtrens<br>omloppstid<br>tim. i medeltal<td v2 c>Kolmängd g pr m<sup>3</sup>
<td c>råvatten<td c>före filtrering<td c>renvatten<td c>fällning %<td c>aktivt kol %<td c>råvatten <td c>före filtrering <footnote>filtrerat genom bomull.</footnote><td c>renvatten
<td c>30/10<td c>150<td c>76<td c>65<td c>50<td c>14<td c>116<td c>20<td c>28<td c><td c>0,6 
<td c>1/11<td c>181<td c>60<td c>50<td c>67<td c>17<td c>105<td c>10<td c>25<td c><td c>0,6 
<td c>2/11<td c>210<td c>80<td c>40<td c>62<td c>50<td c>110<td c>15<td c>30<td v3><td c>0,52
<td c>4/11<td c>180<td c>60<td c>38<td c>67<td c>37<td c>102<td c>10<td c>15 <td c>0,48
<td c>7/11<td c>160<td c>--<td c> 8<td c>--<td c>--<td c>132<td c> 5<td c> 8 <td c>0,48
<td c>9/11<td c>180<td c>75<td c>30<td c>66<td c>60<td c>105<td c>10<td c> 5<td v4 c>25,3<td c>0,68
<td c>12/11<td c>210<td c>50<td c>35<td c>76<td c>30<td c>104<td c> 5<td c>10 <td c>0,65
<td c>15/11<td c>350<td c>75<td c>50<td c>78<td c>33<td c>100<td c>20<td c>30 <td c>0,80
<td c>17/11<td c>180<td c>110<td c>60<td c>45<td c>40<td c>105<td c>12<td c>16 <td c>0,71
<td c>18/11<td c>275<td c>54<td c>40<td c>80<td c>26<td c>120<td c>12<td c>30<td v5 c>22,4 <td c>0,75
<td c>19/11<td c>280<td c>54<td c>40<td c>81<td c>26<td c>110<td c>15<td c>28 <td c>0,77
<td c>20/11<td c>310<td c>40<td c>40<td c>87<td c> 0<td c>130<td c>10<td c>25<td c>0,57
<td c>21/11<td c>290<td c>35<td c>35<td c>88<td c> 0<td c>135<td c>15<td c>22 <td c>0,65
<td c>22/11<td c>280<td c>40<td c>25<td c>86<td c>37<td c>140<td c>10<td c>18 <td c>0,77
<td c>23/11<td c>350<td c>42<td c>34<td c>88<td c>19<td c>145<td c>10<td c>26<td v4 c>22,0<td c>0,77
<td c>24/11<td c>280<td c>60<td c>30<td c>78<td c>50<td c>140<td c>14<td c>18 <td c>0,81
<td c>25/11<td c>186<td c>42<td c>22<td c>77<td c>47<td c>128<td c>18<td c>15 <td c>0,67
<td c>26/11<td c>275<td c>64<td c>20<td c>77<td c>69<td c>142<td c>14<td c>18 <td c>0,93
<td c11>
<td c>Med.<td c>243<td c>59<td c>38,5<td c>73<td c>32,7 <td 5c>Absolut minskning av fenol genom fällning och kol<br>= ~ 86,5 %.
</table>
<br>
<h4><i>Försök med koltillsättning enligt b).</i></h4>
<table b>
<td v2>Datum <td c3>Fenol i <td c2>Minskning i % genom <td c3>Färg på <td v2 c>Filtrens<br>omloppstid<br>tim. medeltal<td v2 c>Kolmängd<br>g pr m<sup>3</sup>
<td c>råvatten<td c>före filtrering<td c>renvatten<td c>fällning %<td c>aktivt kol %<td c>råvatten<td c>före filtrering <footnote>filtrerat genom bomull.</footnote><td c>renvatten
<td c>27/11<td c>300<td c>60<td c>32<td c>80<td c>47<td c>150<td c>18<td c>30<td v3 c>26 <td c>0,77
<td c>28/11<td c>300<td c>80<td c>40<td c>76<td c>50<td c>155<td c>18<td c>26 <td c>0,70
<td c>29/11<td c>300<td c>50<td c>24<td c>83<td c>52<td c>140<td c>10<td c>20 <td c>0,77
<td c>1/12<td c>225<td c>62<td c>25<td c>68<td c>60<td c>150<td c>16<td c>30<td v3 c> 24<td c>0,75
<td c>2/12<td c>250<td c>56<td c>42<td c>77<td c>25<td c>160<td c>16<td c>22 <td c>0,73
<td c>3/12<td c>265<td c>80<td c>12<td c>70<td c>85<td c>130<td c> 5<td c>12 <td c>0,70
<td c>5/12<td c>250<td c>70<td c>50<td c>72<td c>29<td c>160<td c>14<td c>20<td c><td c>0,76
<td c>6/12<td c>250<td c>66<td c>40<td c>74<td c>39<td c>120<td c>10<td c>15<td v3 c>23 <td c>0,78
<td c>7/12<td c>260<td c>72<td c>52<td c>72<td c>28<td c>160<td c>10<td c>20 <td c>0,74
<td c>8/12<td c>198<td c>56<td c>42<td c>72<td c>25<td c>144<td c>14<td c>18 <td c>0,76
<td c>9/12<td c>235<td c>60<td c>40<td c>74<td c>33<td c>150<td c>14<td c>36<td v3 c>23,4<td c>0,80
<td c>10/12<td c>225<td c>62<td c>40<td c>72<td c>37<td c>150<td c>12<td c>20 <td c>0,88
<td c>12/12<td c>200<td c>60<td c>32<td c>70<td c>47<td c>128<td c>10<td c>18 <td c>1,00
<td c>13/12<td c>200<td c>58<td c>30<td c>71<td c>48<td c>146<td c>12<td c>18<td v3 c>22,7<td c>1,03
<td c>14/12 <td c>200<td c>60<td c>35<td c>70<td c>42<td c>150<td c>15<td c>20 <td c>0,85
<td c>15/12<td c>210<td c>75<td c>40<td c>64<td c>47<td c>150<td c>20<td c>30 <td c>1,01
<td c11>
<td c>Med.<td c>242<td c>64<td c>35,9<td c>73<td c>43 <td c5>Absolut minskning av fenol genom fällning och kol<br>= ~ 85 %.
</table>
i medeltal 43 % erhålles genom tillsatsen av aktivt kol; samt
<i>att</i> filternas omloppstid är något längre än i fallet
a) men avtager med stigande tillsats av aktivt kol.

Ett fullständigt borttagande av fenolen med
användning av det här begagnade finfördelade aktiva
kolet och förfaringssättet låter sig ej göra, enär den
övre gränsen för kol pr m<sup>3</sup> vatten bestämmes av
genomsläppningsförmågan, och gränsen för den
uppnås för härvarande förhållanden redan vid en
kolmängd av något mer än 1 g pr m<sup>3</sup>. Då
filterhastigheten uppgår till 2,5 à 5 m pr timme eller 0,7 à 1,4 mm
pr sek., är kontakttiden påtagligen alldeles
otillräcklig för att kolets inverkan skall bliva fullständig.

Det är vidare att anteckna, att kolets hela
oxiderande verkan ej utnyttjas, emedan det beskickade
kolet vid detta förfaringssätt bortgår vid spolningarna.

Vid vanlig långsam sandfiltrering  (max. 100 mm
pr timme) är för jämförelsens skull vattenhastigheten
max. ca 0,03 mm pr sek., och blir i så fall
kontakttiden mångdubbelt större, kolets inverkan således
kraftigare och resultatet sannolikt bättre, något som
ock påpekats av de fackmän, som använt kol för
vanliga sandfilter.

Som allmänt slutomdöme torde man med ledning
av de ovan relaterade försöken kunna säga, att
förbättring av vattnet genom tillsats av aktivt kol i
snabbfilter visserligen erhålles, men det torde kunna
ifrågasättas, huruvida det här använda, enkla
förfaringssättet kan anses tillfyllest, då ett fullständigt
borttagande av fenolen ej lär kunna påräknas därmed.

Skola fullständiga resultat erhållas, torde man
nödgas tillgripa slutna kolfilter med tillhörande
anordningar och i så fall med fyllning av ej
Pulverformigt, aktivt kol. <tab><i>Alarik Lagergréen.</i>

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
FEBRUARI MÅNAD.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>FEBRUARI MÅNAD.</h3><footnote>På grund av anhopning- av manuskript har publiceringen
av denna artikel blivit fördröjd. <i>Red.</i>
</footnote>
<tab><tab><tab><tab><tab><tab><tab><tab>(Copyright.)
Vid Karskare cellulosafabrik har installerats tre
nya pannor för 50 t/h vid 41 at och 425°, typ
Lopulco strålningspanna. Med dessa göras en årlig
besparing av 135 000 kronor eller 35 öre/t ånga. Per
m<sup>2</sup> golvyta genereras nu 278 kg/h mot 54 kg/m<sup>2</sup>h i
tidigare anläggning. Förutom kolpulvereldning har
Lage Malm konstruerat en rost för vedeldning dels
lutande (17,3 m<sup>2</sup>), dels plan (3,8 m<sup>2</sup>). Primärluften.
lämnas från luftkammare indelade i 8 zoner och kan
därigenom anpassas efter vedens fuktighet. (K.
Heinrich, Archiv für Wärmewirtsckaft, 1933, h. 2, s. 29.)

I Langerbrugge har en Bensonpanna varit i drift
4 000 h. Något vatten följer oj mod ångan till
maskinerna, ty ångbildningen sker utan bladbildning.
Pannan köres ej efter manometer utan efter
temperaturen vid en bestämd punkt av eldytan. Salter
avsätta sig just vid övergången från vätte till ånga, och
denna punkt har därför förlagts till ett ställe i
eldrummet mod låg temperatur. Det gällor att där hålla
temperaturen vid sådant värde, att saltavsättningen
begränsas till detta område. Panneffekten låter sig
regleras mycket snabbt efter behovet. (Heller,
VDI-Nachriehten, h. 8, s. 2, 1933.)

Prudential Assurance Co., London, uppvärmnings-
och kraftanläggning, som bestod av en
mottrycksanläggning med handeldade 6,7 at pannor, har
utbytts mot dieselmotorer och varmvattenpannor, de
senare värmda av avloppsgaserna och även av
kylvattenvärmet. Vid överskott på värme ledes
erforderlig kvantitet vatten genom en kylanläggning på
taket för att få en temperatur av ca 27°. 5 Paxman
motorer om vardera 300 hk användas vid 650 v/m.
(The Power Engineer, 1933, h. 2, s. 56.)

O. Heller har gjort försök med krackning utan
högtryck av brunkolstjära vid 800--1 000°, men med
tillsats av överhettad vattenånga. Då riklig mängd
överhettad vattenånga användes, framställdes dels
vid 960° gas lämplig för hushåll med 4 300 cal/m<sup>3</sup>,
varvid man erhöll 1,7 m<sup>3</sup>/kg tjära, dels framställdes
vid 800° och 0,6 kg vattenånga per kg tjära blott
0,5 m<sup>3</sup>gas/kg tjära ined 10 500 cal/m<sup>3</sup> samt 0,2 kg
oljor, varav 18 % destillerade över vid 150°, 25 %
vid 180°, 47,5 % vid 220°. Därtill kom 0,1 kg
bensinbensol blandning. (A. Sander, ZVDI, 1933, h. 4,
s. 100.)

Med elektrolysörer ackumuleras utan särskild
kompressor energi i form av vätgas av 200--300 at.
Motorer kunna byggas som ej förbruka mer än 0,6
m<sup>3</sup>/hkh ned till 0.5 m<sup>3</sup>/hkh. Vätgasen tillföres motorn
vid vanligt atmosfärtryck. Erren har konstruerat
speciella vätgasventiler. I övrigt skilja sig
motorerna ej avsevärt från vanliga bensinmotorer.
Avloppsgasorna kunna direkt användas för
lågtrycksturbiner eller ångmaskiner eller för
rumsuppvärmning. (E. Heinze, Power, 1933, h. 2, s. 90.)

Två fartyg Musician och Recorder med skotska
pannor ha delvis resp. helt eldats med kolpulver.
Clarke, Chapman & Co:s kolkvarnar drivas av Bellis
& Morcom ångmaskiner vid 1 200 à 1 350 v/m,
boroondo på kolkvaliteten. Varmluft användes för
kvarnarna och sekundärluft för eldrummen. Enda
svårigheten har varit att hålla tuberna rena och att
avlägsna sotet. Det förra klaras genom en
speciell ångblåsning på samma sätt som vid överhettare,
och det senare sker mod en vattentrycksejektor.
(The Steara Engineer, 1933, h. 5, s. 199, Institute of
Marino Engineers, Januari.)

Lastfartyg byggas i allmänhet för 13 knops fart,
men få ofta gå med 9 à 10 knop för att spara
bränsle. Därvid minskas verkningsgraden avsevärt.
Den bekante sir Joseph Tsherwood har konstruerat en
ny fartygstyp med en kropp, som ger konstant
verkningsgrad inom ett stort hastighetsområde. Gjorda
prov gav vid 9 knop en "Admiralty coefficient" av
409, som ej sjönk mer än till 389 vid 12 knop. För
övrigt ger fartygstypen större rymd och längd,
större dödvikt och bättre gång i ballast. (The Times
Trade & Eng. Supplement, 1933, h. 762. s. 464.)

Melcher anordnar kring propellrarna längsgående
vattenledrännor, vilka minska sugningsmotståndet och
öka propulsionsverkningsgraden. De äro utformade
med såväl för som akter om propellern tilltagande
krökningsradier och minimum ligger där
propellervattenströmmen har sitt kontraktionsställe.
(Norden,1933, h. 8, s. 57.)

Luft-Hansa har anskaffat ett fartyg som stödjepunkt
för flyglinjen till Sydamerika. Från Tyskland
till Rio kommer man på fyra dagar. Fartyget
förlägges mellan Gambien i Afrika och sydamerikanska
kusten. Ångaren har ett deplacement om 5100 t
och en fart av 11,5 knop. Landningen sker med
landningssegel, som sträckes då ångaren sätter fart,
varefter flygbåten tages ombord med kran och
placeras på katapult, 42 m lång och med en vikt av
58 t. En flygvikt av 14 t kan medelst tryckluft av
160 ät, accelereras till 150 km/h på 1,52 s. (E.
Gossow, VDI-Nachrichten, 1933, h. 8, s. 3.)

Metropolitan Vickers har levererat lokomotiven till
en 190 km lång, nyligen elektrifierad järnvägssträcka
i Ungern enligt v. Kando's system. 50 p enfasström
för 110 kV uttages direkt från statens kraftnät
och nedtransformeras för järnvägen utan att
omformas till 16 000 V. Två understationer finnas för
2 à 3 X 4 000 kVA. Loken ha en effekt av 2 300 hk
och 36 st. skola användas. I loken fasomformas
från 50 p enfasström 16 kV till trefas växelström
1 000 V. (World Power, 1933, h. 110, s. 87.)

På nuvarande ånglok stryker röken längs pannan
och hindrar sikten för föraren. Med modeller i
vindtunnel har man fått fram en förbättrad form på lokets
utsida, varigenom röken lyftes upp över förarhytten
och ett lager av ren luft införes mellan röken och
loket. Luftmotståndet hos loket har även minskats
med ca 35 %. (J. Green, Canadian Journal of
Research, 1933, h. 1, s. 37.)

Professor Kühne, München, har gjort prov med
träkolsgasdrift av lastbilar. En 52 hk bensinmotor
förlorar 38,2 % av sin effekt vid drift med träkolsgas.
Höjer man kompressionen med 80 %, är effekten
fortfarande 20 % mindre. Träkolsförbrukningen sjunker
samtidigt från 1,2 till 0,8 kg/hkh. Provturer ha
utförts med en 3 t lastbil med totalvikt 5,1 t.
Bränsleåtgången var 0,36 l/km bensin och 0,87 kg/km trä.
Generatoranläggningen kostar inbyggd 2250
guldkronor. Driftkostnaderna blir 1,37 guldkronor/100
tkm med träkolsgas och 4,1 gkr/100 tkm med bensin.
(Verkehrstechnik, h. 4, s. 91, 1933.)

Staten Sachsen har i trafik 6-hjuliga Büssingbussar
med två bredvid varandra uppställda 6-cylindriga
160 hk motorer. Motorerna ha ett normalt varvtal
av 2 000 v/m. Bussens längd är 12,5 m och bredd
2,35 m. Tryckluftbroms användes. Maximalhastighet
100 km/h. Bränslebehållaren rymmer 350 l.
Bussen rymmer 50 passagerare. (1933, Riedel,
Verkehrstechnik, h. 4, s. 86.)

Tack vare tyska billagen, som gynnar trehjuliga
fordon under 350 kg gentemot fyrhjuliga, så ha de
förra fått en vidsträckt användning i Tyskland. Man
synes föredra att låta det styrda hjulparet gå främst.
Fordonet lämpar sig endast för hastigheter under 40
km/h, om hjulparet monteras baktill, men upp till
175 km/h, om det styres och går främst. Motorn
driver det ensamma hjulet. (E. Wesnigk, Z. V. D. L,
1933, h. 4, s. 96.)

Nuvarande startning av likriktare sker med en
kontaktstång, som doppas ned i kvicksilvret och efter
tillbakadragning tänder ljusbågen. Slepian använder
en volframtråd neddoppad 1 mm i kvicksilverkatoden,
som gives en lämplig strömstyrka för att få en
ljusbågskatod i beröringsytan utan att behöva lyfta
upp tråden. Detta kan med lätthet ske varje sekund.
Man kan även utbyta volframtråden mot en smal
stav av stort motstånd, varvid strömstyrkan
lämpligen bör ge en spänningsgradient av 100 V/mm. Man
förväntar att likriktarens dimensioner med denna
anordning skola kunna minskas. (Electrical Times,
1933, h. 2155, s. 177.)

Vid stora svängbroar med Leonardutrustning kan
kontrolleras många steg minskas, om man i
fältströmkretsen på generatorn kopplar in en s. k.
dämpningsmaskin, som vid sin acceleration och
tillsammans med en lämpligt avvägd svängmassa stegrar
spänningen successivt. Fältet och dämpningsmaskinen
äro parallellkopplade. Den senare har en max.
hastighet av 1 500 v/m. (C. Schiebler, Die
Bautechnik, 1933, h. 1/2, s 35.)

Fyra standardmodeller av General Electric's
tryckoljebrytare tillverkas. Typen för 15 kV med en
brytningsförmåga av 500 MVA har två avbrott per
fas och alla tre faserna i en oljebehållare.
Brytavståndet är vid en vanlig strömbrytare av modern
konstruktion 203 mm, enär ljusbågen vid små
strömstyrkor kan få en längd av 178 mm. Vid större ström
verkar släckningskammaren starkare. Vid tryckoljebrytaren
däremot håller sig ljusbågslängden under 50
mm oavsett strömstyrkan. Brytavståndet har
därför minskats till 76 mm. Den äldre typen var 145
cm hög och innehöll 215 l olja. Den nya är 94 cm
hög och innehåller blott 1/3 så mycket olja. (Sträng,
General Electric Review, 1933, h. 2, s. 94.)

Concordia-säkerhetsmetallen består av en kort
säkerhetsmetall, som håller en fjäder spänd. Vid
avsmältning drar fjädern isär kontakten ungefär som i
en strömbrytare. Den är placerad i en
ljusbågskammare och vid brytningen införes en särskild
brytvätska. Apparaten har utförts upp till 220 kV och
för strömstyrkor från 1/4 till 500 A. (A. Hofman,
Z. V. D. L, 1933, h. 4, s. 99).

I London har nedlagts en 4 km lång kabel under
gastryck för 66 kV bestående av tre 95 mm<sup>2</sup>
enfaskablar isolerade för 33 kV och av triangelformad
sektion för att blymanteln lättare skall sammantryckas
av det yttre gastrycket än om rund sektion
användes. Kabeln är förlagd i stålrör i längder om
4,5 à 12 m, vilka sammansvetsas på förläggningsplatsen.
Rörsträngen är fylld med kvävgas av 12 at
tryck, som bibehålles med automatiskt reglerade
anslutna stålflaskor. Kostnaden blir 25 % lägre än för
vanlig kabel och tillåtna belastningen 30 % högre.
(Electrical Times, h. 2 159, s. 311, 1933.)

Aron-fabriken tillverkar en trefasmätare med
printometer, som på en pappersremsa trycker
medelbelastningen under en kvart eller en halvtimme.
Mätaren har ett kWh räkneverk samt maximalvisare,
som överensstämmer med printometerns högsta värde.
Även klockslaget tryckes på remsan. Printometern
trycker tre siffror och avläsningsnoggrannheten är

0,001 av maximalvärdet. (Elektrotechnische
Zeitschrift, 1933, h. 9, s. 213.)

Vid fall, där en glödlampas plötsliga slocknande
kan medföra obehag eller fara, användes med fördel
en ny konstruktion med två parallellkopplade
glödtrådar, då man kan förutsätta, att båda trådarna ej
samtidigt gå sönder, varför man får halv belysning
vid avbrott. För stora lampor använder man
trefasig koppling inuti lampan med fyra parallella
glödtrådar för varje fas. (Elektrotechnische Zeitschrift,
1933, h. 9, s. 213.)

Radiostörningar kunna uppstå på grund av små
urladdningar från ledning och na j tråd till
isolatorhuvudet på stödisolatorer. Genom att använda en
ledande färg på den närmast liggande delen av
iso-latorhuvudet undvikes detta. (O-B Hi-tension News,
1933, h. 2, s. 1)

New Orleans Public Service Inc. har en svetsad
huvudgasledning för högtryck med 40 cm diameter
och flera kilometers längd, som medelst en
likriktareanläggning skyddas mot vagabonderande strömmar,
enär den på tvenne ställen är nedsänkt i vatten. I
en stolpe har placerats en helvågslikriktare för 12 A
och 90 V, vars negativa pol kopplas till gasröret och
den positiva polen till närmaste spårvägsspår.
Systemet lämpar sig särskilt för långa huvudledningar, men
ej för distributionsnät. (Electrical World, h. 7, s. 217, 1933.)

Svetsning av kopparlegeringar sker med en ny
metod kallad bronssvetsning. Legeringarna äro
koppar-tenn, koppar-zink och koppar-tenn-zink. Med
elektrolytkoppar kan man ej få högre draghållfasthet
än 10,5 à 12,5 kg/mm<sup>2</sup>. Om luften ej får tillträde
vid svetsningen, kan man komma upp till 16 à 19
kg/mm<sup>2</sup>. Everdure, som håller 96 % Cu, 3 % Si och
1 % Mn, är den bäst svetsbara legeringen. Behållare
upp till 75 m<sup>3</sup> utföras av detta material. De flesta
utföras nu svetsade. Svetsen har i allmänhet 85 % av
arbetsstyckets hållfasthet. Den bör utföras så hastigt
som möjligt. (G. Piersol, Journ. Am. Weld. Soc.,
1933, h. 2, s. 22.)

Två metoder för svetsning av aluminium användes,
nämligen gassvetsning med acetylensyrgas och
med knallgas. Den förra användes för godstjocklek
över 3 mm. Den senare är äldre men ger låg
temperatur, över 1 000° lägre än den förra.
Vätgasöverskottet måste vara rikligt. Den förra är
billigare och lättare att använda. Kostnaderna äro 47 %
lägre. Man bör sålunda föredraga den förra. (D.
Roberts, Journ. Am. Weld. Soc., 1933, h. 2, s. 18.)

Vid tre- och fyrkantiga svetstrådar smälta
kanterna vid svetsning först av då tråden blir spetsig,
vilket är gynnsamt för svetsningen vid fogens rot. Man
väljer bäst kantig tråd med en kantlängd = 0,7 av
plåttjockleken. Per 1 acetylen svetsas 28 resp. 25 %
mer tråd vid tre- och fyrkantig tråd än vid rund
sektion och per minut resp. 25 och 18 % mer
tillsatsmaterial. För en given svetslängd åtgår resp.
25 och 14 % mindre gas och tid. I medeltal är
treresp. fyrkantig tråd resp. 25 och 20 %
gynnsammare än rund. (C. Keel, Zeitschrift flir
Schweiss-technik, 1933, h. 2, s. 38.)

En svetsgenerator skall 1) vid tändning då
dropparna börja falla ej ge strömstötar, 2) ge snabb
återhämtning av spänningen vid droppfallet för att
få en elastisk ljusbåge, 3) hava en brant spänningskarakteristika
för att ge jämn strömstyrka vid olika
avstånd till elektroden och olika slag av elektroder.
Förf. påstår, att en kompoundgenerator håller
spänningen kontinuerligt över 40 V. Redan efter 0,0052 s
nås 25 V. En tvärfältmaskin tar upp spänningen till
16 V först efter 0,0135 s. (L. Roebel, Z. V. D. L,
1933, h. 6, s. 153.)

Godstjockleken hos större elektriska generatorer
kan minskas med 30 à 40 % gentemot gjutjärn vid
svetsad konstruktion. Plåtarna kunna tillskäras med
gasbrännare med en tolerans av ± 1 mm, varför
bearbetningsmånen blir mindre än vid gjutjärn.
Svetsad konstruktion utföres lika fort som modellen
till en gjuten. För en 48 500 kVA generator hade
statorvikten blivit 65 % större i gjutet utförande.
Vid 14 m diameter i svarven visade sig 55 mm
bearbetning fullt tillräcklig. (E. Jaeger, Bulletin
Oerlikon, 1933, h. 140, s. 759.)

Över floden Aller har byggts en 89 m lång svetsad
landsvägsbro i tre spann med 40 m största spännvidd.
Bärbalkarna ha en största höjd av 3 m vid uppläggningen.
Kälsvetsar med under 6 mm katet förekommo
ej. Påkänningarna på svetsen få endast uppgå till 0,5
av materialet. Svetsarna provades upprepade gånger
även ute på montageplatsen med kälsvetsar. För
vertikala svetsar av St. 37 användes bar elektrod
och för de horisontala belagda. För St. 52 användes
företrädesvis belagd elektrod. Även underuppsvets
användes på platsen. (Rütjerodt, Die Bautechnik,
1933, h. 4, s. 53.)

Längre spännvidd låter sig användas vid kraftledningar
med svetsade stolpar. De göras i helsvetsad
fyrkant-konstruktion och tillslutas upptill och nedtill
med påsvetsade plåtar, varigenom inre röstning helt
och hållet förhindras. Messrs Ashmore, Benson,
Pease & Co., Stockton-on-Tees tillverkar en modell
"Fista", som är 1/3 lättare med hänsyn till
motsvarande hållfasthet än trästolpar och 2/3 lättare än
betongstolpar. (The Times Trade & Eng. Suppl.,
1933, h. 762, s. 464.) <tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Väg- och vattenbyggnadskåren.</b> K. m:t har beviljat
överstelöjtnanten i väg- och vattenbyggnadskåren Algot
Lundström avsked från beställningen som
överstelöjtnant från och med den 4 juli 1933.

<b>Tekniska högskolan och den nya läroverksstadgan.</b>
Till statsutskottet, som för närvarande har under
utredning vissa frågor, som äga sammanhang med den
nya läroverksstadgan, har tekniska högskolans
lärarkollegium i dagarna ingivit en skrivelse, vari kollegiet
påpekar en del förhållanden som från ingenjörsutbildningens
synpunkt göra en revision av stadgan i hög grad önskvärd.

Det är därvid särskilt två av de gjorda förändringarna,
som tilldragit sig lärarkollegiets uppmärksamhet.
Den ena gäller de moderna språken å realgymnasiet,
den andra matematiken i realskolan och å realgymnasiet.

Av de främmande språken äro utan tvekan engelskan
och tyskan de, som äro av största betydelse för en
svensk ingenjör. Att engelskan blivit ett fast ämne å
realgymnasiet och sålunda obligatoriskt följer med till
studentexamen, är därför med hänsyn till ingenjörsutbildningen
enbart glädjande. Studiet av tyska och

franska upphör i ring II<sup>4</sup>, resp. I<sup>3</sup>, men kan fullföljas
till studentexamen för dem som medtaga respektive
språk såsom tillvalsämne i de två högsta ringarna. I
enlighet med läroverkssakkunnigas förslag har k. m:t
fastställt vissa grupper av tillvalsämnen, speciellt för
realgymnasiet sex grupper, vardera omfattande tre
ämnen. Därvid ingå både tyska och franska i tre
grupper och enbart franska i ytterligare två, medan den
sjätte gruppen är språkfri (biologi-fysik-kemi). De
lärjungar, som vilja fortsätta sina studier vid tekniska
högskolan och alltså måste ha fysik och kemi med i
studentexamen, ha att välja mellan grupperna
franskafysik-kemi och biologi-fysik-kemi. Tyvärr är att befara,
att de flesta av dessa lärjungar välja den senare
gruppen och sålunda bliva "enspråkiga" studenter.
Visserligen, finnes en möjlighet att medtaga tyska som s. k.
tilläggsämne, men dels blir detta för många en för
stor belastning, dels är ifrågavarande möjlighet starkt
begränsad genom läroverkens resurser, vilket förhållande
lärarkollegiet belyser med aktuella exempel.

För de lärjungar som ämna sig in på ingenjörsbanan
skulle givetvis tyska-fysik-kemi vara en i alla avseenden
lämplig grupp av tillvalsämnen. Denna ämneskombination
finnes i läroverkssakkunnigas förslag men har
beklagligen blivit utesluten av k. m:t. Det vore enligt
lärarkollegiets förmenande synnerligen lyckligt, om en
ändring kunde göras i detta avseende.

<i>Matematikens</i> ställning i realskolan och å
realgymnasiet har, anför kollegiet, genom den nya stadgan blivit
förändrad på ett sätt, som utan överdrift kan sägas
innebära ett dråpslag mot detta ämne. För läroverk
med femårig realskola och fyraårigt gymnasium har
undervisningstiden minskats med 17 à 18 procent,
utgörande omkring 270 undervisnmgstimmar. I själva
verket blir undervisningstiden i matematik på
reallinjen nu mindre omfattande än den var å latinlinjen
enligt 1905 års stadga, En icke oväsentlig del av
undervisningen i geometri meddelas i samband med
teckningsundervisningen, i det denna bl. a. har till uppgift att
bibringa insikt och färdighet i geometrisk ritning. Då
undervisningstiden för teckning på realgymnasiet även
väsentligt minskats, bidrager detta ytterligare till
försvagande av matematikens ställning.

Lärarkollegiet framställer frågan, huru undervisningen
vid tekniska högskolan skall anordnas med
hänsyn till denna nya situation. Skall en person, som
avlagt studentexamen på reallinjen enligt nya stadgan och
därvid blivit godkänd i matematik, fysik, kemi och
teckning, liksom förut utan vidare vara berättigad till
inträde i högskolans första årskurs? Eller skall härför
krävas en på ett eller annat sätt anordnad komplettering
av studentkursen?

I förra fallet, måste matematikundervisningen vid
tekniska högskolan helt och hållet omläggas. För att
genomgå de delar av elementarmateniatiken som blivit
uteslutna ur studentkursen och för att bibringa de
studerande nödig träning i elementära räkneoperationer
måste anslås åtminstone en termin. Det torde då icke
bli möjligt att som hittills koncentrera den
obligatoriska matematikundervisningen vid högskolan till två
terminer utan torde denna behöva utsträckas över
ytterligare åtminstone en termin. Därmed följer en
rubbning i läroplanerna för flertalet fackavdelningar, i
det undervisningen i åtskilliga av de ämnen, som stödja
sig på matematiken, först kan taga sin början vid en
senare tidpunkt. På grund härav torde det icke kunna
undvikas, att den programenliga undervisningstiden
utsträckes utöver nuvarande fyra år. Vidare måste en
dylik ökning av matematikundervisningen vid
högskolan med nödvändighet medföra anställandet av ett
flertal nya lärare.

Det andra alternativet -- att för inträde vid
högskolan fordra viss komplettering av studentexamen --
skulle säkerligen bli både mycket svårt och mycket
dyrbart att effektivt genomföra. Antalet inträdessökande
till högskolans första årskurs har under de senaste
tre åren utgjort i medeltal omkring 420. Det skulle
erfordras en oerhörd apparat att för dessa inträdessökande .
vid högskolan anordna inträdesprov eller en propendentisk
kurs, varjämte studietiden även i detta fall skulle
komma att förlängas. En annan möjlighet vore att
förlägga kompletteringen till läroverken i landet. Det bleve
väl då även nödvändigt att vid dessa läroverk anordna
extra undervisning för de ifrågavarande studenterna, ett.
slags fortsättningskurs i matematik, som sedan skulle
avslutas genom en under särskild kontroll verkställd
prövning.

Det är givetvis icke endast för tekniska högskolan,
som dessa svårigheter uppstå, utan förhållandena torde
bli likartade för flera andra fackhögskolor. Inför dessa
konsekvenser kan man icke undgå att fråga sig, om
vinsten för de humanistiska intressena av den nya
ordningen verkligen blir så stor, att den kan anses
uppväga så betydande olägenheter för den matematiskt
inriktade fackundervisningen och för det antal
realstudenter, som vilja begagna sig av denna. Enligt tillgänglig
statistik torde detta antal vid statens läroverk kunna
uppskattas till omkring 30 procent av det årliga lärjungeantalet.

Även för de matematiskt-naturvetenskapliga sektionerna
vid statsuniversiteten och vid Stockholms högskola
kommer givetvis den radikala nedskärningen av
matematikundervisningen vid läroverken att medföra stora
olägenheter. Fysiska sällskapet i Uppsala har i en
skrivelse till statsutskottet givit uttryck härför och därvid
Fåsom hjälpväg ifrågasatt, att på realgymnasiets
differentierade stadium skulle införas en ämneskombination,
omfattande förutom fysik och kemi en tilläggskurs i
ämnet matematik, avsedd för dem, som för sitt blivande
levnadskall behöva fördjupade grundläggande kunskaper
i detta ämne. Lärarkollegiet anser sig icke kunna
särskilt rekommendera denna utväg, dels med hänsyn till
att den skulle utesluta eller försvåra möjligheten att
tillvälja ett andra språk, men framför allt därför, att
framstående skolmän av pedagogiska skäl uttalat sig
mot densamma.

Den enklaste och mest effeKtiva åtgärden skulle utan
tvivel vara att uppskjuta tillämpningen av vissa delar
av den nya stadgan, nämligen de som avse timplanerna
på realgymnasiet. För så vitt lärarkollegiet kan
bedöma, finnes intet som hindrar att tillsvidare tillämpa
de i 1928 års stadga fastställda timplanerna för
realgymnasiet men i övrigt successivt, anordna
undervisningen i enlighet med den nya stadgan. Endast en eller
annan mindre detalj skulle behöva ändras i de nämnda
timplanerna, exempelvis skulle de för latinet som
tillvalsämnen anslagna undervisningstimmarna borttagas.

<b>Svetsningskurs.</b> Hantverksinstitutet i Stockholm
anordnar under tiden 12--21 juni 1933 en instruktionskurs
i tillämpad svetsnings teknik, innefattande såväl
gassvetsning som elektrisk Ijusbägssvetsning. Kursen
omfattar inalles ca 60 timmars teoretisk och praktisk
undervisning, däri ingående bl. a. ett 20-tal
föreläsningar i aktuella tillämpningar på olika material och
konstruktionsdetaljer och ett 30-tal rent praktiska
övningstimmar med gruppindelning allt efter
förkunskaper och önskat företräde för gassvetsning eller
elektrisk svetsning. Yrkesekonomiska och administrativa
ämnen samt studiebesök utfylla programmet i övrigt,
varom närmare upplysningar lämnas direkt från
hantverksinstitutet, adress Nytorgsgatan 17.

Minst 3 års verksamhet inom med svetsning
samhörande yrkesområde eller event. motsvarande tekniska
studier samt minst 20 års ålder är förutsättning för
deltagande. Kursavgiften är 60 kr.

<b>Gåva till teknologföreningen.</b> Svenska
teknologföreningen har såsom gåva från överingenjör Aug. Beckers
sterbhus fått emottaga två stamaktier jämte kuponger
i Svenska teknologföreningens fastighetsaktiebolag.
Härigenom har föreningen blivit ägare till 28 stamaktier,
dvs. 35 % av stamaktiekapitalet. Av preferensaktiekapitalet
äger föreningen 5 128 aktier eller ca av preferensaktiekapitalet.

<b>Lovöverket invigt.</b> Stockholms stads nya
vattenledningsverk vid Mörbyfjärden på Lovön invigdes lördagen
den 20 maj i närvaro av kungligheten under övliga
ceremonier. Anläggningen har i huvudsak utförts enligt det
ursprungliga programmet (refererat i Teknisk tidskrift
1929, sid. 647). Det för utbyggnaden anvisade anslaget,
7 310 000 kr., har innehållits. Arkitekt har varit
byggnadsrådet P. Hedqvist, och de byggnadstekniska
konstruktionerna hava till stor del uppgjorts av ingenjör A.
Wickert. Arbetschef för Lovöanläggningarna var intill
sitt frånfälle den 30 november 1930 kapten Gösta Grale.
Från den 16 februari 1931 har kapten E. Garberg varit
arbetschef. Arbetet med och konstruktionerna för
huvudledningen till staden har sorterat under 1:ste
ingenjören vid vattenledningsverket G. Dahllöf med kapten
E. Lindquist som arbetschef.

<b>Svenska elektricitetsverksföreningens årsmöte</b> äger
rum den 1--3 juni i Båstad, där deltagarna beredas
inkvartering i Skånegårdens förnämliga badhotell. Mötet
öppnas å Strandhotellet i Båstad torsdagen den 1 kl.
12,15. I första dagens program märkas bland
föreningsärendena ett meddelande av sekreteraren angående
föreningens verksamhet sedan förra årsmötet samt ett
meddelande av civilingenjör Ch. Hässler om
bestämmelser och anvisningar för olja och kabelmassa. Dagens
föredrag hållas av dir. J. Hultkrantz om "Aktuella
problem rörande Syd-Sveriges kraftförsörjning" och av
civilingenjör R. Edenius om "S. J:s matningssystem och
mätningsmetoder för råkraften". Dagens diskussionsämnen
äro "Åtgärder för att underlätta abonnenternas
apparatanskaffning", ett gammalt problem som
aktualiserats av den ekonomiska krisen (inledare dir. G.
Lindman) samt "Några erfarenhetssiffror angående
kostnaden för abonnentinstallationers överkoppling till
växelström" (inledare ingenjör S. Tennander).

Fredagen den 2 företages på förmiddagen en utflykt
till Karseforsen och Laholm, på vilka platser
kraftstationerna demonstreras. Dagens program utfylles med
diskussioner dels över "Växelströmsdistribution i mindre
och medelstora samhällen" (inledare civilingenjör C. Fr.
Söderbaum och byråingenjör E. Erikson), dels över
"Moderna hjälpmedel för automatisk spänningsreglering"
(inledare tekn. dr F. Dahlgren). Civilingenjör
I. Folcker lämnar därjämte ett av demonstrationer
åtföljt meddelande om "Nya elektriska ljuskällor".

Mötets sida dag, den 3 juni, är ägnad åt en utfärd
till Hälsingborg, varunder bl. a. beses
Ormastorpscentralen, Bjuv, Billesholm och Sydsvenskas
transformatorstation i Mörarp. För dem som så önska finnes
möjlighet att från Hälsingborg fara över till Danmark för att
där avsluta mötet.

<b>Tekniska föreningen i Uppsala</b> har enligt den i
dagarna utkomna medlemsförteckningen 119 medlemmar,
av vilka 29 även äro ledamöter av Svenska
teknologföreningen. Styrelsen utgöres av ingenjör Thure
Gyllenberg, ordf., ingenjör Oscar Hising, v. ordf.,
civilingenjör Einar Karsvik, sekr., samt civilingenjör Gustav
Hörsta och stadsingenjör Karl Romson.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Eldfast murverk,</b> utgiven av Höganäs-Billesholms a.-b.,
pris 10 kronor. Göteborgs litografiska aktiebolag.
Göteborg 1933.

Förordets första rader lyda: "Öppet samarbete mellan
konstruktörer, driftledare och materialleverantörer är
ett av den moderna teknikens effektivaste hjälpmedel
för lösande av sådana. drifttekniska problem, som
industrien ställes inför på grund av utvecklingsbetingade
större krav på motståndsförmåga och varaktighet hos
apparatur och material . . ."

Det är resultatet av denna synpunkt på, skulle jag
vilja säga, en modern tekniskt betonad försäljningsorganisation,
som i arbetet framlägges till studium och
begrundande av alla dem, som behöva eldfast murverk.

Arbetet är icke ett hastverk förorsakat av lågkonjunkturen.
När man läser boken, erinrar man sig de
föredrag i detta ämne, som hållits av företagets
ingenjörer under de senaste åren, däribland en hel serie vid
tekniska högskolan. Härav framgår också arbetets
kvalitet. Det har krävt lång tid att samla material från
såväl tegeltillverkningen som från olika eldstäder och
ugnar, där resultat av jämförande prov framträda först
efter lång tid.

Inom ångpanneområdet, som behandlas mycket
utförligt, ha svårigheterna med teglet först framträtt efter
kriget i samband med den ökning av belastning på
pannorna, som nu fordras, och med de större förbränningsrum,
som befunnits nödvändiga för god ekonomi med
bränslet. Båda dessa faktorer öka kraven på teglets
kvalitet i hög grad. De förhållanden beträffande
eldstadsmurverk sorn behövt bemästras ha ofta varit så
stora, att de nödvändiggjort framställandet av nya
tegelsorter, ägnade att tillgodose ifrågavarande större krav.
När man i Tyskland under kriget försökte öka
ångproduktionen i pannorna var det oftast det dåvarande
teglets hållbarhet som satte en gräns för ångproduktion.
"Eldfast murverk" avser att visa i vad män dessa
svårigheter stått att övervinna och att framhålla, huru
viktigt ett riktigt val av tegel är.

De ekonomiska synpunkterna beröras enligt min
uppfattning alltför litet. Man har tydligen överlåtit den
saken åt köparen utan att ens tillräckligt framhäva
deras principiella betydelse och detta trots det att de
nya tegelkvaliteterna betinga ett pris, som säkerligen i
många fall i första ögonblicket förskräcker
inköpsavdelningen vid ett verk. Vid ett mitt samtal om tegel för
någon tid sedan med en övermaskinist anförde han
ungefär följande. De nya teglen kring rosten på
pannan kosta ca kronor 2:50 per styck, de förut använda
bara 60 öre. De nya hålla fyra gånger så länge. Jag
spar sålunda kostnaderna för pannans avställning och
murningsarbetet, om jag får den nya sorten.

"Eldfast murverk" har följande avdelningar:

<i>Skador å eldfast murverk.</i> Med eleganta illustrationer
visas uppkomna skador, som sedan oftast följas av
"diagnos och botemedel". Som särskilt utpekad
syndabock anföres "sticklåga" och i visst fall för kraftig
isolering.

<i>Beräkning och utförande</i> behandlar först väggarna,
deras tegeldimensioner, olika murningssätt, förband,
armering, luft- och vattenkylning, sedan valven rned
vederlag -- vanliga såväl som hängvalv.

<i>Råd för dimensionering</i> samt murningens praktiska
utförande.

<i>Rätt tegel på rätt plats,</i> är nog bokens kärna.
Utmärkta ritningar med de olika tegelsorterna i olika
färgtryck jämte skala över en mångfald typer
ångpannor, cementroterugn, vällugn, basisk martinugn,
Cowperapparat, elektrodbränningsugn, sodaugn och

kalkugn visa tillämpningen av de synpunkter som förut
behandlats.

<i>Tabeller ocli uppgifter</i> omfatta temperaturfärgskala,
segerkägletabell, tryckhållfasthetssiffror och smälttemperatur
för tegel samt murtjocklekar, tegel- och murbruksåtgång vid murar.

<i>Värmeutvidgning.

Värmeförlusterna och temperaturerna</i> i ett murverk
med data över värmeövergångskoefficienter,
värmeledningsförmåga samt beräkningsformler.

<i>Ofta förekommande benämningar och uttryck rörande
eldfast material</i> är en utmärkt ordlista med korta
distinkta förklaringar över använda uttryck.

Boken avslutas med avsnitt om <i>Höganäsbolagets
tillverkning av eldfast tegel, tegelkvaliteter, tabell över
användningsområden</i> samt <i>tegeldimensioner.</i>

Anmälaren har förut påpekat, att prisfrågan
behandlats knapphändigt -- men det kan givetvis ha sina skäl,
enär boken eljest finge mer karaktär av katalog än
läro- och handbok, vilket senare är avsikten.
Endast ett tryckfel har kunnat upptäckas. Måttenheten
för inre värmeledningskoefficienten är angiven till
kcal/m<sup>2</sup> <i>h</i> °C i stället för kcal/m <i>h</i> °C. Sedan anmälaren
nu fått tillfälle göra sin plikt som anmärkare, återstår
nu endast att på det ivrigaste uppmana alla köpare av
tegel att skaffa boken, som utom sitt gedigna innehåll
är en glädje för ögat med sitt eleganta papper, utmärkta
illustrationer och goda tryck. <tab><tab><tab><tab><i>B. A. A.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Östergötlands tekniska förening</b>
höll den 1 april ordinarie årssammanträde å
Frimurarehotellet i Linköping.

Styrelse- och revisionsberättelser för år 1932
föredrogos och godkändes. Därav framgick bl. a. att
föreningen hade en kassabehållning av 2,367:12 kronor
vid årets slut.

Vid sammanträdet höll Linköpings stadsarkitekt,
Sten Westholm, ett med talrika ljusbilder belyst
föredrag om Linköpings nya stadsplan, vilket mottogs med
stort intresse av det ovanligt talrika auditoriet.

Till föredraget hade representanter för länsstyrelsen
och stadens myndigheter inbjudits.

Efter föredraget följde gemensam supé med samkväm.
<tab><tab><tab><tab><tab><tab><tab><tab><tab><i>H. N.</i>

<b>Svenska  teknologföreningens avdelning för Industriell
ekonomi och organisation</b>
höll sitt ordinarie vårsammanträde i Borås den 7 och
8 april och hade ordnat detta i anslutning till Tekniska
förbundets i Borås 25-årsjubileum.

Förhandlingarna leddes av avdelningens ordförande,
undervisningsrådet N. Fredriksson, som i sitt
hälsningsanförande bl. a. framhöll, att det kan låta paradoxalt,
men dock i viss mån torde vara sant, att oredan i
världen har uppkommit genom organisation. I den mån
organisationen lett till kollektiva åtgärder, har
naturligtvis följden av ett missgrepp blivit större, än om
individerna hade haft att vidtaga sina åtgärder var för
sig. Å andra sidan är det ju klart, att organisationen
i stort sett varit den enskilde och även det allmänna
till gagn. Många enskilda skulle ha gått under, och vi
skulle ej ha kommit långt i våra strävanden att förbättra
våra livsvillkor, om vi ej hade samlat oss till samarbete
och ordnat samarbete genom organisation. Men det
gäller att organisera rätt, dvs. till icke blott det enskilda
intressets eller till vissa intressegruppers utan så vitt
möjligt till det helas gagn.

Två föredrag höllos, det ena av direktör <sc>Gustaf
Settergren</sc> i Sveriges industriförbund om "Teknokrati,
ett amerikanskt slagord, dess innebörd och syfte", det
andra av överingenjör <sc>Ragnar Liljeblad,</sc> Asea,
Västerås, över ämnet "Några principfrågor rörande industriella
kostnadsberäkningar". Direktör Settergrens f
öredrag kommer att publiceras i Teknisk tidskrift.

Överingenjör <sc>Liljeblad</sc> fäste i sitt föredrag
uppmärksamheten på en del otidsenliga metoder för industriella
kostnadsberäkningar och yrkade på en mer rationell
och samtidigt mindre kostbar kalkyleringsmetod.
Föredragshållaren formulerade sju grundläggande
huvudprinciper, vilka i korthet kunna sammanfattas sålunda:
1. Självkostnaden resp. tillverkningskostnaden bör
beräknas på grundval av normal omsättning. 2. Material
bör ingå med ett standardpris så nära som möjligt
motsvarande dagspriset, för större specialorder
kompletterat med specialofferter. 3. Omkostnaderna böra
fördelas på rättvist sätt mellan material och arbete. 4.
Omkostnaderna böra fördelas i fasta och rörliga kostnader.
5. I kalkylen skall som direkt material- eller
arbetskostnad endast upptagas sådana kostnader, som pricipiellt
äro möjliga att förutsäga. 6. Tillverkningens kostnader
för fastigheter och maskiner böra vara i form av
fastighets- och maskinhyra, fastställda på grundval av
nuvärdet å fastigheterna resp. maskinerna med hänsyn tagen
till ålder och beskaffenhet. 7. Ränta å såväl fasta som
rörliga tillgångar bör ingå såsom en tillverkningsomkostnad
i kalkylen.

I diskussionen underströk överingenjör <sc>Alex
Engblom</sc> värdet av ordentliga självkostnadskalkyler icke
minst för att möjliggöra noggrann kontroll över driftens
olika detaljer samt för beräknandet av räntabiliteten hos
de rationaliseringsåtgärder, som vidtagas. Talaren
underströk önskvärdheten av, att skyndsammast möjligt
enhetliga normer utarbetas för självkostnadsberäkning
inom olika industrigrupper. Vidare deltogo i
diskussionen yrkesinspektör <sc>G. Forsberg,</sc> Göteborg, överingenjör
<sc>Tarras Sällfors,</sc> Stockholm, samt ingenjörerna <sc>Hans
Thorelli,</sc> Stockholm, och H. <sc>Schultz,</sc> Västerås, m. fl.

Senare på kvällen samlades man till gemensam
middag på Stadshotellet. Årsmötet fortsatte lördagen den
8 april med fabriksbesök vid a.-b. Sveriges förenade
trikäfabriker, Borås wäfveri a.-b: s ångcentral samt a.-b.
Borås klädningstygsfabrik. På eftermiddagen besökte
ett stort antal av mötesdeltagarna Tekniska förbundets
högtidssammanträde. <tab><tab><tab><tab><tab><i>O. K.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska arkitektföreningen,</b> avdelning av Svenska
teknologföreningen, sammanträder måndagen den 29 maj 1933
kl. 8 e. m. precis å Svenska teknologföreningens lokal,
Brunkebergstorg 20. Göteborgsafton (med damer.)
<sp>Ärenden:</sp> Rapport från Arbetslöshetskommittén. Föredrag
(med skioptikonbilder). <i>Nyare Göteborgsarkitektur</i> av
<sp>Gunnar Hoving.</sp> <i>Konserthuset</i> av <sp>Nils Einar
Eriksson.</sp> <i>Det kommunala badet på Heden</i> av
<sp>Björner Hedlund.</sp> Utställning av ritningar och
fotografier till nyare byggnader i Göteborg med omnejd.
Supé med nachspiel. Pris för supé med vin, betjäning och
kaffe kr. 4:50. Vid kaffet visa Ahrbom och Zimdahl
bilder från Tjeckoslovakiet resp. Italien, därefter
förfriskningar och dans. Klädsel: herrar kavaj.

<b>Chalmersska ingenjörsföreningens Stockholmsavdelning</b>
kallas härmed till ordinarie vårsammanträde onsdagen
den 31 maj 1933 å restaurant Continental (Vasagatan) i
Stockholm kl. 7 e. m. (precis). <sp>Ärenden:</sp> 1)
Föredragning av 1932 års styrelse- och revisionsberättelser. --
2) Beslut om ansvarsfrihet åt 1932 års styrelse. --
3) "Chalmersfrågan" med meddelanden från styrelsen och
diskussion. -- 4) Föredrag med ljusbilder av ingenjör
<sp>Gösta Bergh</sp> om <i>"Svagströmsanläggningar i den
moderna industriens tjänst".</i> -- Efter sammanträdet  (omkring
kl. 9 e. m.)  gemensam supé  (stort smörgåsbord med
småvarmt, pilsner, kaffe, till ett pris av kr. 3:75 (exkl. servis).
Rasp, sång och musik. Tillfälle har beretts medlemmarna
att deltaga i en demonstration av telegrafverkets södra
automatstation, Björns Trädgårdsgränd 1 (buss 54 eller 59),
med samling vid ingången kl. 4 e. m.

</chapter>
<chapter name="TEKNISK TIDSKRIFT
HÄFT. 22 ÅRG. 63 3 JUNI 1933">
<h1>TEKNISK TIDSKRIFT</h1>
<h2>HÄFT. 22 ÅRG. 63 <tab>3 JUNI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Teknokrati, av auditör G. Settergren. -- Pontus Henriques †. -- Notiser,

</chapter>
<chapter name="TEKNOKRATI,
ETT AMERIKANSKT SLAGORD, DESS INNEBÖRD OCH SYFTE.">
<h2>TEKNOKRATI,</h2>
<h3>ETT AMERIKANSKT SLAGORD, DESS INNEBÖRD OCH SYFTE.</h3>
<poem>Vid teknologföreningens avdelnings för
industriell ekonomi och organisation möte
i Borås den 7 april d. å. diskuterades
rubricerade fråga. Inledningsföredraget, som
hölls av industriförbundets v. verkst.
direktör, auditör <b>G. Settergren,</b> återgives i det
följande.
</poem>
Den 21 augusti 1932 innehöll ett antal New
York-tidningar, bland dem världsbladet New York
Times, på framstående plats en intervju med en
dittills åtminstone för den stora allmänheten fullständigt
okänd man vid namn Howard Scott. Intervjuen hade
ägt rum inom Columbia universitet, som därigenom
i viss mån fick låna sitt namn och sin auktoritet åt
Mr Scotts i hög grad uppseendeväckande uttalanden.

Vad Mr Scott hade att meddela var i stora drag
följande:

En grupp ingenjörer, av vilka han var en, hade
sedan mer än tio år tillbaka varit fördjupad i en
ingående analys av Amerikas ekonomiska och sociala
organisation och resurser, som därvid mättes med en
splitterny måttstock, energiförbrukningens måttstock.
Dessa ingenjörer hade i tysthet och utan vädjan till
offentligheten arbetat på något, som de kallade The
Energy Survey of North America, innebärande vissa
statistiska översikter över utvecklingen under de
senaste hundra åren inom 3 000 olika industrier. 150
översikter voro redan färdiga och en mängd
personer skulle sysselsättas vid Columbia universitet
för att snarast färdigställa undersökningen inom de
återstående industrierna.

Scott förklarade att han och hans kamrater tagit
till orda redan innan deras utredningar och planer
voro färdiga, därför att Amerikas ekonomiska och
sociala system vore så undergrävt och förvärrades
så hastigt, att verklig fara vore å färde. De
beräknade t. e. att antalet arbetslösa redan inom två år,
alltså 1934, måste komma att uppgå till minst 20
mill. Industriens tekniska effektivitet hade i
Förenta staterna nått en sådan höjdpunkt att
sysselsättningen måste ständigt och oavbrutet minskas.
Han yttrade bl. a.: "Vi stå inför det faktum att hela
världen är utsatt för en kris av huvudsakligen
teknisk art, som för den skull kan lösas endast enligt
rent tekniskt-vetenskapliga linjer av personer med
ingenjörens sätt att se och tänka." Han slutade med
att meddela, att han och hans anhängare för sig
accepterat beteckningen teknokrater och för sitt nya
ekonomiskt-sociala system antagit namnet teknokrati.

Namnet teknokrati är enligt mönster av exempelvis
demokrati bildat av det grekiska ordet "kratein",
härska. Ordet betyder alltså bokstavligen
teknikervälde på samma sätt som demokrati ordagrant
betyder folkvälde. Namnet var genialt valt, det var
grekiska och hade en viss air av vetenskaplighet över
sig; det var otvivelaktigt ett av dessa ord, som i hög
grad tilltalar den amerikanska publiken.

Det är svårt att säga om det var intervjuens
sensationella innehåll, Columbia universitetets prestige
eller den välfunna quasi-vetenskapliga terminologien,
som utövade den starkaste dragningskraften på
publiken. Alltnog, inom få dagar började det nya
begreppet teknokrati att nå en publicitet och
aktualitet av enorma proportioner. Nyhetsbyråerna slogo ned
på teknokratgruppen och avpressade den uttalanden,
spådomar, slagord, statistik, matematiska formler om
vart annat. På några få veckor blevo artiklar om
teknokrati lika normala ingredienser i de seriösa
tekniska och sociala tidskrifterna som i den mondäna
veckopressen och man har påstått att den publicitet
som teknokratien nått i omfattning t. o. m. överträffat
varje annan frågas efter världskriget.

Innan jag fortsätter skildringen av själva teknokratien
tror jag det vara lämpligt att först söka bilda
sig en föreställning om de psykologiska faktorer,
som medverkat till att teknokratien tilldragit sig en
sådan oerhörd uppmärksamhet i U. S. A.

<b>De psykologiska orsakerna till teknokratiens
uppblomstring.</b>

Teknokratiens eruptiva uppblomstring är förlagd
till några av de egendomligaste och mentalt
intressantaste månader, som det amerikanska folket
genomlevat. Efter ett tillstånd 1929, som av sakkunniga
betecknats såsom det eviga välståndets början, hade det
amerikanska folket under de efterföljande åren sett
den ekonomiska krisen såsom en värdeutplånande
pest gå fram över Guds eget land, obarmhärtigt
avslöjande från månad till månad tomheten och
osanningen i nationalekonomernas och politikernas
förutsägelser, löften och tröstegrunder. Man hade burit
oket med en enda levande förhoppning, att den 8
november 1932 få vid valurnorna göra slut på vad
man ansåg vara en till botten komprometterad och
inkompetent regim. Vi veta att valets utgång också
blev förkrossande. Rösterna samlade sig med en i
Amerikas historia enastående enstämmighet icke om

det demokratiska programmet, utan om programmet
"slut på Hoover".

Den unga amerikanska nationen lever underligt
nog under världens ojämförligt äldsta f. n.
tillämpade konstitution, vilken i likhet med deras
lagstiftning i övrigt, särskilt den ekonomiska, är till stora
delar hopplöst föråldrad. Till de mest anmärkningsvärda
dragen hör det fyra månaders interegnum, som
äger rum mellan presidentvalet och den nya regimens
övertagande av regeringen. Under dessa väntans
månader, denna gång fyllda av panikartad indignation
och nästan lika panikartade förhoppningar, befann
sig onekligen Förenta staternas befolkning i ett
tillstånd av utomordentlig mottaglighet för rykten, för
förkunnelser och för kvacksalveri ekonomiskt och socialt.

Blott fyra år tidigare hade Hoover accepterat
nationens val med följande stolta ord: "Ett av (de
äldsta och kanske det noblaste målet för människans
strävan är avskaffandet av fattigdomen. I dag äro vi
här i Amerika närmare den slutliga triumfen över
fattigdomen än någonsin förut i något lands historia.
Fattigdomen försvinner från oss. Ännu hava vi icke
nått målet, men när vi nu givas ett tillfälle att
fortsätta med de sena stolta årens politik skola vi snart
med Guds hjälp vara i sikte av den dag, då
fattigdomen blivit bannlyst från denna nation. Det gives
ingen bättre garanti mot fattigdom än arbete för alla
och detta är det främsta syftet med den politik vi
företräda." Samme Hoover, som yttrade dessa stolta
ord, måste fyra år och fyra månader senare åhöra den
skildring av förhållandena i Amerika, som Roosevelt
lämnade då han övertog makten ur företrädarens
händer. Roosevelt yttrade bl. a.: "Värden hava sjunkit
till fantastiska nivåer, våra fabriker sakna order,
skatterna hava stigit, vår betalningsförmåga har
sjunkit, administrationer av alla slag möta minskade
inkomster, handelsvägarna ligga tillfrusna, den
industriella företagsamheten har nedvissnat, farmarna
sakna marknad för sina produkter, tusentals familjer
hava förlorat resultatet av åratals strävsamt arbete,
en här av arbetslösa medborgare kämpa för blotta
existensen och lika många arbeta mot otillräcklig
lön för sin möda. De som behärska omsättningen av
mänsklighetens varor hava misslyckats genom sin
inskränkthet och sin inkompetens, samvetslösa
penninghajar hava använt metoder, som förkastas av
människors hjärtan och hjärnor."

Hoovers seger hade givit New York-börsen ett nytt
slagord. Det lydde: "Fyra nya år av välstånd." Den
3 september 1929 -- Hoover hade då suttit vid
makten i sex månader -- nåddes höjdpunkten av den
amerikanska välståndstypen uttryckt i börsnoteringar.
Index för New York-börsens 50 mest typiska
aktier låg då över 250, när man som bas räknar 1926
års läge. Två månader senare hade denna index från
250 sjunkit till 140 som ett resultat av alla tiders
största börskrasch. Detta läge ansågs då ofattligt
och katastrofalt lågt, ingen anade att man jämt fyra
år senare, den dag då Roosevelt valdes, skulle för
samma index hava att teckna siffran 55. Den ligger
i detta ögonblick omkring 45, alltså åtskilligt mindre
än en femtedel av högkonjunkturvärdet.

Det kan också vara intressant att se vad fackmännen
och den vetenskapliga "sakkunskapen" haft
att säga. Professor Irving Fisher, Amerikas då
kanske högst skattade konjunkturexpert och mest
avlyssnade ekonomiske profet, yttrade i ett tal den
17 oktober -- jämt en vecka före den definitiva
kraschen: Aktienoteringarna hava nått vad som
synes vara ett permanent höjdläge, dock komma de
antagligen att inom några månader nå ännu högre
priser. Kvällen före katastrofen den 24 okt. uttalade
han bestämt, att det fanns intet osunt eller riskabelt
i prisläget.

Den nu förolyckade chefen för National City Bank,
Charles Mitchell, kom från Europa två dagar före
kraschen. Hans ivrigt väntade ord lödo: "Jag vet
intet betänkligt av betydelse beträffande börsläget
eller det allmänna affärs- och kreditläget."

Stöten mot det amerikanska välståndssystemet
synes på det hela taget hava varit lika oväntad för
de initierade, för kapitalisterna, för industriledarna,
för nationalekonomerna som för the man in the street.

Dess effekt på den amerikanska mentaliteten kan
knappast överskattas. En kännare skriver:

"Prosperity är något mer än endast ett ekonomiskt
tillstånd, det är ett sätt att se och tänka.
Högkonjunkturen hade varit något mycket mer än
höjdpunkten på en börskurva, den hade varit
höjdpunkten i en hel tidsperiod av amerikanskt
masstänkande och mass-kännande. Knappast någon man
eller kvinna i landet hade kunnat undgå att beröras
därav och nu underkastas ett plötsligt och brutalt
krossande av illusioner och förhoppningar. När
välståndet ebbade ut, funno U. S. A:s medborgare snart,
att de levde i en annan oanad värld, som krävde
nya synpunkter, nya tänkesätt, nya värdesättningar.
<i>Det psykologiska klimatet hade ändrats.</i> Amerikas
livsflod sökte sig nya fåror. Det första efterkrigsdecenniet
hade nått sitt slut; en era hade fullbordats.

<b>Scotts avslöjande.</b>

Efter denna lilla utvikning från ämnet återgå vi
till teknokratien igen. Vi ha i det föregående
erfarit att teknokratien på ett enastående sätt lyckats
dra allmänhetens uppmärksamhet till sig. Men så
småningom började också själva Wall Street
intressera sig för saken. Anledningen härtill var
tvåfaldig. Dels tycktes man ha fått för sig, att
teknokratien innebar något dunkelt nytt angrepp på den
redan till botten pressade prisnivån, och dels
uppstod i finansiella kretsar i New York föreställningen
om att teknokratien hade mer eller mindre färdig
en plan för en ny social och industriell
samhällsbyggnad, avsedd att ersätta kapitalismen, och att
teknokratien var aktivt sysselsatt med att skaffa
medel för att organisera utformningen av och
propagandan för denna plan.

Wall Streets intresse visade sig bli mycket
ödesdigert för Scott. Under förmedling av Society of
Arts and Sciencies arrangerades i början av
innevarande år en presentationsbankett, där Scott och
teknokratien iskulle sammanföras med den verkliga
sakkunskapen. En New York journalist har skrivit,
att han aldrig bevittnat ett sådant koncentrat av
New Yorks spetsar inom finans-, industri- och
sociala vetenskaper som det auditorium, vilket
samlats för att höra Scott och äta till hans ära. Säkert
är, att ej heller tidigare så vidlyftiga arrangemang
vidtagits i Förenta staterna för radiering av ett
uttalande från en talarstol. Scott kom, såg, men han

föll. Han hade praktiskt taget ingenting att säga,
och det lilla han sade har karakteriserats såsom en
osammanhängande, tvekande och särdeles långtråkig
framställning av elementära fakta rörande Amerikas
historia, ekonomi och sociala förhållanden. Mycket
litet sades om teknokratien, men många indignerade
ord om priser, skulder och nationalekonomi, ord,
som bara hade det felet att de icke sade något nytt
åt åhörarna. Vid bankettens början hade Scott
hälsats med ett anförande, som innehöll bl. a., att
man i Kalifornien betraktade honom såsom en yngre
broder till Gud. Vid bankettens slut rådde inom ett
indignerat auditorium allmänt föreställningen, att
Scotts anförande representerade den teknokratiska
rörelsens slut.

Det kunde icke undvikas, att man efter denna
uppenbara chikan kom på den goda idén att
äntligen undersöka vem Mr Scott egentligen var. Den
stora publiken synes i allmänhet ha haft en dunkel
föreställning om, att han var professor vid Columbia,
de som visste bättre trodde, att han var en genial
tekniker och ingenjör med djupgående matematiska
kunskaper. Det visade sig snart, att Scotts
tekniska kompetens med all sannolikhet inskränkte sig
till, att han en gång varit förman för ett cementgjutarlag,
varifrån han försvunnit mer eller mindre frivilligt.

Efteråt har man också konstaterat, att åtminstone
det mesta av Scotts visdom utgjorde långods. Ett
arbete, ur vilket han med säkerhet hämtat många
synpunkter, är Oxford-professorn Soddys arbete,
betitlat "Välstånd, skenbart välstånd och skulder".
Från denna bok har han lånat den lockande termen
"energideterminanter", fast han lämnat det
fullkomligt ovisst, vad han själv menat därmed. Från Soddy
har han även tillägnat sig den bittra paradoxen, att
det icke gives något välstånd i det kapitalistiska
samhället, som icke går tillbaka till andras
skuldförbindelser. Från Soddy har han dessutom ogenerat
lånat och såsom sina egna tankeresultat avtryckt
hela och halva sidor. När detta avslöjades, svarade
hans pressagent: "Detta visar ju endast, att Mr
Scott inte bara tänker utan även läser och studerar."

Resultatet av Scotts konfrontation med
sakkunskapen blev, att teknokraterna sprängdes i två
partier. Columbia universitetets rektor meddelade
officiellt, att universitetet icke hade något som helst
med teknokratien att göra. Universitetet hade
endast lämnat plats åt ett antal arbetslösa New York
arkitekter, vilka såsom ett slags nödhjälpsarbete
sades vara sysselsatta med att rita grafiska
framställningar av Amerikas industriella utveckling, detta
på uppdrag av en grupp ingenjörer, av vilka dock
endast en eller ett par tillhörde Columbias lärarstab.
Till Scott sällade sig endast några få trogna. De
övriga under ledning av professorn i mekanisk
teknologi vid Columbiauniversitetet, Rautenstrauch,
samt den fashionable New York arkitekten
Ackerman lära nu komma att i samarbete med Columbia
och på grundval av alldeles nytt material påbörja
en ny utredning med till synes samma syfte som
den Scottska.

<b>Den teknokratiska läran.</b>

Jag övergår härefter att söka skildra vad
teknokratien egentligen innebär och varthän den syftar.
Jag förutskickar härvid, att det förefaller nästan
ogörligt att få ett fast grepp på rörelsens
tankebanor. Om teknokraterna kunna med fullaste
berättigande användas de bevingade orden: "Det dunkelt
sagda är det dunkelt tänkta." Någon enhetlig
sammanfattning av deras lärosatser har heller aldrig
framlagts. När man vill bilda sig en bild av
teknokratiens väsen, måste man för den skull hålla sig
till vad dess ledare framfört i tidningsartiklar och
i annan form. Jag har i det efterföljande utvalt
framställningar av sådana personer, som allmänt
anses representera den vederhäftigare delen av rörelsen.
Till en början nämner jag då, 'dock endast för
fullständighetens skull, ingenjören William Henry Smyth,
som år 1919 publicerade en, jag skulle vilja påstå,
för normala människor tämligen oläsbar artikel,
vars väl enda intresse består i att ordet teknokrati
där för första gången förekommer. Jag lånar ur
Teknisk tidskrift försvenskningen av Smyths
utläggning av ordet: "Den för fullföljandet av ett
enhetligt nationellt ändamål använda metod, som består
i organisation av och samarbete mellan
vetenskaplig kunskap, teknisk begåvning och praktiskt
kunnande hos hela samhället, och denna enhetliga
nationella krafts inriktande på sagda ändamåls
uppnående."

<b>Torstein Veblen.</b>

År 1919 utkom en liten bok "Ingenjörerna och
prissystemet", som hade till författare en person vid
namn Torstein Veblen. När en amerikansk
journalist, Reymond, ville studera teknokratien för att
få material till sin bok "What is technocracy",
frågade han en av teknokratiens ivrigaste
förespråkare och utläggare, den tidigare omnämnde
Ackerman, om material. Ackerman svarade: "Läs
Veblen, där står allt vad Ni behöver veta."
Det torde därför vara motiverat att granska hans
förkunnelser. Boken kan karakteriseras såsom
hätskt kritisk, djupt pessimistisk och med avseende
på reservationslös materialism endast jämförbar
med Marx. Men under det Marx så att säga
förskansade sin lära i en filosofisk och språklig dräkt
av utomordentlig otillgänglighet, har Veblen
åstadkommit ett agitatoriskt kåseri, som närmast för
tankarna hän på Sovjets förkunnelser. Med
obarmhärtig ironi fördömer han, att industrien ledes av
representanter för dess ägare, och han föreslår, att
ingenjörerna, som bilda den moderna tekniska
industriens generalstab, skola gå in för att uppfostra
allmänheten till ett rätt inseende av kapitalismens
brister. När tiden är mogen, skulle teknikerna leda
arbetarna vid övertagande av kontrollen över
produktionen. Äganderätten till produktionsmedlen
skulle upphävas för såvitt den utövades för
erhållande av vinst och prissystemet skulle avskaffas.
Denna fras "ending the price system" återkommer
oupphörligt även i Scotts et consortes förkunnelser.
De mena härmed, att det är felaktigt, att priset göres
beroende av tillgång och efterfrågan, så att priset
blir ett annat, när det finns t. e. tio par skor till
varje människa än när det finns endast ett par. I
en tekniskt riktigt organiserad stat skall priset enligt
deras mening endast vara beroende på hur stor
energi, som finnes nedlagd uti den färdiga varan.
En del hava förklarat, att detta leder till framtidens

fulländade energetiska myntsystem, där anvisningar
på energikvantiteten fördelas bland medborgarna och
användas för deras inköp av varor, som därvid
prissättas efter sitt energiinnehåll. Veblen påstår, att
den moderna industrien är främst ett system av i
varandra ingripande mekaniska processer. Den är
snarare en organisation av mekaniska krafter och
materiella resurser, än av arbetare och verktyg. Alla
civiliserade folk lida nöd och brist, emedan
teknikerna, som äro de verkliga intellektuella ledarna
av industrierna, äro nödsakade att taga order från
politici och finansmän, som oavbrutet sabotera
produktionen. Samhällets materiella välfärd är
oupplösligt sammanbunden med det industriella
systemets riktiga handhavande, och det ligger därför i
samhällets intresse, att industrien ligger under
uteslutande kontroll av ingenjörerna, därför att de som
förut sagts ensamma äro kompetenta att handhava
den. Veblen sade sig tro, att förr eller senare skulle
ingenjörerna också inse, att de utgjorde en särskild
klass, i vars händer låg alla civiliserade länders
materiella framtid; förr eller senare skulle de
revoltera mot att industrien äges av personer, som
begagna den endast för privat vinning på
allmänhetens bekostnad. Av särskilt intresse är att Veblen
framhåller, att varje initiativ till en sådan revolt
måste grundas på moget övervägande mellan därtill
kompetenta teknici, som måste hava till sin
disposition praktiska organisationsschemata, i detalj
omfattande landets industri, dess energiresurser,
råmaterial och arbetskraft.

Det ligger snubblande nära att tro, att de mystiska
kartor eller grafiska framställningar över tretusen
olika industrier, som Scott påstod sig syssla med,
just äro de av Veblen fordrade utredningarna.

Veblen dog 1929. Oberoende av hur man
bedömer hans politiska och tekniska ståndpunkt, måste
man dock i honom se teknokratiens icke blott
lärofader utan över huvudtaget enda originella intellekt.
Hans sociala patos är utan tvivel äkta. Den bittra
indignation, som kännetecknar hans ståndpunkt, har
säkerligen haft sin naturliga utgångspunkt däri, att
han på mycket nära håll fick bevittna världskrigets
upprörande spår i Amerika: de oerhörda vinsterna,
som den amerikanska industrien och dess ägare
gjorde sig på krigsmaterialleveranserna till det
blödande Europa.

<b>Efterföljarna.</b>

När man från Veblen går till teknokratiens nu
levande förespråkare -- jag ser då helt och hållet
bort från Scott -- möter man ett antal förkunnelser,
som minst av allt kunna sägas vara originella i den
mening Veblens onekligen varit. Tvärtom möter
man nästan uteslutande andrahandsuppgifter och
sedan länge välkända fakta och påståenden, dvs.
välkända såtillvida att de redan länge funnits
tillgängliga i böcker och tidskrifter. Det häpnadsväckande
statistiska material, som teknokraterna plötsligt
framslungade, bidrog säkerligen mycket effektivt till
att hastigt draga uppmärksamheten till deras
förkunnelser och verksamhet. Men mycket snart blevo
de slagna på fingrarna beträffande en hel rad av
dessa sina uppgifter. När de till exempel med
välkända data från stålindustrien ville visa, att den
mycket starka stegringen av produktionen per arbetare
måste leda till en katastrofal nedgång uti
antalet sysselsatta -- de bekräftade karakteristiskt nog
sina påståenden genom en mycket omtalad fotografi
från ett mycket modernt stålverk, där ingen arbetare
råkar vara synlig -- så påvisade den verkliga
sakkunskapen, att antalet arbetare inom stålindustrien
tvärtom hela tiden varit i oavbruten stegring. I en
skräckmålning av tegelindustrien påstodo de, att fem
modernt utrustade tegelbruk skulle med 100 arbetare
kunna utföra vad som nu åstadkommes av 2 370
existerande tegelfabriker. Påståendet är minst sagt
meningslöst, enär tegel, som bekant ej tål fraktkostnader,
och en koncentration av produktionen till fem enheter
är en ekonomisk omöjlighet. Vidare förklarade de, att
en planlagd tegeibruksanläggning skulle tillverka
400 000 tegel per dag och arbetare. De togo visserligen
tillbaka uppgiften med förklaring, att de icke menat
400 000 utan 15 000, men amerikanska tegelindustriförbundet
har meddelat, att det icke känner någon
tegelfabrik, som kommit upp till mer än maximalt
3 000. Den mest verksamme författaren av denna slags
litteratur är Ackerman. Vad som råkar vara riktigt
av hans faktiska uppgifter återfinnes i Stuart Chase
kända arbete "Men and machines", som utkom 1929.
Den fullt vederhäftige Chase har därigenom, ehuru
alldeles oskyldig, stundom räknats med bland
teknokraternas auktoriteter.

Jag vill här också något beröra teknokraternas
speciella hobby, energiberäkningarna. Medelst
metoder, som lindrigt sagt utmana kritiken, hava
teknokraterna beräknat, att fram till år 1800 har
mänsklighetens maximala energikonsumtion per individ
icke i något samhälle eller vid något tillfälle
överskridit 2 000 kilogramkalorier per dag. De beräkna
vidare, att motsvarande energikonsumtion för
närvarande i Förenta staterna är 15 000 kilogramkalorier
per dag, dvs. 75 gånger större. De draga härav
på allvar den slutsatsen, att mänsklighetens historia
under 6 000 år fram till ungefär år 1800 varit
stillastående eller, såsom de uttrycka det, "statisk". Men
under de sista 130 åren har verkligen någonting
hänt. Under dessa år har mänsklighetens materiella
tillgångar, vilka stundom även kallas deras
kulturella eller civilisatoriska tillgångar, skillnaden synes
de anse vara närmast en ordfråga, stegrats 75-faldigt.
Denna stegring av energiförbrukningen är enligt
deras sätt att se orsaken till den nu rådande
världsarbetslösheten, vilken alltså är dömd att icke blott
fortfara utan även att stegras väl nästan utan gräns,
parallellt med det fortgående utnyttjandet i allt
högre grad av energikällorna. Detta resonemang
bildar utan tvivel knutpunkten i det teknokratiska
tänkandet. Den på grund av den stegrade
energiförbrukningen omedelbart hotande, ännu större
arbetslösheten kräver imperatoriskt ett ingripande.
Men av vem? Under den nuvarande krisen hava
enligt teknokraterna alla samhällsledande grupper
i tur och ordning hunnit kompromettera sig.
Nationalekonomerna, finansmännen, industrimännen
hava alla spått fel, sett fel och handlat fel,
och politikerna med Hoover i spetsen hava vidtagit
den ena åtgärden efter den andra, som påståtts vara
inledningen till en bättring, fastän krisen hela tiden
fortsatts och förvärrats. Vart skall man då vända
sig fråga teknokraterna. "Jo, till den medborgargrupp,
vars insatser visat de största framgångarna."

Framgångar säga de, som aldrig varit så stora och
avgjorda som just nu, dvs. teknikerna. Vad skola
då teknikerna göra. Utrustade med all den makt
och befogenhet, som förut varit samlad hos
kapitalet och politiken, skola de genomföra en ny
värdemätare, en ny prissättning, ett nytt betalningssätt,
och därvid skall läggas till grund de utredningar,
varmed de f. n. äro sysselsatta.

Det torde därför vara av särskilt intresse att taga
del av vad de få, till teknokratien anknutna,
verkliga teknikerna hava haft att anföra. De förnämsta
av dem är den förut omnämnde professorn i
mekanisk teknologi vid Columbiauniversitetet, Walter
Rautenstrauch, och den elektriske ingenjören Basset
Jones. En analys av dessa herrars uttalanden blir
närmast en missräkning. Rautenstrauch upprepar i
stort sett sina medarbetares material och fraser, han
nöjer sig på det hela taget med att kritisera det
närvarande och formulerar en teknokraternas
trosartikel på följande sätt: "Vi tro att i ett högt
energiciviliserat samhälle varje åsikt rörande
utvecklingen beträffande sysselsättningsgraden och det
allmänna välståndet, som icke grundar sig på
kännedomen om arten och storleken av de krafter, som
påverka det sociala tillståndet, måste betecknas
såsom ovärdig att beaktas av vetenskapsmän." I den
mån uttalandet innehåller någonting, är det icke nytt.

Jones har försett teknokratien med en till utseendet
imponerande, enligt uppgift icke oriktig, men
fullkomligt onödig matematisk apparat. Han har
säkerligen spelat en stor roll för att fördröja
teknokratiens sammanbrott. Åter har man fått bekräftat
huru lätt icke blott allmänheten, utan även personer
ined viss teknisk och ekonomisk kompetens,
fascineras av att tankar och fäkta klädas i matematisk
dräkt.

<b>Sammanfattning av teknokratiens lärosatser.</b>

Den framställning, som nu lämnats av teknokratien,
sådan den återspeglas i uttalanden från dess
mera framträdande representanter, saknar, som jag
förut nämnt, en konkret, entydig och därmed
praktiskt användbar definition. De definitioner -- om
man kan kalla dem så -- som givits av enskilda
medlemmar äro synnerligen vaga och diffusa. Men det
rika materialet av uttalanden och den vidlyftiga
diskussion, som uppstått om begreppet, gör det önskvärt
att söka sammanfatta vad som synes vara teknokratiens
troslära, dess syfte, och dess avsedda medel att
nå detta syfte. Det synes som komme man sanningen
ganska nära i följande sammanfattning:

I vårt nuvarande moderna samhälle, där produktionsförhållandena
äro så ordnade, att det manuella
arbetet utgör en försvinnande bråkdel av det totala
antal hästkrafttimmar, som kommer till användning
för framställande av samhällets nyttigheter, är det
oriktigt att efterfrågan på dessa nyttigheter sker via
löneinkomsten, som utgör ersättning för det i den
färdiga varan ingående obetydliga manuella arbetet.
Det är även oriktigt att låta priset på en nyttighet
bestämmas av tillgången och efterfrågan på
nyttigheten i fråga. Detta medför att fördelningen mellan
samhällsindividerna av de framställda nyttigheterna
icke kommer att ske efter principer, som stå i
samklang med det under senaste århundradet i grunden
revolutionerade produktionssystemet. Det är den på
grund härav uppkomna dissonansen mellan
produktion och konsumtion, som förorsakar de nuvarande
svårigheterna. Man kan icke råda bot på dessa
missförhållanden inom det nuvarande kapitalistiska
systemets ram, enär de viktigaste samhällsfunktionerna
där äro uppdelade på olika ledarklasser: ingenjörer,
affärsmän och politici. Bättre förhållanden inom
samhället kunna icke ernås utan att samhällsuppgifterna
handhavas under en enhetlig ledning. Denna
skall anförtros åt ingenjörsklassen, enär
produktionen är det centrala inom samhället och de övriga
klassernas ledning visat sig vara inkompetent och
ödesdiger. Alla leden i samhällsmekanismen, måste
för den skull underordnas denna ledning. En dylik
nyordning förutsätter införandet av ett samhällsskick,
där all makt innehaves av ingenjörerna med
diktatorisk myndighet.

<b>Kritik av teknokratien.</b>

Egentligen ingår det ej, enligt titeln på mitt lilla
anförande, att öva någon kritik av de teknokratiska
trossatserna. Det må emellertid förlåtas mig, om jag
ett ögonblick inriktar mig på en dylik uppgift. Jag
vill därvid f or utskicka, att jag naturligtvis endast
har teknokratien i dess rent amerikanska form i
tankarna. Att föra fram kritik emot teknokratien så
som den populärt ofta fattas -- att ingenjörerna
böra medverka för lösandet av de samhälleliga
uppgifterna i avgjort större utsträckning än tidigare --
kan givetvis icke falla mig in, då en dylik utveckling
givetvis endast vore att hälsa med största tillfredsställelse.

Det torde icke ligga någon överdrift i påståendet,
att teknokratien är ett nytt exempel på den
kvacksalvarvegetation, som alltid frodas under tider av
oro, ovisshet och panik. Förskräckelsen över att
maskinen skall komma att utestänga det mänskliga
arbetet är icke av i dag. Studerar man krisernas
historia finner man snart att den är oupplösligt förbunden
med alla större avbrott i de normala produktionsförhållandena.
Även uppfattningen att samhällets
sociala och ekonomiska struktur icke kunnat hålla
takten med den i hastigt tempo framrusande
produktionen innebär ingen nyhet. Redan i Marx
materialistiska historieuppfattning ingår som ett led i
beviskedjan att den ekonomiska och sociala organisationen
av samhället är föråldrad och ej avpassad för det
förändrade produktionssättet.

Arbetslöshet och störande omläggningar av
arbetsfördelningen har emellertid karakteriserat snart sagt
varje teknisk utveckling eller förändring. Vårt
samhällsskicks utomordentliga elasticitet och
anpassningsförmåga har dock övervunnit sådana
olägenheter, som vid flera tidigare tillfällen nått kriskaraktär.

Det i egentlig mening nya i teknokraternas lära är,
att ingenjörerna skola utgöra diktatorsklassen. Väl
är det sant, att vår tids vetenskapligt tekniska
utveckling hör till de stoltaste och hoppfullaste
vittnesbörden om människans skaparkraft, men man kan
icke undvika att göra sig den frågan om icke detta
just sammanhänger med att verksamheten på detta
område bedrivits av verklig sakkunnighet och med
en i verksamhetens egen natur liggande ständig
automatisk kontroll på denna sakkunnighet. Naturlagarna
låta icke lura sig och misstaget bestraffar sig

självt och genast. Därför möter man även på detta
område i särskilt hög grad denna den verkliga
sakkunskapens adelsmärke, respekt för skillnaden
mellan att veta och icke veta, mellan att kunna och icke
kunna och den lyckliga omedelbara konsekvensen
härav, en sund motvilja att taga befattning med
områden, som ligga utanför den egna kompetensen. Vår
teknik och vår vetenskap står högt. Just därför är
det icke att påräkna att i varje fall dess bästa
hjärnor skola stå till buds för en verksamhet, inför vilken
de måste känna motvilja eller åtminstone tvekan, en
verksamhet på områden där de icke äro sakkunniga
utan måste härska med auktoritet, som förvärvats
inför helt andra uppgifter.

I själva verket äro just sådana teknokratiens
förespråkare, som jag här haft tillfälle att skildra, de
minst lämpliga att stå som samhällsledare.
Oklarheten, fantasteriet och den mitt igenom
siffermaterialet framlysande okunnigheten äro varnande exempel.
Var och en som det minsta sysslat med statistiska
framställningar av industriella förhållanden, måste
inse att en utredning rörande tretusen olika
industrivarors utveckling under de senaste hundra åren
endast kan planeras av en person, som har ringa
vetskap om vad saken i själva verket gäller. När
Industriförbundet vid senaste kvartalsskiftet utgav sitt
arbete om den svenska industrien, visade det sig i flera
fall möta oöverkomliga svårigheter att erhålla
jämförbara data för de senaste 50 åren ens för våra viktigaste
och största industrigrenar och Sverige har ändock
säkerligen mycket bättre material i detta hänseende än
Förenta staterna. Det förefaller som skulle Veblen
hava förutsett den här berörda svårigheten att
verkligen kunna förmå just teknikens prima krafter att
intaga de platser i samhällsledningen, som han vill
bereda dem. Hans rent kommunistiska
betraktelsesätt avslöjar sig kanske klarast när han med
hänvisning till att ingenjörerna erhållit sina kunskaper och
sin utbildning på samhällets bekostnad, förklarar dem
helt enkelt vara skyldiga att ställa sig till samhällets
förfogande. Han förkunnar uttryckligen att det ej kan
finnas någon privat äganderätt ens till kunskaper och
skicklighet. Det är svårt att gå längre i kommunistisk
principfasthet.

Att närmare ingå på teknokratiens barbariska
ignorerande av alla värden utom de rent materiella
eller på dess syfte att lindrigast sagt uppluckra den
privata äganderätten skulle föra för långt och torde
f. ö. vara obehövligt då, enligt den uppfattning jag
bildat mig om teknokratien, den är en typisk
tidsblomma, om vars lukt och färg man ej behöver
mycket bekymra sig, därför att den är dömd att
försvinna om icke förr så vid morgonrodnaden till den
dag, som bådar slutet på den nuvarande krisen.

</chapter>
<chapter name="PONTUS HENRIQUES †.">
<h2>PONTUS HENRIQUES †.</h2>
Den 14 maj avled i Stockholm f. d. professorn vid
tekniska högskolan Pontus Henriques i en ålder av
nära 81 år.

Henriques var född den l juli 1852 i Göteborg och
uppväxte där i ett gott och burget hem. Han
bestämde sig tidigt för ingenjörsbanan och förberedde
sig för denna genom grundliga studier, först vid
Chalmersska slöjdskolan i hemstaden, sedan vid
Polytechnicum i Zürich och slutligen vid tekniska
högskolan i Dresden. Här ådrogo sig hans begåvning
och skicklighet facklärarnas uppmärksamhet, så att
han efter avslutade högskolestudier på deras
rekommendation erhöll anställning som ingenjör i
sachsisk statstjänst. Snart fick emellertid hans
levnadsbana en annan inriktning, då han vid 25 års ålder
blev lektor i byggnadskonst vid Norrköpings tekniska
elementarskola. Sju år senare överflyttade han till
Stockholm, där han 1884--1911 var överlärare vid

<img 1></img>
tekniska skolan i geometrisk ritning m. m. och
1886--1912 lärare i perspektiv vid konstakademien.
Sin huvudsakliga verksamhet hade han emellertid
vid tekniska högskolan, till vilken han 1885 blev
knuten såsom lektor i beskrivande geometri och
ritkonst. I samband med högskolans omorganisation
blev detta lektorat 1911 omvandlat till en professur
i beskrivande geometri, vilken befattning innehades
av Henriques, till dess han 1917 ingick i pensionsåldern.

Utmärkande för Henriques' undervisning var
framför allt översiktlig disposition och mönstergill
klarhet i framställningen. Han visste även, att
mästerskapet ligger i begränsning. Om hans betydande
pedagogiska förmåga vittna ett flertal läroböcker, som
han utgivit och som erhållit vidsträckt spridning, så
i geometrisk ritning, i skugglära, i perspektivlära
m. fl. Hans egentliga specialitet torde ha varit det
konstnärliga perspektivet, åt vilket han ägnat en
större monografi (Albrecht Dürer) samt flera
uppsatser i Teknisk tidskrift och annorstädes.

Under större delen av den tid, då Henriques var
lärare vid tekniska högskolan, stod frågan om
högskolans omorganisation på dagordningen. Det var
en tid av intensivt arbete för lärarkollegiet, som
under många och långa sammanträden, in pleno eller
genom särskilda kommittéer, granskade, dryftade och
sovrade de olika förslagen. I detta arbete tog
Henriques livlig del. Hans klara och kloka ord vunno
alltid gehör och ofta blev det han, som fann en
framkomlig väg genom svårigheterna. Hans logiska
skärpa och stora formuleringsskicklighet togos i
anspråk vid avfattande av förslagen till nya stadgar
m. m. Han var sekreterare i den kungliga kommitté,

som -- med nuvarande presidenten Lindstedt som
primus motor -- under åren 1906--1908 utarbetade
det storstilade och framsynta förslag, vilket sedan
lades till grund vid omorganisationens genomförande.

I hög grad har Henriques även gjort sig förtjänt
om högskolan genom sina från trycket utgivna
"Skildringar ur kungl, tekniska högskolans historia"
(del I, 1826--1876, utg. 1917, del II, 1877--1911, utg.
1927). Detta storslagna verk, som omfattar mer än
1 000 sidor i stor kvart med cirka 80 porträtt och
ett 20-tal andra illustrationer, utgör frukten av ett
mångårigt, träget och inspirerat arbete. I en
elegant och särdeles njutbar form framställes här
högskolans inre utvecklingshistoria under nämnda
tidsperioder, de växlande undervisningsprinciperna,
personligheterna, deras verksamhet och strider m. m.
Ett mindre arbete (utg. 1928) utgör en livfullt
avfattad krönika över festligheterna med anledning av
100-årsjubileet i sept. 1927.

Så kan Pontus Henriques med rätta kallas en
"andlig donator", till vilken tekniska högskolan såväl som
tusentals forna lärjungar stå i djup tacksamhetsskuld.
Men i långt vidare kretsar skall minnet leva
av hans personlighet, hans ädla sinne, hans varma
hjärta, hans oförlikneliga humor. När Pontus i ett
festligt samkväm reste sig för att tala, beredde sig
en var på en högtidsstund, och ingen blev besviken.
Otaliga äro sägnerna om de spirituella yttranden,
som vid sådana tillfällen funnit väg över hans läppar
eller som undfallit honom i annat sammanhang,
och det skulle säkert vara en tacksam uppgift för
en därtill skickad person att försöka samla dylika
Henriquiana. Men en sådan uppteckning kan dock
icke ge en föreställning om det oefterhärmliga sätt,
varpå orden sades och som så väsentligt bidrog till
deras verkan.

"Den gudarna älska dör ung." Att denna sats
icke är allmängiltig, därpå utgjorde Pontus
Henriques ett talande bevis, ty förvisso var han, om
någon, en gudarnas älskling. Rika naturgåvor och
ljusa levnadsöden kommo på hans lott. Med lust
och framgång ägnade han sig åt arbetet, men han
förstod även att fylla vilostunderna med ett rikt
innehåll. Hans sinne var öppet för allt stort och
skönt, som människoanden frambragt i dikt, i konst,
i musik, och han kunde med djup förståelse njuta
därav. Han fann vila och vederkvickelse i ett
sällsynt lyckligt familjeliv vid sidan av en älskvärd
maka, som var hans stöd från den tidigaste
mannaåldern intill livets slut. Vänskapens håvor kommo
honom även till del i rikaste mått. Få människor
torde det ha förunnats att leva ett så helgjutet och
harmoniskt liv, att sprida så mycken glädje bland
sina medmänniskor, att så långt in i sena ålderdomen
bevara hälsa, arbetskraft och livslust. Så må vi väl
sörja över hans bortgång men glädjas vid minnet av
hans liv och verk och med tacksamhet gömma hans
ljusa bild i våra hjärtan. <tab><tab><tab><i>Carl Heuman.</i>

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> Svenska teknologföreningen har
den 19 maj till k. m:t ingivit förslag till besättande av
en ledamotsplats i tekniska högskolans styrelse och
därvid förordat direktör Sigurd Nauckhoff, marinöverdirektör
Yngve Schoerner och myntdirektör Alf Grabe i nu nämnd ordning.

<b>Sveriges bergshantering år 1932.</b> En preliminär
redogörelse för bergshanteringen under fjolåret, publicerad
i "Kommersiella meddelanden" (15 maj 1933) avspeglar
tydligt, hur den allmänna depressionen allt hårdare
drabbat denna näringsgren.

Nedgången i järnmalmsbrytningen utgjorde 53,3 %
av 1931 års produktionssiffra, och man får gå ända
tillbaka till år 1902 för att finna en järnmalmsproduktion,
lägre än fjolårets. Totala brytningen utgjorde endast
3,3 mill. ton. Endast Gävleborgs län företer absolut
ökning; den relativa ökningen för ett antal
mellansvenska län sammanhänger självfallet med den
starkare nedgången i Norrbottensfältens produktion. Av
intresse är emellertid, att sligproduktionen minskats med
allenast ca 1/3 av 1931 års produktion.

I brikettproduktionen kan en fortsatt nedgång konstateras,
men även sinterproduktionen har fått vidkännas
en kraftig minskning (från 233:334 till 163 640 ton).

Av järnverkens produkter har tackjärnet drabbats
hårdast. Produktionen minskades med 32 % till 264 775
ton. Exporten nedgick från 40 475 till 31 545 ton, medan
importen minskades än kraftigare, nämligen från 59 474
till 38 706 ton. Produktionsminskningen har drabbat
alla slag av tackjärn med undantag av aduceringsjärn.
Störst är minskningen för basiskt bessemertackjärn och
surt martintackjärn. Smidestackjärnsproduktionen har
sedan 1930 årligen nedgått med ca 50 % per är; den
utgjorde 1930 33 452 ton, år 1931 16 391 ton och 1932 8 319
ton. Även gjuttackjärn för annat ändamål än aducering
fick vidkännas en minskning, nämligen till 34 000 ton från
ca 55 000 ton, i vilket värde produktionen tämligen
konstant hållit sig sedan år 1928. Av den totala
tackjärnsproduktionen kommo ca 20,5 % på elektrotackjärn
och ca 28,6 % på kokstackjärn, framställt i vanlig
masugn. Motsvarande relationstal voro år 1931 resp.
18,5 och 28,7 %. Den elektriska tackjärnsproduktionen
har alltså varit relativt minst drabbad av krisen.

Försäljningsvärdet av 1932 års totala tackjärnstillverkning
har uppgivits till ca 21,1 mill. kr., dvs. i
medeltal 79,9 kr./ton, ånyo en avsevärd sänkning mot
föregående års medelvärde (ca 84,6 kr./ton).

Produktionen av ferrolegeringar, 17 388 ton, är den
lägsta under den senaste 10-årsperioden. Vid tre verk
har under året sammanlagt framställts 8 720 ton
järnsvamp, medan under år 1931 endast experimentdrift
pågick. Årets siffra ligger avsevärt under 1930 års, 14 874 ton.

Vällmetallproduktionen minskades från 12 278 till
8 790 ton, medan götmetallproduktionen nedgick från ca
539 000 till 528 000 ton. Denna minskning faller så gott
som helt på bessemermetallen, medan däremot
martinmetall och elektrostål förete någon ökning.
Elektrostålet har f. ö., frånsett en tillfällig tillbakagång år
1931, alltsedan år 1919 befunnit sig i ökning.

Produktionsvolymen av handelsfärdigt valsat och
smitt järn och stål har hållit sig tämligen oförändrad
sedan år 1931, vilket, sett i samband med de minskade
import- och exportsiffrorna, tyder på att den egna
produktionen i större utsträckning fått tillgodose det
inhemska behovet av dessa varor.

Utvecklingen av produktionen av ädlare malmer dikterades
givetvis av Bolidenföretagets drift. I Rönnskär

tillverkades under året ca 15 kg guld, och kopparframställningen
i riket ökades från 2 854 till 3 140 ton raffinerad metall.

<b>Världskraftkonferensens sektionsmöte,</b> vilket som
bekant äger rum mellan den 26 juni och den 9 juli, har
sin huvuddel förlagd till Stockholm under tiden
28 juni--4 juli. Till denna del äro samtliga tekniska
diskussioner samlade, och programmet är särskilt tillrättalagt
för svenska förhållanden. Det tekniska programmet
omfattar storindustriens och transportväsendets
energifrågor och erbjuder mycket av intresse för svenska
kraftverks- och elektricitetsverksmän.

Avgiften för fullt medlemskap i kongressen är 50 kr.,
vartill kommer 20 kr. för varje medföljande person.
Denna avgift berättigar till gratis deltagande i
föranstaltningarna i Köpenhamn, till
öppningshögtidligheterna i Stockholms konserthus den 28 juni och
därefter följande rundtur i Stockholm samt till svenska
nationalkommitténs festmiddag i gyllene salen i
stadshuset den 29 juni. Avgiften ger dessutom möjlighet att
genom mötesbyråns förmedling erhålla identitetskort,
som berättigar till lösande ar II klass biljett till III
klass pris för resa till Köpenhamn eller Stockholm från
hemorten samt återresa från Stockholm eller Oslo till
hemorten. Slutligen har deltagare rätt att vara med
om kongressens officiella resor till taxor, vilka av olika
skäl satts något högre för svenska deltagare än för utländska.

Av stort intresse är att mötesbyrän kommer att
tillhandahålla s. k. åhörarkort till ett pris av 10 kr. Dessa
kort äro avsedda för svenska ingenjörer och berättiga
till tillträde på konserthusets och riksdagshusets
läktare under pågående förhandlingar. Utöver att de
berättiga innehavaren att inköpa särtryck av kongressens
trycksaker medföra korten för övrigt inga särskilda
rättigheter.

Onsdagen den 28 juni anordnar Svenska elektroingenjörsföreningen
omkring kl. 20 mottagning å teknologföreningens
lokal, till vilken utländska gäster bland
kongressdeltagarna komma att inbjudas. Denna
mottagning är tillgänglig för alla medlemmar i
teknologföreningen mot en avgift av 5 kr. och ger tillfälle, särskilt
för dem som innehava åhörarkort, att även personligen
sammanträffa med kolleger och vänner utifrån.
Liknande mottagningar anordnas samtidigt av vissa andra
fackavdelningar av teknologföreningen.

Mötesbyrån är förlagd till Hotell Stockholm,
Norrmalmstorg 1 (telefon "Världskonferensens mötesbyrå",
telegramadress "Worpowcon"). Därifrån erhållas
anmälningskort och program, och dit insändas anmälningar
och avgifter.

<b>Internationella högspänningskonferensen i Paris</b> (La
Conférence Internationale des Grands Réseaux
Electriques), vilken enligt tidigare meddelade program skulle
öppnas den 18 juni, kommer att taga sin början redan
fredagen den 16 i samma månad. Orsaken härtill är
den stora tillslutningen av deltagare (650 hittills
anmälda mot ursprungligen beräknade 400 à 450), som
torde komma att uppgå till ca 700 eller ungefär lika
många som vid konferenserna 1931 och 1929. Arbetet
är uppdelat på tre sektioner: konstruktion och isolering
av linjerna (sammanträdesdagar 16, 17 och 19 juni),
drift och sammankoppling av näten (20, 21 och 22 juni)
och konstruktion av kraftcentraler och understationer,
inkl. omformare, transformatorer, strömbrytare med
eller utan olja osv. (22, 23 och 24 juni).

Deltagaravgiften är, som tidigare nämnts, 375 fr.
Anmälningar mottagas av Siecrétariat de la Conférence,
Avenue Marceau 54, Paris.

<b>Kooperativa förbundets industrirörelse under år 1932.</b>
Om rörelsen vid kooperativa förbundets industriföretag
lämnar den nyligen utkomna förvaltnings- och
styrelseberättelsen bl. a. följande upplysningar.

Tillverkningen av kassaapparater (om dessa se
Teknisk tidskrift Mekanik 5, 1933) har fortgått. Huruvida
tillverkningen i fortsättningen skall bedrivas som
hittills eller utlämnas på entreprenad kommer att bero på
resultatet av K. F:s egen verkstadsrörelse. Vid
margarinfabriken tillverkades över 14,5 ton, vilket är den
högsta kvantitet, som något år tillverkats därstädes. Från
och med november 1932 hämtar fabriken sina oljor från
egen fabrik i Karlshamn, inköpt från Reymersholmsbolaget.
Oljorna transporteras från Karlshamn till
Norrköping i specialbyggda tankvagnar och pumpas
omedelbart in i fabrikens tankanläggning. Oljefabriken har
grundligt moderniserats och kommer vid normal drift
att sysselsätta ca 150 man. Kvarnarnas sammanlagda
förmalningskapacitet har kunnat utnyttjas i högre grad
än tidigare. Sammanlagt utlastades från förbundets
kvarnar under år 1932 1 234 154 deciton mot 1 197 347
deciton ett år tidigare.

Skobranschen hade under fjolåret rätt stark känning
av det försämrade ekonomiska läget och den blida
väderleken under hösten. Det oaktat kunde förbundets
skofabrik ge jämn sysselsättning och till och med öka
produktionen med ca 30 000 par till ca 254 000 par,
ökningen torde närmast sammanhänga med att tekniska
förbättringar vid framställningen möjliggjort billigare
skotyper. Gummifabriken hade full sysselsättning å
samtliga avdelningar. Försäljningen av gummiskodon
nedgick något, beroende på försämrade exportmöjligheter.
Däremot ökades tillverkningen av automobildäck
samt cykeldäck.

Förbundet har vidare upptagit cementtillverkningen
vid Lanna bruk, där jämsides med cementtillverkningen
pågå vissa försök med ett byggnadsmaterial, som
eventuellt kommer att tillverkas vid Lanna.

Inom förbundets egna industrier nådde produktionen
ett värde av 69,1 mill. kr. mot 66,1 mill. kr. år 1931.

<b>Kamratmöte.</b> Onsdagen den 24 maj samlades å
Skansens Nyloft ett antal av 1899--1903 års studerande vid
tekniska högskolan. Sammankomsten inleddes med
middag, till vilken generalkonsul Duns hälsade
kamraterna välkomna. Högtidstalet hölls av ingenjör
Körner, major Smedberg hyllade de bortgångnas minne samt
talade för de frånvarande, och ingenjör Albihn tackade värdarna.

Därefter vidtog samkvämet i de traditionella former,
som utmärkte den kamratkrets, vilken vid sekelskiftet
utgjorde tekniska högskolans studentkår. Dr
Baeckström föredrog en ståtlig dikt och talade för Petissan,
medan generalkonsul Duhs hyllade kvinnan och
berättade Frödingshistorier på sitt utomordentliga vis.
Ingenjör Westin bidrog till underhållningen med sång.

De närvarande voro civilingenjör Harry Albihn, fil.
dr Arvid Baeckström, telegrafingenjör Torsten
Berglund, förste maskiningenjör Per Björkman, direktör
Allan Boo, civilingenjörerna K. A. Borlander, Gösta
Broomé, Ernst Böklin och Arvid Börjeson, direktör
Fredrik Carlson, direktör B. Delin, bergsingenjör Gösta
Drakenberg, generalkonsul Hugo Duhs, civilingenjör
Torsten Edlund, överingenjör Filip Fredén, förste
byråingenjör Axel Gustrin, direktör M. Hallin, bergsingenjör
Oscar Hedin, civilingenjörerna Elias Hedrén, Ernst
Hedström, Svante Holm, Ivar Jakobsson och Julius Körner,
stadsplanedirektör Albert Lilienberg, yrkesinspektör
Nils Melander, civilingenjör Hugo Montgomery, förste
byrådirektör K. E. Nylander, direktör Ragnar Perslow,
direktör Gustaf Rosén, bergsingenjör Helmer Sandberg,
byråchef Erik Sjögren, major Richard Smedberg,
disponent Ivar Wendt, bergsingenjör K. E. Westin,
civilingenjör Gustaf Wettermark, bergsingenjör Valfrid
Videgren, arbetschef Folke Winbladh och direktör Erik
Åberg.

</chapter>
<chapter name="TEKNISK TIDSKRIFT
HÄFT. 23 ÅRG. 63 10 JUNI 1933">
<h1>TEKNISK TIDSKRIFT</h1>
<h2>HÄFT. 23 ÅRG. 63 <tab>10 JUNI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Tvenne prejudikat i patentärenden. -- Ekonomisk översikt. -- Till frågan om motorvagnar
för järnvägsdrift. -- Notiser. -- Litteratur. -- Tekniska föreningar.

</chapter>
<chapter name="TVENNE PREJUDIKAT I PATENTÄRENDEN.
EN PARALLELL.">
<h2>TVENNE PREJUDIKAT I PATENTÄRENDEN.</h2>
<h3>EN PARALLELL.</h3>
Helt naturligt kunna vid beviljande av patent å
uppfinningar olika uppfattningar råda om den
betydelse som skall tillmätas den tekniska effekt, som
vinnes genom en viss uppfinning, samt storleken av
det avsteg från det hittills brukliga, uppfinningsgraden,
som uppfinningen representerar. Ett studium
av de i Industritidningen Nordens bilaga Svensk
tidskrift för industriellt rättsskydd publicerade
patentanspråken till beviljade patent ger vid handen, att
ofta en mycket liberal uppfattning gör sig gällande
vid patentbeviljandet. Å andra sidan kan
understundom en mycket sträng uppfattning komma till
uttryck, såsom framgår av den följande framställningen.

Det är särskilt anmärkningsvärt vid det åsyftade
fallet, som varit underkastat såväl patentverkets
besvärsavdelning som k. m:ts (regeringsrättens)
prövning, att antydda stränga uppfattning starkt
kontrasterar även mot den uppfattning, som uttryckts i ett
annat av k. m:t för helt kort tid sedan prövat fall,
vilket jämväl för jämförelses skull relateras.

Av en patentsökande ingavs den 30 sept. 1928 en
patentansökan å en anordning vid ackumulerande
varmvattenberedare.

För att undvika för stor värmeavledning till de till
en ackumulerande varmvattenberedare anslutna
rörsystemen har det varit brukligt att förena denna med
rörsystemen medelst invid varmvattenberedaren
anordnade rörstycken av värmeisolerande material.
Detta medför emellertid en olägenhet. Det
värmeisolerande rörstycket förstöres lätt, varför något
annat medel måtte utfinnas för att minska
värmeavledningen till rörsystemen. Ett nytt sådant medel
bestod i en tillstrypning av den värmeavledande
tvärenomskärningsarean utförd på det sättet att i
rörledningarna mellan varmvattenberedaren och
rörsystemen på både in- och avloppssidan invid
varmvattenberedaren insattes rördelar med <i>avsevärt</i> minskad
inre sektionsarea och med <i>avsevärt</i> minskad
godstjocklek i förhållande till inre sektionsareorna och
godstjocklekarna hos de nämnda rörledningarna.
(Godstjockleken behöver endast avpassas efter det
inre övertrycket.)

Patentanspråket 1:o) var riktat på just denna
anordning, under det att enligt patentanspråk 2:o) för
återvinnande av tryckförlust genom tillstrypningen
det insatta rörstycket kontinuerligt vidgades mot
ändarna. Enligt patentanspråk 3:o) var rörstycket förlagt
innanför en omkring behållaren anbragt yttre isoleringsmantel.

Det medgives villigt, att uppfinningen icke är på
något sätt epokgörande. Men det har beviljats ett
otal patent av samma eller lägre uppfinningsgrad och
beviljas allt fortfarande.

Patentansökningen blev avslagen med hänvisning
till ett tyskt patent nr 463731, som endast visade, att
avloppsröret från en varmvattenberedare till en viss
del var förlagt innanför en yttre isoleringsmantel.
Varken uppfinningstanken att minska värmeavledningen
till rörsystemen eller någon tillstrypning enligt
patentanspråk 1:o) var på något sätt ens antydd i patentet.

Då sökanden måste anse avslaget i hög grad
oberättigat, i synnerhet om hänsyn tages till
uppfinningsgraden hos vad som annars brukar beviljas
patent på, ingåvos besvär hos patentverkets
besvärsavdelning, som emellertid icke fann någon anledning
att upphäva avslaget. Besvärsavdelningen fann
uppgifterna om den inre diametern "ytterligt obestämd"
och om godstjockleken "alldeles för vag". Ej heller
kunde någon av de i underanspråken angivna
anordningarna anses patenterbara, ehuru patentverket
under ärendets föregående handläggning i fråga om
patentanspråk 2:o) uttalat att "ansökningen torde
därför inskränkas till den i patentanspråk 2:o)
angivna utföringsformen" och avslaget hänförde sig
endast till patentanspråken 1:o) och 3:o).

Besvären fullföljdes hos k. m:t och i samband
härmed ingåvos tvenne nya förslag till patentanspråk,
något omredigerade med hänsyn till en av
besvärsavdelningen framställd anmärkning. I besvären
anfördes såsom exempel ett stort antal patent, hämtade ur
Svensk tidskrift för industriellt rättsskydd, vilka
beviljats med patentanspråk innehållande dimensions-
och likartade uppgifter av samma slag som i den
avslagna patentansökan (patenten n:ris 62039, 63865,
64321, 67264, 68614, 68849, 68980, 69007, 69381,
69414, 70450, 70451, 71475, 71813, 71817, 72006,
72068, 72678, 73461, 73508, 73731, 73825, 73938).
Dessutom anfördes en under nr 103/1929 kungjord
patentansökan, vars patentanspråk hade följande
lydelse: "Mjölkkärl av aluminium, kännetecknat därav,
att det vid sin mynning är försett med en massiv
förstärkning, som är utarbetad i ett med kärlets vägg
genom ökning av kärlväggens godstjocklek vid
mynningen." Då uppfinningsgraden i denna uppfinning

måste anses mycket obetydlig, är det av visst
intresse att erfara resultatet av en mot denna
patentansökan framställd invändning.

Men dessutom anfördes ytterligare ett fall, som
varit underkastat k. m:ts prövning, nämligen
patentansökan nr 32/1932, ingiven den 19 okt. 1927 under
nr 3742/1927, vilken ansökan enligt vad som framgick
av de kungjorda handlingarna av k. m:t återförvisats
till patentverket och nu lett till patentet nr 76454.

Patentanspråk 1:o) i detta patent har följande lydelse:

Anordning för undvikande av svängningar hos den
i bränsletryckledningar till dieselmotorer befintliga
bränslemängden kännetecknad därav, att i
tryckledningen mellan bränslepump och
bränsleinsprutningsventil äro insatta rördelar, vilkas inre
tvärgenomskärning är dubbelt så stor som
rörledningstvärgenomskärningen eller därutöver och vilkas väggar vid de
ifrågakommande bränsletrycken äro stela
(patentritningen till patentet nr 76454 visar, att stelheten
åstadkommits genom ökning av godstjockleken).

I överensstämmelse med detta patentanspråk
formuleras ett i samband med besvären till k. m:t
inlämnat patentanspråk 1:o sålunda:

Ackumulerande varmvattenberedare kännetecknad
därav att i rörledningarna mellan
varmvattenberedaren och rörsystemen äro invid
varmvattenberedaren insatta rördelar, vilkas inre sektionsarea är
hälften av nämnda rörledningars eller därunder och
vilkas godssektionsarea är hälften av nämnda
rörledningars godssektionsarea eller därunder, så att den
sektionsarea, genom vilken värmeavledning äger rum,
blir betydligt mindre än sektionsarean i de nämnda
rörledningarna i ändamål att värmeavledningen utan
användning av mellanstycken av värmeisolerande
material må bliva reducerad till ett minimum.

Såsom ett alternativ ingavs även ett patentanspråk,
som skilde sig från det anförda endast därigenom, att
den ena sektionsarean angavs vara avsevärt mindre
än den andra i full överensstämmelse med en hel del
beviljade patent.

Analogien mellan de båda patentanspråken är
påtaglig. I ena fallet äro i en rörledning insatta
rördelar med avsevärt större inre diameter och med
avsevärt större godstjocklek, i andra fallet rör delar med
avsevärt mindre inre diameter och avsevärt mindre
godstjocklek. I ena fallet sker godkännande, i andra
fallet avslag.

Rörande motiven för att k. m:t ej funnit skäl
bifalla besvären, lämnas ingen närmare upplysning.
Man får då antaga, att k. m:t accepterat de av
besvärsavdelningen dels i det ovan nämnda beslutet
dels i ett senare efter remiss till besvärsavdelningen
till k m:t avgivet utlåtande framförda motiven.

I detta utlåtande framställer besvärsavdelningen
uppfinningen såsom en kombination av tre element
"nämligen a) direkt metallisk förbindelse mellan
varmvattenberedaren och rörsystemet; b) mindre
diameter hos förbindningsrören än hos rören i
rörsystemet; och c) så liten godstjocklek hos dessa
förbindningsrör som hållfasthetskraven medgiva." (I ett
tidigare angivet patentanspråk hade såsom ett mått på
godstjockleken angivits, att denna skulle tagas så
liten som hållfasthetskraven <i>med hänsyn till det inre
övertrycket</i> medgåve).

I fråga om moment a) framhåller besvärsavdelningen
att klaganden "vidgått, att kombinationselementet
i fråga icke kan anses i och för sig innebära
något patenterbart". Givetvis har sökanden aldrig
pretenderat på att momentet skulle vara nytt.

"Beträffande kombinationselementet b)" säges i
utlåtandet "vill besvärsavdelningen <i>icke bestrida,</i> att
vid jämförelse mellan två i övrigt lika och under lika
förhållanden arbetande varmvattenberedare, den ena
med förbindningsrör av mindre diameter än den
andra <i>värmeavledningen blir mindre vid den förra än
vid den senare,</i> givetvis på bekostnad av ett större
tryckfall. Patentanspråket 1:o) angiver emellertid en
minskning av diametern i förhållande till rören i det
till varmvattenberedaren anslutna rörsystemet. Dettas
diameter kan dock, såsom besvärsavdelningen
framhållit i sitt ovannämnda beslut, variera inom vida
gränser, beroende på avsedd vattenmängd, antal
avtappningsställen, tillåtet tryckfall etc. Diametern
behöver ej ens vara enhetligt fixerad, i det att
avgreningar kunna förekomma med växlande diameter allt
efter förd vattenmängd. Vid liten erforderlig
vattenmängd, kort avstånd till avtappningsstället och stort
tillåtet tryckfall kunna anslutningsrör tänkas av
mycket obetydlig diameter. Den uppgivna minskningen
av diametern å förbindningsrören i förhållande till en
inom vida gränser varierande okänd rördiameter å ett
av patentföremålet i övrigt oberoende rörsystem
torde därför, trots den <i>riktiga tanken</i> att härigenom
nedbringa avledningsförlusten, enligt besvärsavdelningens
mening icke vara möjlig att patentskydda."

Beträffande kombinationselementet c) framhöll
besvärsavdelningen endast, att för detta gällde i
huvudsak samma synpunkter som kommit till uttryck
om b).

Det anmärkningsvärda är, att besvärsavdelningen
icke bestrider fördelen med anordningen samt
medgiver, att tanken är riktig. Här är sålunda
uppfinningstanken av besvärsavdelningen erkänd. Det blir
därför så mycket mera svårförklarligt, varför något
patenterbart ej kan anses föreligga.

Vad besvärsavdelningen i övrigt framhåller i sitt
utlåtande, förefaller vara i viss mån för uppfinningen
ovidkommande. Det är ju klart att om avgreningar
med t. e. olika avtappningsställen förekomma, dessa
kunna hava mindre diameter och godstjocklek än
andra delar av rörsystemet. Men tillstrypningen genom
minskning av diameter och godstjocklek måste
naturligtvis vara belägen intill varmvattenberedaren och
jämförd med diameter och godstjocklek av den till
tillstrypningen närmast anslutna delen av rörsystemet.
Beskrivningen över uppfinningen och vad som
framhållits av sökanden under behandlingen lämnar
ej i tvivelsmål härom.

Såsom en sammanfattning må slutligen framhållas,
att uppfinningen till sin omfattning icke är mera
"obestämd" eller mera "vag" än ett stort antal
uppfinningar, å vilka patent beviljats och fortfarande
beviljas, uppfinningar, som avse relativa förhållanden
mellan olika dimensioner, olika antal, olika massor,
olika specifika egenskaper (jämför t. e. den
kungjorda patentansökan nr 284/1928, avseende en
aluminiumbehållare med hårdare botten än vägg) m, m.,
och ej heller mera "obestämd" och "vag" än den
uppfinning, som utgör föremål för det av k. m:t
beviljade patentet nr 76454.

När vid Svenska teknologföreningens ordinarie
stämma den 19 nov. 1930 det förslag till
omorganisation av Patent- och registreringsverket, vilket
sedermera i huvudsak blev av riksdagen antaget, var uppe
till diskussion, kritiserades från flera håll den
bristande enhetligheten vid patentansökningars
avgörande, som man iakttagit, och farhågor uttrycktes
även för att ej heller det nya förslaget skulle
avhjälpa detta. Snarare kunde man till och med
befara, att enhetligheten skulle bliva lidande genom
förslagets genomförande.

Emellertid rekommenderade likväl teknologföreningen
med vissa mindre reservationer förslaget.
Såsom en garanti för vinnande av enhetlighet
anbefalldes, att besvärsavdelningens avgörande i viktiga
fall borde redovisas i en för allmänheten tillgänglig
prejudikatsamling, i vilken även borde intagas fall,
då patent blivit vägrat. Någon sådan har, så vitt vi
veta, ännu ej blivit publicerad, vilket måhända är
beroende på att den nya organisationen ej tillräckligt
lång tid varit i verksamhet, för att någon omfattande
samling prejudikat skall hava hopbragts. De ovan
relaterade båda fallen kunna i avvaktan på en
sådan prejudikatsamling vara av ett visst intresse
såsom "prejudikat" betraktade.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab>Stockholm den 3 juni 1933.
Förgäves ha de amerikanska myndigheterna under
omkring två år sökt att pumpa in kredit i det
amerikanska näringslivet. Krisens psykologiska verkningar
ha varit allt för starka för att näringslivet skulle kunna
visa någon förmåga att absorbera den bjudna
krediten. Den del av allmänheten, som önskat krediter,
har saknat kreditvärdighet, och den del, som ägt
kreditvärdighet, har icke önskat krediter. Bankerna ha med
sina inneliggande frusna krediter icke varit benägna
att taga annat än de mest prima säkerheter.
Bankkrisen har givetvis ytterligare skärpt bankernas
försiktighet, trots att bankernas möjligheter att uppbringa
likvida medel efter densamma genom ändrad
lagstiftning stegrats. Även de allra sista bankrapporterna visa
trots de tydliga tecken till förbättring, som på sistone
kunnat skönjas, en alltjämt sammankrympande
kreditvolym hos bankerna. Det är väl dock troligt, att de
senaste två månadernas stegring i råvarupriserna i
förening med en tydlig, om än icke över lag starkare
förbättring inom näringslivet i allmänhet kommer att
åstadkomma en ändring i utvecklingen av bankernas
kreditvolym.

Det har i dessa spalter tidigare framhållits, att även
sedan det statiska läget på varumarknaderna
förbättrats genom att lagren hos detaljhandeln, grosshandeln
och producenterna nedbringats till jämfört med
normala förhållanden mycket små kvantiteter kräves en
förändring i den allmänna psykologiska inställningen
hos konsumenterna, för att någon konjunkturförbättring
skall inträda. Så långt man kan döma, är en
förändring i allmänna opinionens tidigare pessimistiska
bedömande av den närmaste tidens konjunkturutveckling
på väg. De utomordentligt djupt ingripande åtgärder från
statsmyndigheternas sida i ett stort antal länder, som
företagits eller förberedes, ha icke kunnat undgå att
komma den allmänna opinionen att inse, att man nu är
beredd göra de mest betydande offer för att vrida det
ekonomiska maskineriet tillrätta. Åtgärdernas omfattning
ger ett gott vittnesbörd om allvaret bakom desamma. I
den mån övertygelsen om att världens ekonomiskt mest
betydande länder äro beredda att med alla till buds
stående krafter bekämpa den ekonomiska krisen växer
sig stark bland den stora allmänheten, och man åter
börjar hysa förhoppningar om framtiden, skapas det
viktigaste underlaget för en varaktig förbättring av
konjunkturen.

De senaste båda månadernas utveckling på de stora
råvarumarknaderna avspeglar otvivelaktigt en spirande
optimism, och denna kommer ock till uttryck, om än
endast i undantagsfall starkare, på flera håll inom
amerikanskt näringsliv. Sysselsättningen inom
stålindustrien har under de båda sista månaderna stigit
från 14 till 47 % av kapaciteten. Konsumtionen av
elektrisk kraft, som i början av april var cirka 10 %
lägre än under samma tid året förut, har stigit till att
enligt senaste rapport uppgå till 2,2 % mer än den för
samma vecka -- den som slutade med 13 maj -- i fjol.
I maj i år har för första gången på tre år en vecka
visat större elektrisk förbrukning än motsvarande ett
år tidigare. Den stigande optimismen kommer ock till
synes på fondbörserna under de båda sista månaderna,
där kurserna varit genomgående stigande.
Otvivelaktigt gör sig tämligen allmänt en något ljusare
grundton gällande på den ekonomiska himmeln, där så länge
de tunga åskmolnen dominerat.

Den fortsatta utvecklingen torde dock vara i allra
högsta grad beroende på synnerligen ovissa faktorer av
väsentligen politisk karaktär. Den världsekonomiska
konferensen och avrustningskonferensen ha att brottas
med problem, vars avgörande betydelse för den
närmaste Lidens ekonomiska utveckling är otvivelaktig. Ett
misslyckande eller i varje fall ett misslyckande, som
framstår såsom ett sådant för världsopinionen, komme
med nödvändighet att få synnerligen olyckliga
konsekvenser för den spirande optimismen. Svårigheterna
att komma ur den grottekvarn som valutaförsämring
och därav följande tullhöjningar i andra länder innebär
äro utomordentliga. Den på politisk grund starkt
nationella inställningen i ett flertal länder och i andra av
ekonomiska skäl, som tagit sig uttryck i ständigt
växande handelsavspärrningar är givetvis en av de
största svårigheterna vid den stundande konferensen.
Den omständigheten att världens ekonomiskt mest
betydelsefulla länder ha en pappersvaluta, vars värde kan
utjöra ännu en faktor vid förhandlingsbordet, är icke
just ägnat att förenkla problemställningen. Sannolikt
är väl att de så nyligen uppbyggda handelsspärrarna
icke komma att i nämnvärd grad demoleras, även om
man skulle kunna uppnå en överenskommelse om deras
maximihöjd. För valutans del torde man väl knappast
komma länere än till uppdragande av vissa allmänna
riktlinjer för konferensstaternas valutapolitik. Det
omedelbara resultatet blir på dessa områden troligen icke
alltför överväldigande. Faran för att Tyskland kommer
att vid konferensen handla icke efter den yttre dräkt,
det anlagt i ock för avrustningskonferensen, utan efter
den rådande statsmaktens inneboende natur är stor och
kan komma att vid förhandlingar av den ömtåliga
natur, det här är fråga om, få de mest ogynnsamma
verkningar. Ett krav på moratorium för den utländska
kommersiella skulden framställt omedelbart före eller
under konferensen skulle säkerligen få för
förhandlingarna olyckliga konsekvenser. Måhända kan den
starka isolering, i vilken Tyskland självt ställt sig,
medföra att förhandlingsförloppet icke får några
ultimaformer. Ovissheten beträffande U. S. A:s
allmänna inställning vid konferensen är i ögonen fallande.
Den allra närmaste tiden kommer att skingra den.
Säkerligen har dock U. S. A. aldrig tidigare vid ett
konferensbord känt så stor samhörighet med världen i
övrigt som vid det bord, kring vilket hela världen nu
fylkas. Det är att hoppas, att om icke annat det
ekonomiska tvånget skall bryta ned den ekonomiska

självtillräcklighet, som kännetecknat de sista årens
handelspolitik och som med nödvändighet måste sänka den
allmänna levnadsstandarden.

Bortsett från U. S. A. kan man icke konstatera några
mera påtagliga tecken till förbättring av det ekonomiska
läget; dock har den tunga industrien på sistone arbetat
under gynnsammare villkor än tidigare. Tyskland
har kunnat hålla sin genomsnittliga dagsproduktion av
stål 15 à 20 % högre än i fjol.

För vårt lands del har den gångna månaden medfört
avgöranden av den största betydelse för näringslivet.
Det engelska handelsavtalet kan anses lyckligen i
hamn. Resultatet torde med hänsyn till för handen
varande omständigheter få betecknas såsom
tillfredsställande, även om dess konsekvenser för näringslivet
i dess helhet först senare utkristallisera. Den stora
kohandeln i krisbudgeten är ett sorgligt kapitel.
Bondeförbundet har sedvanemässigt offrat nära nog vad som
helst för sina väljares ekonomiska vinning.
Konsekvenserna komma åtminstone i första hand att gå ut över
det stora mellanskiktet i samhället och spararna. De
ifrågasatta lönedirektiven för reservarbetena äro
givetvis i högsta grad ägnade att konservera den
rådande lönenivån för arbetarna och hålla dessa som klass
kompenserade för gåvan till bönderna. Det synes dock
icke helt uteslutet, att en mindre inflation skulle
kunna framgå ur riksdagens stundande valutadirektiv
och de ogynnsamma konsekvenserna för
exportindustrien -- åtminstone de direkta -- av krisbudgeten på
så sätt elimineras, och arbetarnas avtalsenliga löner i
viss mån på omväg sänkas. <tab><tab><tab><tab><i>Filip Oberger.</i>

</chapter>
<chapter name="TILL FRÅGAN OM MOTORVAGNAR FÖR
JÄRNVÄGSDRIFT.">
<h3>TILL FRÅGAN OM MOTORVAGNAR FÖR
JÄRNVÄGSDRIFT.</h3>
I ovanstående fråga höll trafikchefen Hj. von Porat
vid Svenska teknologföreningens årsmöte i år ett
föredrag återgivet i Teknisk tidskrift, 29 april 1933.
Undertecknad hade anmält ett inlägg efter föredraget, för
vilket inlägg emellertid då intet tillfälle gavs. Jag vill
därför något beröra frågan, egentligen för att lämna en
del upplysningar, som jag anser vara av värde.

Jag lämnade vid ett tidigare årsmöte ett meddelande
om Nydqvists hydrauliska växel, vilken växel
åtminstone teoretiskt föreföll mycket lovande just för
motorvagnsdrift. Då en del sedermera utförda motorvagnar
med denna växel visade sig ej fylla måttet, så fick nog
allmänheten, även den tekniska, den uppfattningen, att
detta berodde på den hydrauliska växeln, och detta
förhållande torde vara orsaken till det i von Porats
föredrag omnämnda misstroendet mot hydrauliska växlar
överhuvudtaget. Emellertid voro åtminstone beträffande
de för O. K. B. utförda motorvägnarna andra faktorer
av väsentlig betydelse.

De för motorvagnarna använda amerikanska
bensinmotorerna voro ursprungligen avsedda för s. k.
tullkryssare och hade centrifugalpumpar för kylvattnets
cirkulation. Vid kylsystemets anläggande å
motorvagnen hade ordnats så, att en statisk uppfordringshöjd
om ca 1,5 m uppstått för cirkulationspumpen. Vid
normalt varvtal å den belastade motorn, ca 1 500 v/min,
erhölls tillfredsställande cirkulation, men vid reducerat
varvtal -- motorn gjorde vid tomgång ca 500 v/min --
synes cirkulationen helt hava upphört. Visserligen
iakttogs tidigt egendomliga förhållanden beträffande
kylvattnets temperatur, men intet blev åtgjort, varför rätt
snart vissa motordelar, såsom avgasrör, ventiler och
block förstördes.

En annan iakttagelse som gjordes var att startmotståndet
för vagnarna ibland var abnormt stort. Det
föreföll som om vagnen varit "klistrad" till spåret. Jag
fick den uppfattningen, att systemet med koppelstänger
mellan de drivande hjulparen var helt förkastligt och att
det borde ersättas av någon annan konstruktion.
Emellertid lämnade civ.-ing. Lysholm vid ett för en tid
sedan hållet föredrag om det nya turbindrivna
mottryckslokomotivet för O. F. W. J. den upplysningen, att
vissa i början uppträdande svårigheter med kuggväxlarna
eliminerats, sedan man upptäckt, att de kopplade
hjulen hade olika stora vevradier och man fått detta
förhållande rättat. Felet berodde sålunda i detta fall
på bristande verkstadskontroll, och jag kan icke värja
mig mot misstanken att samma fel antagligen vidlådit
motorvägnarna och där orsakat det nämnda varierande
och ibland abnormt stora startmotståndet samt
förstöringen i förtid av en del till den mekaniska
utväxlingen hörande detaljer. Förhållandet blev särskilt svårt
genom vagnens kolossala vikt i förhållande till
motoreffekten. Det är synnerligen glädjande att enligt von
Porats föredrag nu även järnvägsteknici hava insett att
man måste medgiva en mindre robust byggnad av
motorvägnarna, så att vagnvikten per passagerareplats får
ett rimligare värde. Jag kan här nämna, att jag å
utställningen i Paris 1931 såg en motorvagn med 34
platser och en vikt av 9 100 kg, avsedd för 90 km/tim.
Den hade en 6 cylindrig 4-takt motor, 115 X 180 mm.

Med mitt inlägg vill jag egentligen framhålla, att
misstroendet mot hydraulisk utväxling å motorvagnar
är ganska oberättigat, enär tidigare misslyckande hade
väsentligen andra orsaker än växeln. Konstruktivt är
nog Lysholm-Smiths hydrauliska växel mera tilltalande
än den Nydqvistska, i det den har färre delar, som
utsättas för mekaniskt slitage och medger direktkoppling
vid högre hastighet. I förening med en snabbgående
råoljemotor eller eventuellt en bensinmotor med
kolgasdrift och förkompressor mellan gasgeneratorn och
motorn tror jag Lysholm-Smiths växel skall komma att
visa sig mycket lämplig för driften av såväl större som
mindre motorvagnar för järnvägsdrift.

Stockholm den 22 maj 1933. <tab><tab><i>Hjalmar O. Dahl.</i>

</chapter>
<chapter name="NOTISER">
<h3><i>NOTISER</i></h3>
<b>Sveriges sjöfart år 1931.</b> Kommerskollegium har i
dagarna publicerat berättelsen över rikets sjöfart år
1931, ur vilken följande uppgifter angående
handelsflottans utveckling äro hämtade.

Handelsflottans tonnage har under redogörelseåret
ökats med 63 394 bruttoton och 46 133 nettoton,
motsvarande resp. 3,7 och 3,8 %. Tonnagesiffrorna för
1914, de högsta som uppnåtts före tillbakagången under
världskriget, överträffas av redogörelseårets med ej mindre
än 551 162 bruttoton och 360 986 nettoton,
motsvarande resp. 44,2 och 40,0 %.

Fartygsbeståndet uppgick år 1931 till 2 496,
fördelande sig på olika fartygsslag sålunda: ångfartyg
1 159, motorfartyg 347, segelfartyg med hjälpmaskin 847
och segelfartyg utan hjälpmaskin 143.

Bruttotonnagets fördelning på de olika slagen av
fartyg var år 1931 följande (motsvarande relationstal år
1930 inom parentes): Ångfartyg 65,2 (66,9) %,
motorfartyg 29,7 (27,8) %, segelfartyg med hjälpmaskin 3,6
(3,5) % och andra segelfartyg 1,5 (1,8) %. Beståndet
av motorfartyg och segelfartyg med hjälpmaskin har
sålunda ökats på ångfartygens och övriga segelfartygs

bekostnad. Än tydligare framstår denna utveckling vid
jämförelse med bruttotonnagets fördelning år 1913, då
84,3 % av tonnaget representerades av ångfartyg, 0,9 %
av motorfartyg, 0,4 % av segelfartyg med hjälpmaskin
och 14,4 % av andra segelfartyg.

Under året har antalet av ångfartyg minskats med 7
och antalet av segelfartyg utan hjälpmaskin minskats
med 35, medan motorfartygen ökats med 11 och
segelfartygen med hjälpmaskin ökats med 28.

Redogörelseårets tonnageökning, 63 394 bruttoton,
framkommer som netto av en total ökning å 93 693 ton
och en total minskning å 30 299 ton. I huvudsak
hänföra sig dessa förändringar till nybyggnad och inköp
från utlandet, resp. försäljning till utlandet och genom
olycksfall inträdd förlust av fartyg.

Antalet inom landet under året nybyggda fartyg
utgjorde 22, därav 7 ångfartyg, 12 motorfartyg och 3
segelfartyg med hjälpmaskin. Genomsnittligt mätte dessa
fartyg följande antal bruttoton: ångfartyg 1 165 ton,
motorfartyg 3 141 ton, och segelfartyg 87 ton. Från
utlandet förvärvades 15 ångfartyg med ett
genomsnittstonnage av 1 524 ton, 2 motorfartyg med ett
genomsnittstonnage av 8 698 ton, 16 med hjälpmaskin försedda
segelfartyg med ett genomsnittstonnage av 909 ton samt
7 övriga segelfartyg med ett genomsnittstonnage av 177
ton. Försäljningarna till utlandet omfattade i regel
smärre fartyg (genomsnittliga tonnaget angives inom
parentes) nämligen 8 ångfartyg (585 ton), 3 motorfartyg
(1 344 ton), 6 med hjälpmaskin försedda segelfartyg
(127 ton) och 2 segelfartyg av annat slag (189 ton).

Nybyggnaderna avse till vida övervägande del (81,7 %
av bruttotonnaget) motorfartyg, medan inköpen från
utlandet till 53,2 % gälla ångfartyg och till 40,5 %
motorfartyg.

43,3 % av samtliga fartyg i svenska handelsflottan
ägde en dräktighet av mindre än 100 bruttoton. Räknat
efter tonnaget, hänföra sig däremot ej mindre än 96,4 %
till fartyg, som ligga ovanför nämnda storleksgräns.
Sveriges sjögående handelsflotta (bestående av fartyg
om 100 bruttoton och därutöver) bestod vid 1931 års
slut av 1 416 fartyg om sammanlagt 1 733 791
bruttoton. Räknar man med att den oceangående flottan
utgöres av fartyg om 2 000 bruttoton och därutöver,
befinnes densamma bestå av 223 fartyg om sammanlagt
955 478 bruttoton. År 1913 voro motsvarande siffror
129 fartyg om sammanlagt 408 813 bruttoton. År 1913
mätte det största fartyget 7 967 bruttoton, medan år
1931 det största fartyget i handelsflottan mätte 21 611
bruttoton. I genomsnitt för hela handelsflottan
utgjorde vid 1931 års slut dräktigheten per fartyg 720,7
ton mot 694,5 ton år 1930 och 426,1 ton år 1913. För
de särskilda slagen av fartyg äro motsvarande tal för
år 1931: ångfartyg 1 012,2 ton, motorfartyg 1 540,4 ton
och segelfartyg 92,1 ton.

I åldershänseende fördelade sig handelsflottans
bruttotonnage år 1931 med 31,2 % på fartyg under 10 år,
26,9 % på fartyg i gruppen 10--19 år och 41,9 % på
fartyg om 20 år och därutöver. För de särskilda
fartygsslagen framträder emellertid en betydande olikhet i
åldersfördelningen. Sålunda tillhöra exempelvis
motorfartygen med ej mindre än 78,5 % av tonnaget
åldersgruppen under 10 år, medan däremot 57,6 % av
ångfartygens tonnage och 71,1 % av segelfartygens ingå i
gruppen 20 år och därutöver. Av särskilt intresse, med
hänsyn till konkurrensen inom trampfarten, är det
oceangående tonnagets åldersfördelning. Av ångfartyg
över 2 000 ton tillhörde 54,2 % åldersgruppen 20 år och
däröver, medan motsvarande siffror för motorfartygen
var endast 1,2 %.

Slutligen må anföras, att det under redogörelseåret
upplagda tonnaget utgjorde 84 745 ton, motsvarande
4,7 % av hela tonnaget eller ca 4 gånger så mycket som
år 1930,

<b>Skydd mot radiostörningar från växelströmsmaskiner.</b>
Samarbetsdelegationen mot radiostörningar har nu
utsänt sitt meddelande nr 6, omfattande anvisningar
rörande skydd mot radiostörningar från växelströmsmaskiner.
Häftet kostar 20 öre och kan rekvireras från
telegrafstyrelsens radiobyrå eller från Svenska
elektricitetsverksföreningen.

De i häftet beskrivna störningsskydden äro avsedda
att användas vid dels kommutatormotorer, bland vilka
enfasseriemotorerna åstadkomma den ojämförligt
största delen av störningarna, dels synkrona maskiner och
omformare. Vanliga släpringade eller kortslutna
induktionsmotorer samt synkronmaskiner av normalt
utförande alstra i regel inga radiostörningar.
Förekomma sådana, bero de på felaktigheter i maskinen,
t. e. dålig balansering, bristfälliga släpkontakter,
isolationsfel i lindningar eller annat, som ger upphov till
gnistbildning. Sådana störningar kunna givetvis ej
elimineras genom anbringande av störningsskydd utan genom
noggrann översyn av maskinen, utbyte eller reparation av
slitna eller skadade delar osv. Ett speciellt slag av
synkrongeneratorer ha dock visat sig alstra synnerligen
besvärande störningar, nämligen till
synkrongeneratorer ombyggda likströmsmaskiner, i vilka
ankarlindningen försetts med uttag till släpringar och där
magnetiseringen sker över den kvarvarande kommutatorn.
Undersökningar ha visat, att det i sådana fall ej alltid
är möjligt att eliminera störningarna med vanliga
kombinationer av kondensatorer och dämpspolar. Säkraste
sättet är att borttaga borstarna vid kommutatorn samt
magnetisera maskinen från separat strömkälla, såsom
likströmsgenerator, rörlikriktare e. d., en metod som
med framgång prövats i praktiken.

<b>Hydronalium -- en ny aluminiumlegering.</b> Om en ny
aluminiumlegering, kallad Hydronalium, lämnar
VDI-Zeitschrift (20 maj 1933) en del upplysningar.
Hydronalium är en legering av aluminium och magnesium i
sådana proportioner, att den höga hållfastheten ej går
förlorad vid värmebehandling. Specifika vikten är 2,6.
Materialet levereras i gjutna tackor eller i form av plåt.
Sträckgränsen har uppgivits ligga mellan 22 och 25
kg/mm<sup>2</sup>. Av intresse är, att materialet säges vara
särdeles beständigt mot korrosion. Olackerat hydronalium
har stått sig gott mot sjövatten under synnerligen
ogynnsamma förhållanden. Mot soda- och såplösningar
lär det vara beständigare än någon annan i marknaden
förekommande aluminiumlegering.

För svetsning rekommenderas legeringen Hy 7 i
mjukt tillstånd, vilken håller 7 % Mg, 0,2 à 0,3 % Mn,
spår av Si och Fe samt resten aluminium. En högre
tillsats av magnesium ger visserligen en starkare
produkt men försvårar svetsningsarbetet, och den vid
Valsningen åstadkomna förbättringen i fråga om
hållfastheten går i alla händelser förlorad vid svetsning. Som
svetsmetall använder man samma legering tillsammans
med något flussmedel.

<b>Vätgasmotorer.</b> I ett av VDI-Zeitschrift (20 maj 1933)
refererat föredrag inför Institute of Fuel, London, ha
R. A. Erren och W. H. Campbell framlagt en del
uppgifter angående vätgas sorn bränsle i
förbränningsmotorer. Det finnes olika möjligheter att använda
vätgas för detta ändamål. Man kan t. e. insuga ren luft
i en förgasarmotor, vilkas cylindrar fyllts till V3 med
vätgas. Enär vätgas ventilen kan stängas långt före
luftventilen, kan man lätt undvika baktändning i
insugningsledningen. Eli dylik motor ger vid
kompressionsförhållandet 1:8 ungefär samma effekt per liter
cylindervolym som en bensinmotor med
kompressionsförhållandet 1:4,5.

I andra motorer, t. e. dieselmotorer, kan man
förbränna vätgasen med rent syre om man, för att
förhindra alltför hög temperatur i cylindrarna, först fyller

dessa med vattenånga och sedan inblandar knallgas till
ca 1/3 av volymen. Detta förfaringssätt uppgavs lämpa
sig för dieselmotorer å U-båtar. För övrigt anfördes,
att tillsatser av vätgas kunde vara lämpliga vid motorer,
som arbeta med magra eller svårtändbara bränsleblandningar,
i vilket fall vätgasen kan påskynda förbränningen.

<b>Matematikundervisningen vid läroverken.</b> I dagarna
har ett stort antal lärare vid högskolor och allmänna
läroverk riktat ett upprop till representanterna för
ämnena matematik, fysik och kemi inom svenskt
undervisningsväsen och näringsliv. Uppropet är av följande
lydelse:

De genomgripande förändringar, de nya
undervisningsplanerna för läroverken avse att genomföra för
matematik och naturvetenskap, ha uppväckt allvarliga
bekymmer hos dessa ämnens målsmän. I känslan av sin
plikt mot svensk ungdom och fullt övertygade om de
naturvetenskapliga ämnenas stora bildningsvärde och
praktiska betydelse har ett antal lärare dryftat frågan
om en sammanslutning mellan alla för nämnda ämnen
intresserade personer -- lärare vid universitet och
högskolor, vid läroverk av alla slag, seminarier och
mellanskolor, ingenjörer, studerande vid universitet och
högskolor samt alla, som önska befrämja
sammanslutningens syften.

Föreningen syfte skall vara: ött verka för en effektiv
och ändamålsenlig undervisning i matematik och
naturvetenskap, <i>att</i> väcka och stärka känslan av
samhörighet mellan dessa ämnens representanter och <i>att</i>
organisera ett samarbete mellan dem.

Medlemsavgiften skall vara den minsta möjliga,
förslagsvis 2 kronor per år.

För att utröna i hur hög grad intresse finns för
bildandet av en förening med angivet syfte ha
undertecknarna inbjudit till medlemskap i föreningen. Får
anslutningen tillräcklig omfattning, kommer föreningen
att konstitueras i början av nästkommande hösttermin.

Anmälan mottages före den 15 juni av lektor C.
Bergholm, Östermalms läroverk, och lektor Elis Hjalmar,
Norra latinläroverket i Stockholm. Tydlig adress,
gällande även vid höstterminens början, bör därvid
uppgivas.

<b>Mekanisterna på studieresa.</b> Årets studieresa med
tekniska högskolans mekanister har företagits i en
buss driven med Hesselman-motor. Som program för
studieresan har lagts den principen, att huvudsakligen
sådana industrier skulle besökas, vilka tillverka eller
använda maskiner, som icke komma till behandling
under studietiden på högskolan.

Besök ha gjorts vid a.-b. Nordiska kompaniets
möbelfabriker i Nyköping, glasbruket och järnverken i
Oxelösund, Nävekvarns gjuteri, Harvesters lantbruksmaskinfabriker,
Norrköpings bomullsväveri, Nyborgs yllefabrik
och Holmens pappersbruk i Norrköping, Huskvarna
vapenfabrik, glasbruket i Orrefors, Kockums emaljverk
i Ronneby, stenindustrierna i Karlshamn och
Sölvesborg, Kockums varv i Malmö, cementindustrien i
Limhamn, stenkolsbrytningen i Ormastorp och
tegeltillverkningen i Bjuv, Götaverken, Volvo, Svenska
kullagerfabriken och Pellerins margarinfabrik i Göteborg, Lilla
Edets och Trollhättans kraftverk, Arvikaverkens
lantbruksmaskinstillverkning, Hagfors bruk,
turbintillverkningen i Finshyttan, gruvindustrien i Grängesberg,
transformatortillverkningen m. m. hos Asea i Ludvika,
Avesta och Sandvikens järnverk, sågverksindustrien i
Skutskär samt såsom historisk avslutning de
industrihistoriska minnena i Österby och Dannemora.

Resan har omfattat 2 531 km, varvid
Hesselmanmotorns funktionerande med intresse följdes.
Bränsleförbrukning har varit 2,49 liter per mil.
Bensinförbrukningen för igångsättningen kunde tyvärr icke
mätas, emedan ett rör gick läck. Smörjoljan, vilken
icke bytts under resan utan endast efter behov påfyllts,
visade påtagligen ringa utspädning av brännolja vid
resans slut.

<b>Svenska kommunal-tekniska föreningen.</b> Svenska
kommunal-tekniska föreningens handlingar för år 1932
ha nu utkommit i samlad form. Medlemsförteckningen,
daterad april 1932, upptager 343 medlemmar. Volymens
huvuddel upptages av redogörelse för nordiska
kommunaltekniska mötet samt årsmötet i Oslo 1932. Bland
överläggningsämnena där märkas följande: "Förslag till
skandinavisk standard för gatsten och kantsten" med
inledningsanförande av gatuchefen A. Hultman,
"Automobilskattemedlens fördelning och användning" (förste
ingenjör Nils Lidvall), "Standardisering ur
kommunalteknisk synpunkt" (hamndirektör Gustaf Edlund),
"Byggnadsordningar enligt den nya byggnadsstadgan"
(föredrag av stadsarkitekt G. Leche) och "Ombygning
av Oslo kloakknett med tilhørende rensestasjonsproblemer"
(föredrag av vannverkschef Owe, Oslo).

<b>Reseberättelser.</b> Följande reseberättelser m. m. ha
inkommit till tekniska högskolans bibliotek, där de finnas
tillgängliga för studier: <sc>Hedlund,</sc> R., Erfarenheter från
finska cellulosafabriker under en studieresa i juli 1932.
55 maskinskr. sid., 17 fig. 4:o. -- <sc>Mellner,</sc> H., Ueber
Viskositäten von verdünnten und unverdünnten Oelen.
(Erfarenheter från studieresa i Tyskland 1931--32.)
4:o. 9 maskinskr. textsid., 13 tab., 14 fig. -- <sc>Nyblin,
Sigvard,</sc> Berättelse över resa till U. S. A. för studier
av järnvägselektrifiering oktober 1930--januari 1931.
Föl. 44 maskinskr. sid., 12 fig. -- <sc>Johansson, Arvid,
von Seth, Rutger</sc>, och <sc>Elfström, Nils,</sc> Undersökningar
rörande ytavkolning av stål. Stockholm i oktober 1932.
Föl. 47 maskinskr. sid., 24 tab., 63 fig. -- <sc>Palmær,</sc> W.,
Berättelse för deltagande i det fjärde nordiska
kemistmötet i Oslo den 27--30 juni 1932. Stockholm den 24
september 1932. 1 sid. (Ms) och Bil. 1 (Program og
medlemsfortegnelse).

<b>Svenska betongkalendern</b> har nu utkommit med
årgången 1933 från J. Mauritz förlag. Bland de inledande
uppsatserna märkes i år en av dr Hjalmar Granholm
om armerad betong, varjämte civilingenjör B.
Bäärnhielm författat en uppsats om kvalitethöjningen inom
den svenska cementvaruindustrien, direktör Tage Bilde
lämnat en betongvägrevy, civilingenjör Ivar Ekelund en
uppsats om trottoarplattor och kantsten av betong samt
ingenjör R. Lejmark om det nya byggnadsmaterialet
tretong. Kalendern utfylles för övrigt med normer och
den egentliga kalenderavdelningen, upptagande diverse
organisationer, fabrikanter, entreprenörer och
leverantörer. Priset är 3:60 kr.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Järnet i Sveriges näringsliv,</b> av <sc>Gerard de Geer,</sc>
Stockholm 1932. Kooperativa förbundets bokförlag. Pris
kr. 4:50.

<b>Statens järnvägars publikationer,</b> Stockholm 1932.
<i>Bidrag till frågan om sträckgränsens bestämmande,</i>
av <sc>E. Hedvall</sc> och <sc>O. D. Zetterholm.</sc>

<b>Ingenjörsvetenskapsakademiens handlingar.</b>
Stockholm 1932.
<i>Nr 119. A Tlieory and an Equation -for the Life of
Lathe Tools,</i> av <sc>Ragnar Woxén.</sc> Pris kr. 5:75.

<b>Handbok för elektrotekniker,</b> av <sc>Torsten Holmgren.</sc>
<i>II:1. Föreskrifter rörande elektriska anläggningar med
handledning vid deras tillämpning beträffande
"befintliga och nya installationer.</i>

<i>II:2. Normer och tekniska anvisningar m. m.
rörande elektriska anläggningar jämte hissföreskrifter och
speciella stockholmsföreskrifter.</i> Stockholm 1932.
Wahlström & Widstrand.

<b>Handbok för metall- och byggnadsarbetare,</b> av
<sc>Ph. Nehrman.</sc> Göteborg 1933. N. J. Gumperts bokhandel.
Pris kr. 3:50.

<b>Tekniska samfundets handlingar.</b> Göteborg 1932.
<i>Nr 3. Föredrag och diskussioner rörande
Byggnadsmaterialens kemiska egenskaper.</i> Samfundets avd. f.
kemi den 21 oktober 1932.

<b>Bilbatteriet, dess praktiska teori och utveckling,</b> av
<sc>J. R. Rixdorff.</sc> Göteborg 1933. N. J. Gumperts
bokhandel. Pris kr. 2.

<b>Räkneuppgifter i elektroteknik,</b> av <sc>Helge Bohlin.</sc>
Stockholm 1933. P. A. Norstedt & Söners förlag. Pris kr. 2:25.

<b>Grafisk metod för beräkning av järnbetongkonstruktioner,</b>
av <sc>C. A. Hagelberg.</sc> Göteborg 1933. Elanders
boktryckeri a.-b. Pris kr. 10.

<b>Die Luftspeicher-Dieselmaschine,</b> av <sc>Berthold
Klaften,</sc> Berlin 1932. Carl Heymanns Verlag. Pris Rm 14.

<b>Eigenspannungen in grossen Schmidestücken,</b> av
<sc>G. Kirchberg.</sc> Berlin 1932. VDI förlag. Pris Rm 5.

<b>Zuschlagermittlung in der Massenfabrikation für
freie und gebundene Handarbeit,</b> av <sc>R. Engel.</sc> Berlin
1932. VDI förlag. Pris Rm 4:10.

<b>Untersuchungen an fahrbaren Förderbänden für
Baubetrieb,</b> av <sc>Max R. Ehrt</sc> Berlin 1932. VDI förlag.
Pris Rm 4:50.

<b>Brückenästhetik,</b> av <sc>Hermann Rukwied.</sc> Berlin 1933.
Wilhelm Ernst & Sohn förlag. Pris Rm 9:50.

<b>Grundlagen des Stahlbaues,</b> 6: te uppl., av <sc>G. Schafer.</sc>
Berlin 1933. Wilhelm Ernst & Sohn förlag. Pris Rm 22.

<b>Erläuteruogen zu den Eisenbeton-Bestimmungen 1932
mit Beispielen,</b> av <sc>W. Gehler.</sc> Berlin 1933. Wilhelm
Ernst & Sohn förlag. Pris Rm 4.

<b>Berechnung gegliederter Knickstäbe,</b> av <sc>Dietrich
Rühl.</sc> Berlin 1932. VDI förlag.

<b>Handbuch der chemisch-teehnischen Apparate
maschinellen Hilfsmittel und Werkstoffe,</b> av <sc>A. J. Kieser.</sc>
Leipzig 1932. Otto Spamer förlag. Pris Rm 8:50.

<b>Bokanmälan.

"Kosmos", Svenska fysikersamfundets årsskrift.</b> A.-b.
P. A. Norstedt & söner. Stockholm 1933. Pris 10 kr.

Svenska fysikersamfundet har sedan sin bildning tagit
som en viktig uppgift att göra de vetenskapliga
framstegen inom fysiken tillgängliga även för icke
specialister. Under åren 1921--33 har sålunda utgivits tio
band av publikationen Kosmos, innehållande biografier
över märkesmän på fysikens område, orienterande
översikter samt uppsatser behandlande viktiga och aktuella
problem inom den fysikaliska forskningen och dess
gränsområden. Tionde bandet, för 1932, av Kosmos
inledes med en biografi av fil. lic. Anna Beckman över en
experimentalfysikens mästare, A. A. Michelsen. Dennes
två berömda interferometerförsök stå i intressets
centrum. Den ena avsåg att konstatera en skillnad i ljusets
fortplantningshastighet i olika riktningar i förhållande
till jordens rörelseriktning. Det negativa resultatet av
det flera gånger med allt större noggrannhet upprepade
försöket blev av största vikt som ett starkt stöd för
den speciella relativitetsteorien. Det andra
interferometerförsöket avsåg att bestämma ljusvåglängder i
absolut mått. Vissa linjer i kadmiums spektrum
uppmättes med en oanad precision och skulle kunna tjäna
till att åter framställa en längdlikare, om alla
normalmåttstavar i världen ginge förlorade. Michelsons
mätningar av ljusets hastighet och många andra
precisionsmätningar skildras även.

I följande uppsats redogör docent A. Anzelius för de
anisotropa vätskornas rörelse. Under vissa
omständigheter ordna sig de långsträckta molekylerna i många
organiska vätskor på visst sätt, varvid viskositeten
starkt minskas; detta är av vikt bl. a. för
smörjmedlens verkan. Förf. framlägger i huvuddrag sin i
anslutning till Oseen utvecklade teori för dessa fenomen
och jämför den med de experimentella resultaten.

Amanuens E. Fredlunds uppsats behandlar
energiutbytet mellan gasmolekyler och fasta kroppar, särskilt
för det fall att trycket är så lågt, att sammanstötningarna
mellan gasmolekylerna inbördes spela en
underordnad roll i jämförelse med deras sammanstötningar
med de fasta kropparna. Finnes härvid en
temperaturskillnad mellan dessa, uppkommer en resulterande
kraft, som kan utnyttjas för tryckmätning (Knudsens
"absoluta manometer"). De intressanta förhållandena
vid ytor, som adsorberat olika gaser, skildras i
anslutning till teorier av Langmuir m. fl.

Professor E. Hulthén skildrar i en högaktuell artikel
nyare undersökningar över atomkärnans konstitution.
Atomkärnorna betraktades förr som odelbara, och man
visste föga mer om dem än att de ha massa och
elektrisk laddning. Nu har man även funnit ett
magnetiskt moment och därmed sammanhängande
impulsmoment ("kärnspin"). Dessa visa sig i spektrallinjens
hyperfinstruktur och intensitetsförloppet i bandspektra.
Spektroskopiskt har man även funnit små mängder nya
isotoper i ämnen, som förr betraktades som enkla, t. e.
syres isotoper med atomvikten 17 och 18 och vätes
isotop 2. De radioaktiva fenomenen och atomsprängningsförsöken
ge ytterligare upplysningar om atomkärnorna.
Intressanta äro de försök, som 1932 utförts av I. Curie
och Joliot i Paris och Chadwick i Cambridge över den
svaga men ytterst genomträngande strålning, som
utsändes av beryllium och andra lätta ämnen vid
bombardemang med alfapartiklar från polonium. Denna
strålning består av neutroner, egendomliga partiklar med
atomvikten 1 och atomnumret 0, alltså utan någon
elektrisk laddning.

Docent H. Köhler skriver om vattenångans
kondensation i atmosfären och molnens konstitution. Olika
typer av dimfrost och deras uppkomstbetingelser
skildras. Märkliga äro förf:s mångåriga undersökningar på
optisk väg -- diffraktionsfenomen -- och med andra
metoder över storleksfördelningen bland dimdropparna.
Dessa synas följa enkla heltalslagar.

Professor C. W. Oseen återvänder till ett i samma
tidskriftserie förut behandlat ämne i sin uppsats om
fysikens rumskonstruktion, där han ej blott klarlägger
de geometriska grundbegreppens betydelse och
sambandet mellan de icke-euklidiska geometrierna och
relativitetsteorien -- det är ej så farligt som det låter, om
man följer en så skicklig vägvisare -- utan även
diskuterar de psykologiska och fysikaliska grunderna för
våra olika rumsåskådningar. Det är säkert nyttigt att
se, hur svagt det reella underlaget är för många
föreställningar, som man oftast betraktar som självklara!

Inblickar i de höga tryckens fysik och teknik ger fil.
lic. J. Tandberg. Upp till 12 000 atm tryck tycks man
ha undersökt nästan alla tänkbara egenskaper hos alla
möjliga ämnen. Bridgmans sinnrika packningsanordning
medger att gå till 20 000 atm och däröver.
Tryckmätningsmetoder, kemiska reaktioner och dödande av
mikroorganismer glömmas ej heller. Ofattbart mycket
högre tryck ha vi i stjärnornas inre, där man räknar
med millioner eller billioner atmosfärer och materia
med en täthet hundratusen gånger större än vattens.
Skada blott att man ej kan komma in i dessa enorma
högtryckslaboratorier och ta närmare del av resultaten!

Fil. dr R. Thoræus skriver om röntgenstrålarnas

användning i den medicinska radiologien. Olika
röntgenapparater, ventilrör och röntgenrör beskrivas. Metoder
och resultat av mätningar av strålningsintensiteten i
kroppen vid röntgenterapi samt filtra för röntgenstrålning
skildras i anslutning till förf:s doktorsarbete på detta område.

De två sista uppsatserna, av professor G. Borelius
och docent I. Waller, röra ferromagnetismen. Den förre
redogör för Weiss' teori om spontan magnetisering samt
för de experimentella resultaten rörande ferromagnetism
i samband med kristallstruktur, specifikt, värme,
elektrisk ledningsförmåga m. m. Docent Waller åter
redogör för de nyare teorier av Heisenberg m. fl., som
tolka de ferromagnetiska fenomenen genom växelverkan
mellan de olika elektronerna i atomen eller molekylen,
varvid elektronernas magnetiska moment kan inställa
sig på olika sätt i förhållande till det yttre fältet.
Teorien ger en ny motivering för Weiss' antagande om
spontan magnetisering, men beträffande den absoluta
storleken på mättningsmagnetiseringen har teorien
svårigheter.

Som helhetsomdöme kan sägas, att den föreliggande
volymen liksom sina föregångare väl fyller sin uppgift
att ge en ej blott för specialisterna njutbar bild av de
snabba framsteg, som göras på fysikens olika områden.
<tab><tab><tab><tab><tab><tab><tab><tab><i>Sven Benner.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska förbundet i Borås.</b>
Den 4 april i år hade 25 år förflutit, sedan Tekniska
förbundet i Borås stiftades. 25-årsdagen firades under
mycket stor tillslutning med ett högtidssammanträde
den 8 april. Bland deltagarna märktes landshövding
von Sneidern, representanter för olika tekniska
sammanslutningar, såsom teknologföreningen och
ingenjörsvetenskapsakademien, samt för stadens myndigheter ävensom
ett stort antal industrimän och teknici från när och fjärran.

Sammanträdet öppnades av förbundets ordförande,
överingenjör Alex. Engblom, som bl. a. framhöll, att
framför oss ligger ett väldigt rekonstruktions- och
nydaningsarbete. En mångfald problem vänta på sin
lösning. Och samhället har därvid rätt att i särskilt hög
grad ställa stora fordringar beträffande ingenjörernas
målmedvetna och energiska medverkan. Svårigheterna
äro till för att övervinnas, och vi må icke låta
modlösheten få makt med oss. För att vi skola lyckas, behövs
först och främst förståelse för de olika faktorer, som
gestalta utvecklingen, framför allt de ekonomiska
lagarna. Tekniska förbundets föredrag hade åsyftat att
i någon mån fästa uppmärksamheten på och sprida ljus
över några av de hithörande problemen. Kunskap är
makt och ger den makt, på vilken förtroende skall byggas.

Härefter talade kommerserådet Enström för I. V. A.,
direktör Huldt för Svenska teknologföreningen,
arkitekten Sven Steen för Tekniska samfundet i Göteborg,
civilingenjör Nils Ribbing för ingenjörsklubben i Falun
samt rektor W. Hallström, Örebro, för Skånska
ingenjörsklubben, Tekniska föreningen i Hälsingborg,
Ingenjörsföreningen i Halmstad, Tekniska föreningen i
Jönköping, Norrköpings Polytekniska förening samt Örebro
ingenjörsklubb.

Direktör Gustaf Söderlund höll därefter föredrag om
"Aktuella spörsmål inom svenskt näringsliv" och
framhöll inledningsvis, att den pågående depressionen
givetvis skapat en hel mängd problem inom svenskt
näringsliv av både teknisk, ekonomisk och organisatorisk natur.
Ur näringslivets synpunkt har speciellt två verkningar
av depressionen blivit betydelsefulla, nämligen dels en
fortgående sänkning av priserna, dels en ständigt
vikande efterfrågan och minskad avsättning. Problemet
att bereda ökad sysselsättning för de som en följd av
dessa två orsaker ledigblivna produktiva krafterna är
icke blott ett näringslivets utan ett hela samhällets
problem. Näringslivets centrala problem har blivit att
nedbringa produktionskostnaderna, i främsta rummet
dessas viktigaste element, arbetslönen. Den utomordentliga
stelhet, som i vårt land kännetecknar den senaste
kostnadsfaktorn, beror ytterst på svårigheten att få våra
arbetarorganisationer att förstå löneanpassningens
kategoriska imperativ. De genom de senaste årens
avtalsrevisioner åstadkomna lönesänkningarna hava i det
stora hela varit alldeles för obetydliga för att kunna i
tillfredsställande grad återställa den rubbade
räntabiliteten. Ur näringslivets synpunkt är det därför
ofrånkomligt att fortsätta med detta alltjämt aktuella
anpassningsarbete. Den från vissa håll lancerade
uppfattningen, att en räntabilitetsförbättring skulle kunna
åstadkommas genom en höjning av produktpriserna,
torde icke kunna godtagas, då åtminstone för
närvarande en dylik höjning icke synes vara möjlig att
åstadkomma. Talaren vidrörde även de diametralt
motsatta åskådningar, som från nationalekonomernas sida
framförts i den allmänna diskussionen. Från en sida
ropas "spara", från den andra "spara icke".

Talaren för sin del kunde icke finna det naturligt,
att man i depressionstider skulle slösa med pengarna
och frågade: "Skola vi verkligen äta och dricka oss ur
depressionen."

Härefter gick talaren in på regeringens arbetslöshetspolitik
och kritiserade den princip, som tillämpades,
nämligen att beredskapsarbeten skulle gottgöras med
samma löneskala som i allmänna marknaden. En dylik
åtgärd måste ovillkorligen hava till följd, att den
ofrånkomliga löneanpassningen ytterligare försvåras, vilket i
sin tur endast kan hava till följd att depressionen förlänges.

Talaren hade även vägande invändningar att göra i
avseende på regeringens förslag till införande av
arbetslöshetsförsäkring i vårt land. Försäkringsförslaget
innebär ytterst blott, att statsverket skall få övertaga
den väsentliga delen av de offer, som de fackliga
organisationerna egentligen bort få vidkännas för den främst
genom deras lönepolitik åstadkomna arbetslösheten.
Erfarenheterna från andra länder tala också starkt emot
den föreslagna försäkringsformen.

Föredragshållaren vände sig slutligen mot det s. k.
planhushållningssystemet. Av den diskussion, som
förts i ämnet, drog talaren slutsatsen, att begreppet
tämligen genomgående var ganska dunkelt. Dess
slagordsartade utbredning tillskrev talaren den
omständigheten, att det i likhet med de flesta politiska program
måste vara "dels oklart, dels buret av en viss lyrisk
flykt för att slå an på massorna". Talaren drog i
tvivelsmål, att ett sådant tvångssystem, som det
nödvändigtvis måste bliva, i längden kunde vara lämpligt
för åtminstone de västerländska länderna. Regleringen
av folkhushållningen skötes säkert bättre av det fria
näringslivets män än genom ett centralt med diktatorisk
myndighet utrustat statsorgan. Man hade nära till
hands liggande exempel, att planhushållningen
säkerligen medför en förkvävning av de andliga värdena och
därmed ett kulturellt stillastående och tillbakagång.

Depressionens viktigaste lärdomar ha nog bestått i,
att vår generation tvingats inse, att det finns
ekonomiska lagar, som icke kunna negligeras. Tyvärr torde
man nog få finna sig i, att depressionen icke går över
i första taget, ty vårt krisläge påminner starkt om den
stora krisen på 70-talet, och den varade i ett 20-tal år.
Vi få vackert öva oss att vara tålmodiga och att
anpassa oss efter tidsläget.

Senare på kvällen samlades deltagarna med damer
-- sammanlagt bortåt 160 personer -- till en bankett i
Stadshotellets festsal.

</chapter>
<chapter name="TEKNISK TIDSKRIFT
HÄFT. 24 ÅRG. 63 17 JUNI 1933">
<h1>TEKNISK TIDSKRIFT</h1>
<h2>HÄFT. 24 ÅRG. 63 <tab>17 JUNI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Infällbara landningsställ på flygmaskiner, av ingenjör K. G. Molin. -- Tidskriftsnytt inom
mekaniska och elektriska facken. -- Notiser. -- Tekniska föreningar.

</chapter>
<chapter name="INFÄLLBARA LANDNINGSSTÄLL PÅ FLYGMASKINER.">
<h2>INFÄLLBARA LANDNINGSSTÄLL PÅ FLYGMASKINER.</h2>
<h3>Av ingenjör <sc>K. G. Molin.</sc></h3>
Försök ha då och då gjorts att minska landningsställets
luftmotstånd genom en konstruktion, som
möjliggör för flygaren att fälla in hjulen i kroppen
eller åtminstone delvis draga in dem -- detsamma
gäller om pontonerna på en sjömaskin.
Landningsstället behöves ju endast vid start och landning;
under själva flygningen är det endast till skada på
grund av sitt jämförelsevis höga luftmotstånd. De
numera vanliga strömlinjeformade kåporna omkring
hjulen äro givetvis att anse som en förbättring, men
en rationell lösning av problemet innebära de ej. De
för ett par år sedan konstruerade amerikanska
Lockheed-flygplanen kunna sägas vara den första
tillfredsställande tillämpningen av principen om infällningen
av landningsstället. De ha sedermera fått ett flertal
efterföljare, i det att några av världens mest kända
flygfabriker infört liknande konstruktioner på sina
senaste typer. Under de närmaste åren kommer
utvecklingen säkerligen att markerat gå i denna
riktning och det Infällbara landningsstället bli en
normal konstruktion på alla flygplan.

Bland flygplantyper, som konstrueras enligt denna
princip, må några av de viktigaste nämnas.

Det första <i>Lockheed</i>-flygplanet med infällbart
landningsställ var "Orion", ett snabbgående
trafikflygplan med plats för förare och fyra passagerare. En

<img 1>
Fig. 1. Lockheed-"Orion" med hjulen infällda.
</img>
<img 1>
Fig. 2. Lookheed-"Orion" med hjulen i utfällt läge.
</img>

obetydlig modifikation av detta är "Altair", som har
plats för två förare samt post och gods. På senaste
tiden har även ett större plan för tio personer blivit
färdigt.

Vid konstruktionen av "Orion" har givetvis
strömlinjeform tillämpats på varje detalj; motorn -- en
580 hkr luftkyld, stjärnformig Wright Cyclone -- har
NACA-inklädnad. Flygplanet var länge världens
snabbaste trafikflygplan (Hemkels nykonstruerade
maskin är lika snabb): maximalhastigheten utgör över
360 km/tim. Den allmänna konstruktionen av planet
intresserar i detta sammanhang mindre; viktigast är
landningsställets konstruktion. Det består av två av
varandra helt oavhängiga stålrörsgafflar, vardera via
en kardanlänk och en oljestötdämpare anslutna till
främre vingbalken. Gaffeln är dessutom försedd med
en stötta till bakre vingbalken. Hjulgaffeln kan fällas
uppåt och inåt, varvid den helt och hållet får plats
i underdelen av vingen och kroppen. I infällt läge
är den täckt av en skyddsplåt, så att virvelbildningar
ej uppstå. Avståndet mellan de båda "benen"
är 3,5 m, vilket medför god stabilitet vid landningen.
Hjulen äro liksom på alla moderna maskiner försedda
med separat manövrerbara bromsar.

In- och utfällningen av hjulen sker på hydraulisk
väg genom att föraren medelst en liten pump pressar
olja i två långa, smala pumpcylindrar i vingarna -- en
för varje hjul. Kolven verkar på en wire, som drar
upp hjulen samt fäller över skyddsplåten. Återförandet
av hjulen sker genom att .föraren öppnar
låsanordningen -- hjulen låsas automatiskt i infällt läge --
varvid dessa av sin egen tyngd återgå i landningsläge,
där de på nytt automatiskt låsas. Varje

<img 1>
Fig;. 3. Lockheed-"Orion", ena hjulet.
</img>

<img 1>
Fig. 4. Boeing "Monomail" med hjulen uppdragna.
</img>

<img 1>
Fig. 5. Principen för uppfällningen av hjulen på Blériot 111--5.
</img>

manöver tar högst 45, vanligen endast omkring 10 à 15
sek. Kontrollampor på instrumentbrädan visa
föraren i vilket läge hjulen befinna sig, och som en
ytterligare säkerhetsåtgärd sättes en liten siren i
funktion så snart maskinen går i glidflykt med
hjulen infällda.

Skillnaden i hastighet med landningsstället i inf allt
och utfällt läge är högst betydlig; den rör sig omkring
45 à 50 km/tim. Planets maximalhastighet är 362
km/tim, (med hjulen infällda; annars endast ca 315
km/tim.), den normala färdhastigheten uppgår till
290 km/tim, och landningshastigheten till 96 km/tim.

Lockheed-"Orion"-plan gå i trafik på ett flertal
amerikanska flygrouter, varvid inan uppnått
utmärkta resultat. Sträckan San Francisco--Los Angeles
(600 km) flyges på 1 tim. 58 min., och på
linjen New York--Washington håller man ännu
högre hastighet: detta avstånd på 370
km flyges nämligen på 65 min. Fr. o. m.
sommaren förra året har det schweiziska
flygbolaget "Swissair" satt in två
maskiner på routen Zürich--München--Wien,
varigenom den genomsnittliga reshastigheten
höjts från förut 141 km/tim, till 261
km/tim. -- den snabbaste
flygförbindelsen i Europa. Vid flygmötet i Zürich i
somras, vilket innefattade en serie olika
tävlingar bl. a. för trafikflygplan,
uppnådde en av dessa maskiner alldeles
fenomenala resultat, ehuru maskinen drogs
ur tävlingen på grund av att man ej ville
riskera en flygning med ett enmotorigt
plan i dimma på låg höjd genom Alperna.

Vid Lockheed-fabriken i Burbank i
Kalifornien -- "Lockheed Division" av
Detroit Aircraft Corporation - är som
förut nämnts ett större plan, byggt enligt samma principer,
nu färdigt. Denna maskin har plats för förare och nio
passagerare (eller två förare och åtta
passagerare). Kabinen är lika rymlig som på vanliga
trafikflygplan -- hos "Orion" hade man minskat kabinen till
samma storlek som i en täckt bil för att kunna få kroppens frontyta
så liten som möjligt. Landningsstället är i princip lika
"Orions", men manövreringen sker elektriskt.
Maxi-malhastigheteri beräknas till 355 km/tim, och
färdhastigheten till 290 km/tim. Aktionsradien är 1 600 km,
och typen är avsedd för snabbtrafik över amerikanska
kontinenten (New York--Los Angeles på 14 timmar).
Boeing tillverkar flera av de snabbaste transport-
och bombplanen i Amerika, av vilka ett par ha
uppdragbart landningsställ. Det första av dessa,
"Monomail", konstruerades 1931 och är ett enmotorigt
passagerare- och postflygplan med 575 hkr
Hornetmotor. Maximalhastighet 250, färdhastighet 225 och
landningshastighet 92 km/tim.

Som passagerareplan tar "Monomail" fem
passagerare förutom förare. Hjulen kunna fällas upp
i kroppen, dock inte så att de helt och hållet
komma innanför kroppens kontur.

<img 1>
Fig. 6. Manöveranordningar på Blériot-planet.
</img>

<img 1>
Fig. 7. Manöveranordningen på Blériot-planet.
</img>

<img 1>
Fig. 8. Ena hjulet på Blériot-maskinen.
</img>

Det nya transport- eller bombflygplanet har två
Pratt & Whitney Wasp-motorer på 550 hkr vardera,
tar tio passagerare, två förare samt 200 kg post och
gods. Maximalhastigheten är 280 och
färdhastigheten 250 km/tim. Landningsstället är av samma typ
som på "Monomail". Hastighetsminsknmgen när
landningsstället är i ytterläge uppgår till 30 à 35 km/tim.

<i>Stinson</i> Aircraft Corporation har i somras fått sin
första typ med infällbart landningsställ färdig.
Maskinen har plats för fyra passagerare. Hjulen dragas
rakt upp i kroppen med tillhjälp av wires och låsas
i uppdraget läge. För att på nytt fälla ut hjulen
behöver man blott släppa spärren, varvid hjulen falla
ned i landningsläge och låsas på nytt där.

Den tvåmotoriga "Condor"-maskinen från
<i>Curtiss-Wright</i> är den största trafikmaskinen hittills med
uppdragbart landningsställ. Den har plats för 15
passagerare förutom besättningen; totalvikten är
över 8 000 kg och maximalhastigheten 272 km/tim.
Hjulen äro placerade mitt under motorerna och
dragas upp i den strömlinjeformade kåpan bakom dessa,
dock endast till hälften.

<i>Clark</i> GA43, konstruerat av General Aviation
Manufacturing Corp., är ett enmotorigt lågvingat
monoplan med 700 hkr Wright-motor. Hjulen fällas upp
bakåt i vingarna. Höjden av vingen är icke
tillräckligt stor för att härbärgera hela hjulet, utan när
detta befinner sig i uppfällt läge, täckes nedre delen
av en strömlinjeformad kåpa. Manövreringen sker
hydrauliskt; i utfällt läge äro hjulen låsta mekaniskt och
hindrade att röra sig bakåt. Infällningen tar ca 18 sek.
och nedfällningen 7 sek. Clarkplanet uppvisar
beträffande landningsstället två originella drag.
Signalanordningen, som skall visa föraren om hjulen äro nedfällda

<img 1>
Fig. 9. Airspeed AS 5.
</img>

eller ej, består av en liten motor, vilken sätter
roderspaken i svaga vibrationer, så snart planet går i
glidflykt med infällda hjul. Föraren kan alltså omöjligt
undgå att uppfatta signalen, vilket kan tänkas
förekomma vid ljus- eller ljudsignaler. En annan detalj,
som icke har direkt med infällningen att göra men
som dock är intressant, är att hjulen kunna vridas
i sidled endast genom att en bult borttages. Detta
underlättar i hög grad förflyttningen i hangarer.

Det tvåmotoriga <i>Martin</i>-bombplanet har hjulen
uppfällbara bakom motorerna, vilka äro placerade i
framkanten av vingen. Hjulen dragas upp bakåt
men fällas ej in i vingen utan placeras bakom
motorinklädnaden. Skillnaden i luftmotstånd är dock så
pass avsevärd, att maximalhastigheten minskas med
12 %, när hjulen befinna sig i landningsläge.
Martinbombplanet är Amerikas snabbaste bombplan.

<i>Grumman</i> är den första som tillämpat principen för
jaktflygplan -- det gäller ett stort jaktplan för två personer.

Även europeiska flygteknici ha sin uppmärksamhet
riktad på konstruktionens fördelar; fransmännen äro
de som mest intresserat sig för saken. <i>Couzinet</i>
konstruerade en maskin för något år sedan, och
<i>Blériot</i>-fabriken har nu i samband med viss omkonstruktion
av typen 111 byggt landningsstället infällbart. En
maskin av denna typ fanns utställd på Paris-salongen
i nov.--dec. Rörelsen åstadkommes medelst en skruv,
på vilken en hävstång till hjulgaffeln rör sig.
Skruven drives av en elektrisk motor. Funktionen torde
framgå av fig. 6 och 7. <tab><tab><tab><tab><tab>(Forts.)

<img 1>
Fig. 10. Airspeed AS 5.
</img>

</chapter>
<chapter name="TIDSKRIFTSNYTT INOM DE MEKANISKA OCH
ELEKTRISKA FACKEN.
MARS OCH APRIL MÅNADER.">
<h2>TIDSKRIFTSNYTT INOM DE MEKANISKA OCH
ELEKTRISKA FACKEN.</h2>
<h3>MARS OCH APRIL MÅNADER.</h3>
<tab><tab><tab><tab><tab><tab><tab>(Copyright.)
För att underlätta anpassningen efter belastningstopparna
i ångpannor anordnas lämpligen kolpulvereldning
i kombination med den vanliga rosteldningen,
varvid dessutom stybbavfallet kan utnyttjas. Vid en
500 m<sup>2</sup> vattenrörspanna kan exempelvis på mindre
än fyra minuter effekten ökas från 20 kg/m<sup>2</sup>h till 46
kg/m<sup>2</sup>h. (K. Weiss, Die Wärme, 1933, h. 12, s. 179.)

För att avlägsna slagg från rören i stora ångpannor
använder man vid Hell Gate kraftverket en
anordning, som består av ett inre rör, som för
matarvattnet av 28 atö och ett yttre som för kylvatten.
Det inre röret kommunicerar med förbränningsrummet
genom munstycken på sådana platser, där
slaggavsättningar på ångrören befaras. På detta sätt
besprutas ångrörens yta en gång om dagen med starka
strålar. Anordningen har visat sig synnerligen
effektiv och höjer pannans utnyttjningsgrad. (Power,
1933, h. 3, s. 141.)

Bremo kraftstation har fått en ny difenyloxidpanna.
Difenyloxid (C<sub>6</sub>H<sub>5</sub>-O-C<sub>6</sub>H<sub>5</sub>) smälter vid 27°
och kokar vid 258°C och utgör biprodukt vid
tillverkning av syntetisk fenol. Specifika värmet
varierar mellan 0,45 vid 100° och 0,69 vid 400°. I
pannan användes difenyloxiden för att taga upp
värme ur förbränningsgaserna och att avgiva värme
till vattnet. Luftförvärmaren placeras vid
eldrumsgolvet, vilket förenklar konstruktionen. Även
mellanöverhettningen förenklas. I den nya pannan
användes i stället för överhettad ånga för kemisk process
75 % difenyloxid och 25 % difenyl vid en
temperatur av 260 till 370° och ett tryck av 7 at, (D.
Brownlie, The Steam Engineer, 1933, h. 7, s. 306.)

Redan länge har man sökt använda vatten som
mellandrivmedium i dubbeltverkande kompressorer
och tvåtaktsgasmaskiner. Genom att förvandla de
stillastående cylindrarna till ett hjul med celler och
egna roterande kolvar har man fått en roterande
tvåtaktsmotor, där drivgaserna genom avtappning och
ejektorverkan tillför spolluft, således utan panna för
avloppsgaser och ångturbin. De roterande arbetsrummen
ligga mellan fasta, radiella väggar och reglera
sig själva genom slitsar i det roterande höljet. (G.
Stauber, ZVDI, 1933, h. 15, s. 393.)

Sedan kondensorer med kylvattnet passerande
endast en gång börjat få större användning för
fartygsmaskinerier, så har man på grund av den ökade
kylvattenmängden även börjat använda fartygets egen
hastighet föra att driva igenom kylvattnet. På
örlogsfartyg användes därför "skop"mtag för kylvattnet,
varigenom minskat utrymme kan åstadkommas för
pumpmaskineriet. För de bägge jagarna Saguenay och
Skeena om 35 000 hk och 36 knop användes dylika
anordningar, och man har kunnat därmed hålla fullt
vakuum upp till 20 000 hk utan användning av
kylvattenpumpar. (The Shipbuilder, 1933, h. 275, s. 100.) ,

Undervattensbåten "Thames" färdigbyggdes
nyligen. Dess sammanlagda maskinstyrka är 10 000 hk
i tvenne uppladdade fyrtaktsmotorer med bränsleinsprutning.
Bränsleförbrukningen håller sig under
180 g/ahkh upp till 4 000 hk. Maximalhastigheten
i ytgång är 22,5 knop vid 405 v/m. Motorerna ha 10
cylindrar med 525 mm diameter och samma slaglängd.
Mekanisk verkningsgrad 82,2 % och medeltryck 11,4
at. Backslagning sker med kuggväxel. (The
Motor-Ship, 1933, h. 157, s. 428, Shipbuilding & Shipping
Record, h. 12, s. 291, The Shipbuilder, h. 275, s. 101.)

Katodoscillografen kan användas för avläsning av
trådlösa signaler jämte de ekon, som återkastas från
övre delen av atmosfären, varvid tidsskillnaden kan
vara kortare än 1/3 000 s. Vid vanliga radiopejlingar
kan ekot åstadkomma avsevärda fel, vilka här
elimineras. Apparaten kan även apteras för kollisionsskydd i
tjocka. (Times Trade & Eng. Suppl, 1933, h. 773, s. 160.)

På Do X hänger man ut vattenfyllda säcker av
segelduk på vingnocken, då fartyget är förtöjt i hård
vind eller då det ligger för drivankare. Dornier har
försöksvis utfört en gummivulst å vingen, som vid
ankring blåses upp med tryckluft och bildar ett slags
kudde mot vattnet. (Schulte-Frohlinde, Schiffbau,
1933, h. 5, s. 96.)

Ernst Heinkel har infört en ny postflygmaskin,
som överträffar de amerikanska. Den har lågt
liggande vingar och droppformig fullkomligt slät
beklädnad av duraluminium fästad vid spanten med
försänkta nitar. Med tolvcylindrig BMW VI motor för
630 hk har den en maximalhastighet av 360 km/h
och landar med 100 à 115 km/h. Kylvätskan
utgöres av glykol, som medger driftstemperaturer upp
till 140°. 500 kg post kan medföras. Hjulen fällas
in vid flykt. (ZVDI, 1933, h. 10, s. 274, Forschungen
und Fortschritte, h. 10, s. 150.)

New York Central använder SKF-rullager på 160 t
lok för drivhjulen. På grund av att lageranordningen
saknar glapprum undvikes slag i lagren, varigenom
livslängden hos boxar och ramverk ökas betydligt.
Loket har gått 160 000 km och glapp rummet vid
drivaxeln mellan box och hornblock har ej uppnått 1 mm.
Med glidlager är kostnaden för olja och smörjning
7,5 guldkronor/1 000 boggiekilometer och med
SKF-lager blott 5 öre. Lagren återbetala sig varje år.
(Sfären, 1933, h. 2, s. 10.)

Krupp tillverkar en lätt skenmotorvagn med 30
sittplatser och 60 hk luftkyld motor. Två boggier
finnas, av vilka endast den enas hjul äro drivande.
Massiva gummiringar användas jämte hydrauliska
bromsar. Motorn är placerad under vagnskorgen och
är försedd med synkroniserad Aphonväxel. Vid
2 500  v/m på motorn erhålles  en maximalhastighet
av 75 km/h. (Verkehrstechnik, 1933, h. 5, s. 122.)

I en 36 000 kVA l 500 v/m turbogenerator i
Budapest uppträdde trots noggrann utbalansering mycket
svåra vibrationer. Orundheten hos lagertapparna
nedbragtes till under 0,01 mm utan resultat. En
undersökning med vibrometer visade, att svängningarna
voro störst vid den inre lagerbocken och efter
demontering av denna visade det sig att dess naturliga
svängningstal vid stöt i axiell riktning mot lagerskålen
svarade mot turbogeneratorns varvtal. Sedan den
ersatts av en ny kraftigare bock, blev gången

tillfredsställande. (G. v. Gönczy, Elektrotechnische
Zeitschrift, 1933, h. 12, s. 279.)

Milwaukee spårvägar har automatiska likriktarstationer
vid sidan av vanliga omformarestationer. En
jämförelse dem emellan beträffande månadskostnaderna
för underhåll per station om 550 kW visar
ca 340 guldkronor för likriktare mot ca 168 gkr för
vanliga omformare. De flesta felen i de förra
hänförde sig till tändiiingen. Avbrotten ha vid
likriktarstationerna varat i medeltal 373/4 h och i
omformarestationerna 23/4 h. Besparingen i
strömkostnaderna uppväga dock de högre
underhållskostnaderna för likriktare. (O. Ward, Electrical
Engineering, 1933, h. 3, s. 194.)

Vid Stanforduniversitetet i Kalifornien ha
undersökningar rörande koronaförluster utförts på en
215 m lång försökslinje med spänningar mellan 150
och 600 kV och tre olika slags ledningar.
Ytbeskaffenheten hos linan har därvid visat sig vara av stor
betydelse för koronan. Vid obehandlad lina var
förlusten vid 230 kV = 1,4 kW/km trefaslinje men efter
tvättning med såpvatten och bensin endast 0,4
kW/km. Sedan linan monterats, sjönko förlusterna
från 1,25 kW/km till 0,22 kW/km på tre månader.
(J. Carroll, Electrical Engineering, 1933, h. 3, s. 178.)

På Ljabroveien utanför Oslo har man infört
vägbelysning med Osrams natriumgaslampa. Den tar
en effekt av 75 W och är försedd med en dämpspole,
två transformatorer för upphettning av elektroderna
samt två lamphållare. Lampan användes för vanlig
nätspänning, och lamporna äro oberoende av
varandra. Röret är fyllt med neongas förutom natrium.
Vid inkopplingen är skenet Linder 5 à 6 m rött och
går därefter över till gult samt ger fullt sken efter
10 m. Livslängden uppskattas till några tusen h.
En jämförelse visar, att denna 75 W lampa ger bättre
ljus än en vanlig 300 W lampa. (Norsk Elektroteknisk
Tidsskrift, L. Berg, 1933, h. 12, s. 190.)

Siemens Electric Lamps, London, utför en
neonlampa för skyltning med ena elektroden i form av
en stansad ring av metallplåt parallell med lampans
sockel och den andra i form av en halvsfär med
öppning mot ringen och på helt litet avstånd från
densamma. Påsläppes spänningen, så arbetar den som
en glimlampa men med fladdrande ljus, som ger liv
åt skylten. Energiförbrukningen är blott 0,5 W.
(Electrical Times, 1933, h. 2 163, s. 472.)

Siemens & Halske framställer ett keramiskt
material "Sinterkorund", som består av vid 1 800°
sammansintrad ren aluminiumoxid. Den uppstående
kristalliniska massan, som liknar porslin, har större
beständighet mot höga temperaturer, och den kan
rödglödande doppas i vatten utan att spricka. Vid 400°
är isolationsmotståndet 100 000 gånger större än
porslinets och vid 700° ca 100 ggr större än hos
kvartsglas. Vid 16° är däremot värmeledningsförmågan
20 ggr större än hos porslin. Materialet
lämpar sig således för isolation av tändstift och
värmeapparater. (Elektrotechnische Zeitschrift, 1933, h.
12, s. 287.)

Färgmätningen sker i industrien på basis av
empiriska färgkurvor, vilka upptagas objektivt med
fotokolorimeter med tillhjälp av färgfilter. I dessa
kurvor utmärker abskissan filtrens karakteristika
violett, blått, grönt etc. och ordinatan ljusstyrkan i
procent av olika färger. Med dessa kurvor analyseras
materialets färgegenskaper. Dessutom uppställas
"synlighetskurvor" med normalfärgerna som
abskissor och relativa synligheten som ordinator från noll
vid ultraviolett till 100 % vid grönt för att därefter
åter sjunka till 0. (Schweizerische Bauzeitung, 1933,
h. 9, s. 108.)

Thun bestrålar svetspunkten med en stark
båglampa och med en kamera på motsatta sidan av
svetspunkten. Fasta partiklar uppträda härigenom
som skuggor. Droppövergången sker i kortslutningsögonblicket.
Högsta svetseffekten fås vid en alldeles
bestämd strömstyrka. Vid bar elektrod slocknar
ljusbågen vid varje droppe men vid tjockbeklädda
elektroder kan man konstatera ljusbåge samtidigt
med droppövergång, varvid droppen endast
innehåller slagg. Varje järndroppe är dock omgiven av
ett slaggtäcke. Tiden, under vilken droppövergång
sker, är blott 15 % för obeklädda och 4 % för
tjockbeklädda elektroder. (A. Hilpert, H. v. Conrady, TZ
für praktische Metallbearbeitung, 1933, h. 5/6, s. 87.)

Genom upptagning av filmer med en hastighet av
350 per sekund har man undersökt förloppet vid
gasskärning och funnit, att den maximala vertikala
skärhastigheten för ett och samma munstycke ligger vid
ett bestämt gastryck. Vid normal munstycksform
är trycket 25 atö vid 0,6 mm munstycksdiameter, 15
atö vid 1 mm, 10 atö vid 1,4 och 6,5 atö minimum
upp till 3 mm. (A. Hilpert, H. v. Conrady, TZ für
praktische Metallbearbeitung, 1933, h. 7/8, s. 114.)

Fred Strassers aluminiumlödmedel består av 30 %
Al, 30 % Sn, 10 % Zn och 20 % Ag. Med detta
svetsades T-fogar, varvid gaslågans vita kärna ej
fick komma i beröring med arbetsstycket. Lödmedlet
användes i form av tråd med 8 à 10 mm diameter.
Den undre plåten värmdes först med lågan och
beströks med lödtråden till en bredd av 2 cm. Den
övre plåten behandlades runt om sin undre kant på
samma sätt. Så ställdes plåtarna på varandra med
ny värmning och lödtillsats, som dessutom tillfördes
hålkälen till avrundning. (C. Keel, Zeitschrift f.
Schweisstechnik, 1933, h. 4, s. 107.)

Amerikanska flottan har utarbetat en speciell
normering för sina beklädda elektroder. Med
elektroder under 4 mm svetsas horisontalt, vertikalt och
underupp med den av fabrikanten angivna
strömstyrkan. Beklädnadens löslighet i vatten provas,
ävensom dess sprödhet och förmåga att smälta av på
lämpligt sätt. Svetsproven skola hålla minst 45
kg/mm<sup>2</sup> draghållfasthet och 20 % förlängning på 50
mm. Specifika vikten skall vara minst 7,8. De
elektroder, som hålla dessa mått, få en koefficient
= summan av specifik vikt + förlängning i %
+ 0,1 X draghållfastheten och detta för olika
svetslägen, efter vilken koefficient normeringen sker. (J.
Green, The Welding Engineer, 1933, h. 2, s. 16.)

Vid bågsvetsning av aluminium användes
tjockbeklädd elektrod av samma material som
arbetsstycket. Man använder omvänd polaritet och låg ström
(85 à 100 A vid 3,5 mm elektrod). Arcatomsvetsningen
ger en homogenare svets. Även här erfordras
flussmedel. Vid punktsvetsning bör man använda
koppar-volfram-beklädnad för att ej få in legeringar
i svetsen. Svetshastigheten ökar på grund av det
större motståndet hos elektrodspetsen. Man kan även
belägga elektroden med krom. (Die Elektroschweissung,
1933, h. 3, s. 58.) <tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Sveriges geologiska undersökning.</b> K. m:t har den
9 juni utnämnt och förordnat biträdande geologen vid
Sveriges geologiska undersökning fil. dr Alvar Högbom
att vara statsgeolog vid geologiska undersökningen.

<b>Chalmers tekniska institut.</b> K. m:t har den 9 juni
utnämnt och förordnat ingenjören Anders Fredrik
Lindblad, associate professor of nåväl architecture vid
University of Michigan, att vara professor i skeppsbyggeri
vid Chalmers tekniska institut.

<b>Stockholms spårvägar år 1932.</b> Styrelseberättelsen
över a.-b. Stockholms spårvägars verksamhet under år
1932 visar, att den tidigare obrutna ökningen av
passagerarefrekvensen under fjolåret avstannade och t. o. m.
förbyttes i en minskning, låt vara av jämförelsevis
obetydlig omfattning.

Å spårvägsnätet utgjorde antalet resande (inkl.
passagererare med års- och skolkort) 136,0 mill. mot 137,3
mill. år 1931, varför här uppstått en minskning med 1,7
%. Inkomsterna av spårvägstrafiken utgjorde år 1932
22,1 mill. kr. mot 22,5 mill. kr. år 1931 (minskning
1,5 %). Samtidigt har antalet körda vagnkm minskats
från 29,58 mill. till 29,51 mill., eller med ca 0,2 %.
Antalet resande (inkl. resande med års- och skolkort) per
vagnkm utgjorde 4,57 mot 4,64 åren 1931 och 1929.
Antalet spårvägsresor per invånare och år utgjorde 262
mot 273 år 1931, 290 år 1930 och 275 år 1929.

Å spårvägarnas inomstadslinjer utgjorde antalet
(direkt betalande) passagerare per vagnkm 5,3 mot 5,4 år
1921. Motsvarande tal å förortslinjerna var 2,5 såväl år
1932 som år 1931. Den direkt betalande förortstrafiken
har ökats från 26,14 mill. resande år 1931 till 26,16
mill. år 1932, medan motsvarande inomstadstrafik å
spårvägarna minskats från 103,20 mill. till 100,78 mill.
passagerare. Inkomsten per vagnkm har vid
inomstadslinjerna minskats från 83,6 till 83,0 öre, vid
förortsbanorna från 57,2 till 55,9 öre. Sistnämnda minskning
sammanhänger med att vagnkm-antalet ökats från 10,41
till 10,61 mill., sålunda proportionsvis mycket mera än
passagerarefrekvensen.

Passagerarefrekvensen å omnibusslinjerna har under
året ökats, utan att dock denna ökning kunnat
kompensera minskningen å spårvägslinjerna. Antalet
busspassagerare (inkl. resande med års- och skolkort) uppgick
till 43,5 mill. mot 42,1 mill. år 1931, 34,6 mill. år 1930 och
24.6  mill. år 1929. Ökningen mellan åren 1931 och 1932
utgör exakt 1 454 867 passagerare, motsvarande 62 % av
spårvägspassagerarefrekvensens minskning. Den tidigare
konstaterade hastiga stegringen i busspassagerarefrekvensen,
vilken mellan åren 1930 och  1931 utgjorde
21,7 %, har väsentligt avtagit, nämligen till 3,5 %
mellan åren 1931 och 1932. Avsaktningen får väl
delvis ses mot bakgrunden av den höjning av
passageraretaxan från 15 till 20 öre, som vidtogs den 1 juli 1932.

Under året kördes å busslinjerna 9,89 mill. vagnkm
mot 7,98 mill. år 1931. Ökningen utgör 23,9 %.
Samtidigt ökades längden å omnibusslinjerna från 125,7 till
140,7 km. Antalet resande per vagnkm å busslinjerna
(inkl. resande med års- och skolkort) uppgick till 4,40
mot 5,27 år 1931. Antalet omnibussresor pr invånare och
år utgjorde 85 mot 84 år 1931, 71 år 1930 och 52 år 1929.

Å omnibussnätets inomstadslinjer utgjorde antalet
(direkt betalande) passagerare per vagnkm 5,2 mot 6,0
ett år tidigare. Motsvarande tal för förortslinjerna var
2,0 mot 2,1 år 1931. Den direkt betalande inomstadstrafiken
å busslinjerna har minskats från 36,45 till 35,48
mill. passagerare, medan förortsbusslinjernas trafik
ökats från 3,93 till 6,00 mill. passagerare. Inkomsten
per vagnkm har vid inomstadslinjerna minskats från
86,8 till 86,3 öre, vid förortslinjerna däremot ökats från
43,8 till 44,8 öre.

Driftkostnaderna per vagnkm utgjorde å spårvägslinjerna
59,92 öre mot 63,39. öre år 1931, å busslinjerna
60,09  öre mot 63,10 öre år 1931.

Sammanlagda antalet resande å spårvägs- och
omnibusslinjerna utgjorde under året 178,5 mill. (härav 10,1
mill. med års- och skolkort) mot 179,4 mill. år 1931,
motsvarande en minskning med 0,5 %. I medeltal per dag
trafikerades spårvägs- och omnibussnätet av 60 200
direkt betalande passagerare. Största trafiken inträffade
den 30 april, då 669 121 passagerare (inkl. resande med
års- och skolkort) befordrades. Sammanlagda antalet
spårvägs- och omnibussresor per invånare och år
utgjorde 347 mot 357 år 1931, 361 år 1930 och 327 år 1929.

Utbyte av räls har under året utförts till en
sammanlagd längd av 3 275 m. Därav ha 390 m spår
thermitsvetsats. Sammanlagda längden av för allmän
trafik avsedda huvudspår uppgick till 79 628 m, därav 78 711
m dubbelspår. Härtill komma 10 131 m sidospår, vadan
sammanlagda spårlängden vid årets slut belöpte sig till
168 470 m enkelspår, eller 426 m spår mera än
föregående år. Försliten kontaktledning har under året
utbytts till en längd av 6 395 m. Förbrukningen av
elektrisk ström för spårvägstrafiken uppgick till 32,9
mill. kWh eller 1 116 Wh per vagnkm mot 1 103 Wh år
1931, 999 Wh 1930 och 983 Wh 1929. Några större
förändringar i fråga om spårvägens rullande materiel ha
ej inträffat. Vagnparken bestod vid årets slut av bl. a.
322 motorvagnar och 375 släpvagnar. För
omnibussdriften levererades 29 st. chassier, och vagnparken
bestod vid årets slut av 222 bussar med i medeltal 25
sittplatser och 17 ståplatser. Personalen utgjorde vid årets
slut sammanlagt 4 025 personer mot 4 054 år 1931.

<b>Ångpanneföreningarna.</b> Södra Sveriges
ångpanneförening har utgivit sin berättelse för år 1932, det
trettioåttonde verksamhetsåret. I berättelsen anföres, att
föreningens strävanden i besparingssyfte medfört
gynnsamt resultat. I ett stort antal fall hava åt både
industri- och jordbruksföretag kunnat beredas rätt avsevärda
lättnader i ekonomiskt hänseende, något som under
nuvarande svåra depressionstid inom näringslivet varit
särskilt välgörande. Under sista året har antalet hos
föreningen inregistrerade medlemsanläggningar ökats
från 3 060 till 3 140.

Antalet hos föreningen inregistrerade pannor
utgjorde 3 174 (föregående år 3 017) samt antalet kokare
och andra apparater 3 147 (3 123). Antalet besiktningar
å pannor var 5 533 (4 951) och å kokare 4 878 (4 706).
Pannornas fördelning å olika typer var följande:
tubpannor 694 (683), cornwallpannor 545 (551),
lokomotiv- och lokomobilpannor 393 (419), vertikala pannor 476
(452), lancashirepannor 110 (111), vattenrörpannor 226
(226), dubbelpannor 23 (23) och gallowaypannor 8 (8).
Antalet sektionspannor av gjutjärn uppgick till 699
(544). Den äldsta hos föreningen registrerade pannan
har tillverkningsåret 1874. Under året registrerades
15 nytillverkade pannor mot 39 år 1931. Av pannorna
tillhörde 358 (366) storleksgruppen med 5,1--10,0 m<sup>2</sup>
eldyta. Antalet pannor med högst 50 m<sup>2</sup> eldyta voro
1797 (1802), med 50,1--100,0 m<sup>2</sup> 434 (429), med
100,1--200 m<sup>2</sup> Hl (113), med 200,1--400,0 m<sup>2</sup> 115 (113) och med
större eldyta än 400 m<sup>2</sup> 18 (14) st.

Antalet hos föreningen registrerade elektriska
anläggningar utgjorde 1 835 (1 800), motsvarande 67 645
(66 031) tariffenheter. Till föreningen voro anslutna
3 096 (3 069) km utomhusledningar och 2 528 (2 442)
byggnadsåskledare. Under föreningens kontroll stodo
vid årets slut 275 (270) personhissar, 503 (387)

varuhissar, 176 (182) enkla lyftinrättningar och 451 (440)
kranar eller sammalagt 1 295 lyftinrättningar mot 1 279
år 1931.

<b>Kolinit -- en konsthartsprodukt ur lignin.</b> Vid
Kaiser-Wilhelm-Institut für Kohlenforschung har, enligt
ett kortfattat meddelande i VDI-Zeitschrift (3 juni 19330,
professor Franz Fischer med medarbetare utfört
uppseendeväckande försök i avsikt att ur ligninhaltiga
ämnen framställa en konstprodukt med ungefär samma
egenskaper som bakelitens.

Metoden bygger på det sedan länge bekanta
förhållandet, att lignin i närvaro av små mängder av
starka syror upplöses i fenoler. Det vid försöken
använda ligninhaltiga utgångsmaterialet har utgjorts av
sågspån, torv, jordiga och ligninrika brunkol, huminsyra
och stenkol, vilka i form av fint pulver behandlats i
värme med en oraffinerad kresolblandning. Efter
avlägsnande av kresolöverskottet tvättades produkten en
kort tid med bensol. Bästa råmaterialet visade sig vara,
utom ren lignin, lignitiska brunkol med 66 à 93 %
ligninhalt. Brunkolet maldes, torkades i vakuum och
behandlades vid ca 80° i en med uppvärmningsanordning
försedd bländare med en 12 %-ig lösning av kresol i
något lättflyktigt lösningsmedel. Massan svällde därvid
upp till ca dubbla volymen. Efter avdunstning av
lösningsmedlet i vakuum kunde massan pressas under högt
tryck och vid ca 150°.

Den på beskrivna sätt framställda produkten visade
en slagböjningshållfasthet, som endast obetydligt
underskred motsvarande värde för råbakelit. I motsats till
bakelit blir den nya massan, benämnd "kolinit"
elektrisk vid gnidning och förhåller sig därvid på samma
sätt som ebonit. Koliniten kan bearbetas med verktyg
i analogi med bakelit och kan vid bearbetningen
fås att antaga god glans. Ytan är mycket hård och
beständig mot luftens inflytande. Kostnaden för
framställningen uppgives belöpa sig till endast 15 pf. per kg,
därav 5 pf. för råmaterial och 10 pf. för bearbetningen
t. o. m. pressningsproceduren, sålunda små belopp i
förhållande till motsvarande kostnader för bakelit.
Försöken skola närmast fortsättas med stenkol och torv som
utgångsmaterial.

<b>35-års-ingenjörsjubileum.</b> Den årgång teknologer, som
slutade tredje avdelningen å tekniska högskolan år
1898 samlades lördagen den 10 juni till 35-årsfest. På
förmiddagen besöktes Aseas anläggningar och statens
ångkraftverk i Västerås, varefter direktör A. Lindén
och hans fru mottogo kamraterna på lunch i sitt
gästfria och vackra hem därstädes. Kl. 7 samlades man till
festmåltid på Bellmansro i Stockholm. Härvid ägnades
först en hyllning till de bortgångna kamraternas minne.
Det erinrades om att sedan 30-års jubileet 3 kamrater
hade avlidit, nämligen J. E. Fries, Karl Gustaf Sjöberg
och Theodor Proffe. Av det ursprungliga antalet 76
återstå numera i livet 58, av vilka 6 bo i Amerika och
en i Frankrike.

Festen bevistades av 35 kamrater, nämligen konsul
Erik Delin, ingenjör Amos Kruse, friherre C. A. von
Köhler, maskiningenjör J. Lindholm, ingenjör C. E.
Palmgren, lektor H. Skoglund, ingenjör W. T. Arnberg,
förste maskiningenjör P. G. von Bahr, ingenjör K. W.
Berglund, linjedirektör J. W. Carlgren, mariningenjör
C. V. Christofferson, ingenjörerna K. F. Dahl, Gunnar
E. A. Dalen och E. J. B. Hellström, överingenjör K.
Jonas E. Hesselman, ingenjörerna P. J:son Frenell och
P. H. Kreüger, direktör Arthur Lindén, ingenjörerna
G. E. Skog och J. O. S:son Grabe, förste maskiningenjör
A. T. Särnström, ingenjör Georg Unné, Paris,
ingenjörerna Arvid Westerberg och G. A. Wittbom,
kommendörkapten greve C. A. Posse, landshövding A. B. J.
Gärde, majorerna Sven G. Holmgren och Ernst Nilsson,
ingenjör G. N. E. Sahlström, major Carl Schmidt, överingenjör
Einar A. Nordensten, disponent F. G.
Samuelson, direktör R. N. V. Hellgren, ingenjör Birger
Johnson och direktör Olof von Nolting.

<b>Daedalus 1933.</b> Innevarande års upplaga av Daedalus,
tekniska museets årsbok, är, som förut i annat
sammanhang meddelats, tillägnad dr Carl Sahlin i tacksam
erkänsla av det intresse och verksamma stöd som museet
från hans sida ständigt fått röna.

Att bergshistorien, för vilken dr Sahlin är den
främste målsmannen i vårt land, utgör en betydande och
dessutom jämförelsevis väl bearbetad del av
industrihistorien, framgår nogsamt av årsboken, såväl i
redogörelsen för museets verksamhet som i de större
uppsatserna. I denna senare avdelning har professor Arvid
Johansson fullföljt den utredning angående det svenska
stålets världsrykte, som dr Sahlin i föregående årsbok
fört fram till tiden för de stora götmetallprocessernas
genombrott, dvs. till .ca 1850. Ett bidrag av stort
intresse utgör den skildring av Kjellinska stålugnens
experimenttid, som på ett okonstlat och fängslande sätt
lämnats av verkmästaren Emanuel Trana och vilket
inledes med några kompletterande upplysningar av
professor Carl Benedicks. Det är att hoppas, att årsbokens
redaktion må lyckas i sina strävanden att låta denna
berättelse av ett ögonvittne till en uppfinnings
tillblivelse följas av andra i samma stil.

En gammal men helt visst odödlig idé har professor
E. Hubendick behandlat i sin uppsats om, perpetuum
mobile; det aktuellaste ämne som väl hittills blivit
behandlat i en industrihistorisk publikation utgör
däremot Ciervas autogiro, vars 10-årsdag celebreras med
en uppsats av Harald Martin.

I avdelningen "Meddelanden och frågor" behandlas
varjehanda spörsmål, däribland Martin Wibergs
räknemaskin, en av de äldsta svenska, vidare tidiga svenska
ångmaskiner, vilket meddelande skall göra slut på vår
gamla vanföreställning, att Owens "The witch of
Stockholm" vore den första svenskbyggda ångbåten, samt en
beskrivning av Polhems flottbroar.

Årsboken framträder i ett mycket tilltalande
typografiskt utförande. Även annonsavdelningen, för många
ett onödigt påhäng, bär vittne om smak och omtanke.
Eftersom intet kan vara fullkomligt, må vi dock ej
försumma tillfället att påpeka en del tryckfel, som tyvärr
drabbat vissa personnamn och därigenom kommit att
bliva rätt i ögonen fallande, nämligen Stassana i stället
för Stassano, de Braglie i stället för de Broglie,
Bolzmann i stället för Boltzmann och v. Dellwig i stället för
v. Delwig.

<b>Svenskt-danskt vägingenjörsmöte.</b> Ett möte av
mindre vanligt slag ägde dagarna 11--13 juni rum mellan
medlemmar av Amtvejinspektørforeningen i Danmark
och representanter för den svenska vägadministrationen.
Från dansk sida deltogo 29 amtsvejinspektörer och från
svensk överdirektören Nils Bolinder, byråchefen K. G.
Hjort, väginspektören K. K. Adler, sekreteraren i
Svenska väginstitutet Nils v. Matern samt 14 vägingenjörer.

Mötet tog sin början i Malmö den 11 juni under
överdirektör Bolinders ordförandeskap. Härvid höllos
föredrag av kapten v. Matern angående vägbeläggningar i
Sverige samt av amtsvejinspektör H. E. Refn om
tvärprofiler för vägar. Efter en utflykt i närheten av
Malmö förflyttade sig deltagarna till Köpenhamn, där
nästa dags förhandlingar ägde rum under
ordförandeskap av amtsvejinspektör A. Kjaergaard. Denne
lämnade därvid en redogörelse för den danska
vägadministrationen, medan motsvarande svenska förhållanden
belystes av byråchefen Hjort. Efter föredragen
företogs en utflykt på vägarna i Köpenhamns och Roskilde
amt. Mötets sista dag, den 13 juni, ägnades åt ett
studiebesök vid bron över Lilla Bält.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Örebro ingenjörsklubb.</b>
höll lördagen den 8 april ordinarie sammanträde å
Grand hotell. Förhandlingarna leddes av v.
ordföranden, disponenten Fredrik Cassel.

Civilingenjören Sven Lind, Arboga, höll föredrag
"Om hårdmetaller och deras tekniska användning".
Inledningsvis berörde föredragshållaren i korthet
verktygsmaterialets utveckling och framhöll därvid, att det
torde från början hava varit önskan att erhålla bättre
verktyg till Svarvning som givit upphov till
utexperimenterandet av hårda legeringar med hög smältpunkt.
"Stelliterna" voro en etapp på vägen mot detta mål.
Sedan var det tyskarnas målmedvetna strävan under
världskriget att ersätta diamanterna i dragskivor med
en konstprodukt, som bidrog till att man så småningom
åstadkom en smält hårdmetall av huvudsakligen
volframkarbid, den s. k. "Lohmaniten". Denna
förbättrades genom att krossas, finpulveriseras, briketteras och
sintras vid en temperatur något under smältpunkten.
På detta sätt erhölls den s. k. Volomiten. Det var
emellertid först år 1923 som en väsentlig förbättring i fråga
om materialets seghet åstadkoms genom en helt ny
framställningsmetod. Enligt denna tillsattes till förut vid
jämförelsevis låg temperatur sintrad volframkarbid, en
metall med lägre smältpunkt, exempelvis kobolt, och
efter brikettering företogs en ny sintring, varigenom
den sega kobolten kom att utgöra ett kitt för de hårda
karbidkornen. Enligt denna metod framställas numera
den tyska metallen "Widia" och den svenska "'Sintram".
Dessa metaller hava en helt annan seghet än de förut
nämnda av smält hårdmetall och kunna därför användas
till skärverktyg.

Bland föremål som numera tillverkas av hårdmetall
eller monteras med sådan, märkas svarvdubbar med
hårdmetallspetsar, bergborrkronor, dragskivor, olika
mätverktyg, osv. Ett mycket stort användningsområde
är sandblästermunstycken, och dylika försedda med en
kärna av den svenska smälta hårdmetallen "Arbit"
användes numera i alla länder. <tab><tab><tab><tab><i>H. S.</i>

<b>Tekniska föreningen i Eskilstuna</b>
samlades tisdagen den 11 april vid Eskilstuna bryggeri,
som besågs under sakkunnig ledning. Särskild
uppmärksamhet ådrog sig den stora tappningsmaskinen med
en kapacitet av 5 000 flaskor per timme och
lagringskällarna med deras långa rader av lagringsbehållare,
utförda av glasemaljerad stålplåt, ölet lagras nämligen
3 à 4 månader vid + 1 à 2°C, innan det tappas på
flaskor och utsändes. Sedan bryggeriets produkter
vederbörligen avsmakats, begav man sig till Stadshotellets
klubblokal, där sammanträde avhölls under v.
ordförandens, direktör Herman Nilsson, ledning.

Disponent H. Axberg höll därvid ett mycket
uppskattat föredrag: <i>"Om tillverkning av maltdrycker."</i>
Redan babylonierna, 4 000 år före vår tideräknings
början, kunde brygga öl, och sedan fördes konsten vidare
till egyptier, greker och romare. Våra nordiska
förfäder bryggde s. k. mjöd och senare, när den egentliga
öltillverkningen kom igång i Sverige, uppmuntrades
densamma ivrigt av statsmakterna. Ett stort framsteg
var den bajerska underjäsningsmetodens införande år
1843. De maskinella anordningarnas utveckling har
bidragit till att av bryggerinäringen skapa en storindustri.
Föredragshållaren beskrev i stora drag själva
tillverkningen, olika slag av maltdrycker samt deras lämpliga
behandling hos konsumenterna. Ävenså berördes gamla
sedvänjor vid gravöl. Beskattningen av öltillverkningen
är ganska betydande och uppgår till ungefär 7 öre per
flaska pilsner. Den uttages i form av maltskatt och
inbringar 18--20 millioner kronor per år. Risken för
överbeskattning är stor vid sådana varor som öl, vilket
tydligt framgår av det danska försöket med
skatteökning, då skatteinkomsten sjönk från 4 millioner till
0,6 millioner kronor. Inskränkning av maltdryckstillverkningen
skulle medföra betydande arbetslöshet.

En kort diskussion utspann sig, bl. a. om vattnets
inverkan på ölets kvalitet, och därefter avtackades
föredragshållaren för hans intressanta redogörelse.

Aftonens förhandlingar avslutades med en livligt
uppskattad ölsexa, besökt av ej mindre än ett 60-tal
föreningsmedlemmar och en del gäster. Trevliga
dekorationer, roliga visor, kvicka tal och ej minst
Eskilstunabryggeriets goda varor i sejdlar bidrog till en
god stämning. <tab><tab><tab><tab><tab><tab><tab><i>E. H.</i>

<b>Skånska ingenjörsklubben</b>
anordnade fredagen den 21 april en bussutfärd till
gummifabriken i Trälleborg. Under ledning av
gummifabrikens ingenjörer fingo besökarna följa de intressanta
processerna från rågummi till de färdiga bilringarna,
cykelslangarna, packningarna, gummivalsarna osv.

På kvällen hölls sammanträde på Kungsparkens
restaurang i Malmö, varvid förhandlingarna leddes av
förste vice ordföranden överingenjör Charles
Birch-Iensen. Till medlem av klubben hade styrelsen invalt
ingenjören Axel J. Lindell. Filosofie doktor Sidney
Hagman höll ett med ljusbilder illustrerat föredrag om
"Gummiindustrien". Den mjölksaft, som bildar
kautschuk, finns även i vissa svenska växter, men det är
endast ett fåtal tropiska träd, som lämna ekonomiskt
användbara kvantiteter. De kemiska beståndsdelarna äro
kol och väte, men om molekylernas inre byggnad råder
ännu ovisshet, i det somliga forskare anslå
molekylarvikten till 100 000, medan andra nöja sig med 1 000. I
sitt naturliga tillstånd blir kautschuken klibbig vid
uppvärmning och hård vid avkylning. Vulkaniseringen
genom tillsats av svavel under bearbetning och
uppvärmning ger kautschuken dess goda egenskaper.
Svavelhalten varierar från 0,1 till 32 %, det sistnämnda i ebonit.
Vid ju lägre temperatur den kemiska process försiggår,
som vulkaniseringen utgör, desto bättre egenskaper får
produkten. Gammalt gummi kan regenereras genom
upphettning, bearbetning och ny vulkanisering, men
proceduren lönar sig icke vid nuvarande pris på
rågummi. Vulkaniseringen av rågummi kan påskyndas
genom tillsats av vissa ämnen, s. k. acceleratorer. Med
tillhjälp av dessa kan processen t. o. m. genomföras vid
vanlig temperatur på ett par dagar. Förstöringen av
gummi genom tidens inverkan är en oxidation, som det
sålunda gäller att hindra. Detta kan ske genom
tillsats av blyoxid, som emellertid färgar produkten svart,
såsom fallet är med vanliga galoscher. Medelst
organiska acceleratorer kan man få vilken färg man önskar.
Inblandning av olika ämnen avser antingen att ge
produkten vissa egenskaper eller också att dryga ut
råmaterialet (fyllmedel). Zinkvitt ökar slitstyrkan.
Aldehydaminer tjänstgöra som antioxidationsmedel och öka
därigenom gummits livslängd. Gummiprodukter kunna
numera utan olägenhet lagras under flera år. Något
medel mot solljusets förstörande verkan har man dock
ännu icke lyckats åstadkomma. Den modernaste
metoden för tillverkning består i direkt användning av
gummimjölk (latex). 'Sedan ordföranden tackat
föredragshållaren, framförde doktor Ivar Svedberg en
hälsning från Tekniska förbundet i Borås, vid vars
25-års-jubileum den 8 april han representerat Skånska
ingenjörsklubben. Efter förhandlingarna följde supé och
samkväm, varvid en film över tillverkningen av
gummiskor vid fabriken i Hälsingborg förevisades. <i>F. M.</i>

</chapter>
<chapter name="TEKNISK TIDSKRIFT
HÄFT. 25 ÅRG. 63 24 JUNI 1933">
<h1>TEKNISK TIDSKRIFT</h1>
<h2>HÄFT. 25 ÅRG. 63 <tab>24 JUNI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Inför världskraftkonferensens sektionsmöte, -- Infällbara landningsställ  på flygmaskiner, av ingenjör K. G. Molin. -- Notiser. -- Tekniska föreningar.

</chapter>
<chapter name="INFÖR VÄRLDSKRAFTKONFERENSENS SEKTIONSMÖTE.">
<h2>INFÖR VÄRLDSKRAFTKONFERENSENS SEKTIONSMÖTE.</h2>
Det led i ett lands allmänna propaganda, som
värdskapet vid internationella konferenser och
kongresser innebär, bör icke underskattas. De
utgifter, som äro förknippade därmed äro visserligen
dryga, men en sådan sammankomst medför ej sällan
en ofta välbehövlig stimulans till företagsamhet inom
de delar av det egna näringslivet som beröras därav,
personliga förbindelser av bestående värde knytas
och underhandlingar inledas, som successivt kunna
föra till merkantilt utbyte av betydelse. Ur dessa
synpunkter bör det vara oss angeläget, att icke
undandraga oss besväret för rusthållet vid en
världskraftkonferens, då nödiga medel härför kunna
hopbringas och i övrigt lämpligt tillfälle erbjuder sig.
Med ungefär dessa ord slutade Teknisk tidskrift en
artikel med kommentarer av den första
världskraftkonferensen i London 1924. -- Nu äro vi där.

Nästa måndag börjar Världskraftkonferensens
nordiska sektionsmöte. Ouvertyren utgöres av två
dygns besök i Danmark. Därefter blir det Sveriges
tur att under halvannan vecka stå för rusthållet.
Finalen har förlagts till Norge, där mötet avslutas i
Oslo den 10 juli. Konferensens tyngdpunkt utgöres
av de tekniska förhandlingarna i Stockholm och ett
antal studieresor i anslutning därtill.

Det tekniska utbytet av förhandlingarna vid den
första världskraftkonferensen 1924 blevo icke alltför
överväldigande. Programmet var för omfattande
och själva mötestekniken icke lika utvecklad som
numera. Men det blåste en frisk fläkt över
Londonkonferensen icke minst därför att den var den första
stora internationella konferensen efter världskriget
med viktiga tekniska frågor på dagordningen. De
senare världskraftkonferenserna -- stora som små --
ha organiserats i syfte att låta det tekniska utbytet
bliva mera framträdande, vilket i flertalet fall också
lyckats.

Vid det nu förestående mötet föreligger till
behandling storindustriens och transportväsendets
kraftfrågor. Tidigare ha speciella producentsynpunkter på
kraftens alstring och överföring legat i brännpunkten
för intresset. Stockholmskoiiferensen skall i lika
mån söka belysa problemen ur den kraftkonsumerande
storindustriens och transportväsendets
synvinkel. Härvid är det självfallet ur
(teknisk-ekonomisk synpunkt -- om än ej ur kommersiell --
betydelselöst om kraftproducent- och
konsumentintressen företrädas av skilda personer eller äro
sammanförda under en hatt, t. e. vid industriföretag med
egen kraftalstring. Genom den uppläggning som
givits åt konferensens förhandlingar syftar man till
att tränga de reala problemen in på livet. Det är
icke nog att kunna bemästra själva
anläggningstekniken och veta hur en förstklassig kraftanläggning
med kraftöverföring skall se ut och i all allmänhet
skötas. Det är också betydelsefullt att klarlägga den
inverkan som olika belastningsobjekt utöva på
drifttekniken eller omvänt vilka krav som skilda slag av
kraftförbrukare kunna uppställa och i vad mån
samverkan och samarbete kan ernås mellan rent
kraftalstrande anläggningar och i olika industriella
processer ingående tekniska moment.

Programmet för konferensens diskussioner har
uppdelats på nio olika avdelningar. Av dessa omfatta
en del den ofrånkomliga presentationen av de
allmänna förhållandena med avseende på kraftalstring
för storindustrien och transportväsendet samt
därvid förekommande mera betydelsefulla moment och
anordningar. De fyra avdelningarna kraft- och
värmekombinationer, speciella energiproblem vid de
ångvärmekonsumerande industrierna, järn- och
stålindustriens energiproblem, elektrisk uppvärmning
(ugnsdrift) samt överföring och användning av
drivkraft för fabriksindustrier omfatta å andra sidan de
mera speciella drifttekniska förhållanden som det
varit sektionskonferensens huvudsyfte att få ställa
under debatt. För vår järn- och stål- samt
cellulosa- och pappersindustri äro dessa frågor av
utomordentligt intresse.

Till kraftkonferensen är anknuten en
specialkonferens rörande stora dammar, därvid bl. a. de
aktuella frågorna om betongens varaktighet och
lämpligt material för jorddammar komma att avhandlas
-- frågor som stå på dagordningen i alla vattenkraftländer.

De aktuella och avgränsade frågor som komma
att upprullas inför kraftkonferensen inge
förhoppningar om ett gott utbyte av konferensen. De
alltför otåliga bör draga sig till minnes, att
konferenser mala långsamt och att glimrande
uppslag och idéer av vidsträckt bärkraft äro sällsynta
företeelser. Den moderna kongresstekniken kan
liknas vid en siktningsprocedur. Först gallra och
bestämma de olika deltagande länderna var för sig vad
som har den aktualitetens och vederhäftighetens
prägel att det bör släppas fram från vederbörande
land i form av rapporter. Sedan godkännes,
återförvisas för omarbetning eller i vissa fall refuseras
dessa rapporter av särskilda redaktionskommittéer.
<tab><tab><tab><tab><tab><tab><tab>(Forts, å sid. 255.)

</chapter>
<chapter name="INFÄLLBARA LANDNINGSSTÄLL PÅ FLYGMASKINER.">
<h2>INFÄLLBARA LANDNINGSSTÄLL PÅ FLYGMASKINER.</h2>
<h3>Av ingenjör <sc>K. G. Molin.</sc></h3>
<tab><tab><tab><tab><tab><tab>(Forts. fr. sid. 243.)
Flera europeiska fabriker ha maskiner under
byggnad. Den engelska <i>Airspeed,</i> typ AS 5, är nu i det
närmaste klar att provflygas; beträffande dess
egenskaper föreligga endast beräknade siffror.
Maximalhastigheten uppgår sålunda till 240 km/tim, och den
normala färdhastigheten till 210 km/tim. -- maskinen
tar sex personer och har en 240 hkr Armstrong
Siddeley Lynxmotor. Hjulen fällas bakåt upp i
vingarna, men liksom vid de förutnämnda
konstruktionerna av denna typ kan man inte helt och hållet få
plats med dem. "Airspeed" har den enklaste och
lättaste av alla dessa: uppfällningsanordningen är inte
ens 15 kg tyngre än motsvarande delar av ett fast
landningsställ. Fjädringen är hydraulisk (<i>A</i> i fig. 11),
manövreringen av infällningen likaså. <i>D</i> är en
cylinder, i vilken en kolv, fäst vid <i>E,</i> rör sig. Olja
pressas in i nedre delen av cylindern, varvid kolven
tryckes uppåt och drar med sig <i>E</i> och <i>B.</i> När
kolven befinner sig i sitt översta läge, äro alla lederna
och ungefär tre fjärdedelar av hjulet innanför
vingen. Stöttan <i>F</i> till centrum av kroppen tar upp
sidopåkänningar.

Den första maskinen av typen "Airspeed", AS 5
eller "Courier" som den också kallas, kommer att
användas av den kände flygaren Sir Alan Cobham
för en non-stop-flygning från England till Australien.
Maskinens normala tomvikt beräknas till 950 kg och
totalvikt till 1 600 kg. Vid denna flygning beräknar
man en tomvikt på 1 050 kg och totalvikt på 2 300
kg. Under resan kommer bränslepåfyllning i luften
att företagas fem gånger, första gången antagligen
genast efter starten, då man icke vill ta den onödiga
risken att starta med en tungt lastad maskin.
Flygningen skall genomföras på fem dygn.

<img 1>
Fig. 11. Landningsställ till Airspeed AS5 (ur Flight).
</img>

I Tyskland ha <i>Junkers-</i> och <i>Heinkel</i>-fabrikerna på
uppdrag av Deutsche Luft Hansa byggt ett par
snabba post- och passagerareplan. Båda dessa
flygplantyper, Junkers Ju 60 och Heinkel He 70, hålla f. n.
på att provflygas. Luft Hansa har uppställt
fordringen, att maximalhastigheten skall uppgå till minst
350 km/tim, och färdhastigheten till minst 290 km/tim.
Heinkelplanet är utrustat med en BMW--VI-motor
på 630 hkr -- inom parentes sagt jämte
Bleriot-planet de enda maskiner bland här nämnda som ej
ha luftkylda motorer (Heinkelplanets motor kyles
med etylenglykol). He 70:s maximalhastighet är 362
km/tim, och färdhastigheten 326 km/tim.
Landningshastigheten ligger så högt som 110 km/tim., vilket
måste betecknas såsom väl högt för ett trafikplan.
Lockheedplanen, som ha samma maximalhastighet,
landa vid 96 km/tim., men å andra sidan tar
Heinkelplanet 7 personer och Lockheed "Orion" endast 5.
Ett nytt flygplan, He 70 b, som nu är under
byggnad, torde komma att utrustas bl. a. med
spaltvingar, varigenom en sänkning av
landningshastigheten möjliggöres. Landningsstället på
Heinkel-maskinen är i stort sett likt Bleriots. -- På Ju 60
fällas hjulen framåt och uppåt -- de placeras sålunda
i vingens framkant. Vingen är ju relativt tjock på
Junkersplanen, och hjulen få helt och hållet plats
inom denna.

Bland förslagen till flygplan med infällbart
landningsställ märkes ett av de holländska ingenjörerna
<i>Pander</i> och <i>Zonen,</i> avseende en postmaskin med plats
för två förare och en radiotelegrafist samt 500 kg
betalande last. Den kommer att förses med tre
stjärnformiga, luftkylda Wright Cyclone-motorer på
500 hkr vardera, inbyggda i kroppen resp.
framkanten av vingen. Maximalhastigheten beräknas till 340
km/tim, och färdhastigheten till 300 km/tim. Med
denna maskin skulle man kunna nedbringa flygtiden
mellan Holland och dess besittningar i Ostindien till
45 timmar, innebärande en sänkning av den faktiska
transporttiden från nuvarande 9 dygn till 3 1/2.
Aktionsradien blir 3 000 km.

<i>Fokker</i>-fabriken har f. n. två maskintyper under
byggnad, en för ca 15 och en för ca 30 passagerare.
Typen F XX, som nu är i det närmaste färdig, är en
tremotorig maskin för 12--20 passagerare.
Maximalhastigheten uppgår till 295 km/tim, och
färdhastigheten till 250 km/tim. Totalvikten utgör 8 700 kg,
varav 2 100 kg kan utnyttjas för betalande last vid
en aktionsradie av 1 600 km. Maskinen har tre
Wright Cyclone-motorer på 700 hkr vardera, av vilka
sidomotorerna äro helt inbyggda i gondoler.
Hjulen kunna helt fällas in i dessa under flygningen,
och även hjulet under stjärten är infällbart i kroppen.

Alla ovannämnda maskiner äro landflygplan. Som
förut nämnts kan man tänka sig motsvarande
konstruktion även i fråga om sjöflygplan, dvs. man finge
väl i så fall inskränka sig till att draga upp
pontonerna -- eller enkelpontonen -- mot kroppen för
att åtminstone slippa motståndet hos stöttorna.
Denna konstruktion blir emellertid alltför
komplicerad, och den obetydliga vinsten uppväger icke alla
nackdelarna. Inom parentes må nämnas, att man
konstruerat stödpontonerna vid vingspetsarna på en
flygbåt så att de kunna dragas upp i vingen, vilket
torde innebära en om än liten förbättring.

I fråga om amfibieplan är det däremot till större
nytta att göra hjulen Infällbara i kroppen. På de
flesta amfibieplan äro hjulen endast uppfällbara, så
att de icke hindra vid start och landning på vattnet.
Någon aerodynamisk fördel innebär detta ej, och på
några nya maskiner har man därför tagit steget fullt
ut och gjort dem Infällbara i kroppen. Hjulen

befinna sig alltså i luftströmmen endast i samband med
Start och landning på marken. Så är fallet bl. a.
på den nya sportmaskinen från <i>Dornier,</i> Libelle.
För amfibieplanen är denna minskning i
luftmotståndet desto mera välkommen, som dylika
flygplan ändock få relativt dåliga flygegenskaper på
grund av den höga vikten av både flygbåt (eller
pontoner) och hjul.

I fråga om principen för infällningen av landningsstället kunna flera olika
metoder särskiljas. De senaste årens landvinningar för det fribärande,
lågdäckade monoplanet ha underlättat infällningen av hjulen,
i det att den tjocka vingen kan bereda plats för dessa. I ett biplan
(där vanligen tunna vingprofiler användas) eller i
ett högdäckat monoplan är det lämpligast att fälla
in eller draga upp hjulen i kroppen. På flermotoriga,
högdäckade plan med motorerna fritt placerade, ger
den strömlinjeformade inklädningen bakom motorn
god plats för hjulet.

Exempel på den första metoden -- att fälla upp
hjulen åt sidorna, så att de ligga horisontellt inuti
den tjocka vingen -- äro Lockheed (fig. 2), Bleriot
fig. 5--3) och Heinkel (fig. 12). På Lockheedplanen
fällas hjulen inåt centrum och på de båda andra
typerna utåt; någon principiell skillnad i
konstruktionen innebär detta ej. Farhågor ha uttalats, att de
aerodynamiska egenskaperna hos vingen skulle försämras
-- virvelbildning uppstå vid alla
oregelbundna delar -- då hjulen äro utfällda. Såväl
modellförsök som vindtunnelprov med maskiner
(Lockheed) ha visat, att detta icke i någon nämnvärd grad
är fallet.

Att hjulen dragas upp eller fällas upp (framåt eller
bakåt) i vingen eller underdelen av kroppen är det
vanligaste och har också vissa fördelar. Hela hjulet
får dock oftast ej plats, utan den understa delen
blir kvar i luftströmmen. Fördelarna av en total

<img 1>
Fig. 12.  Heinkei He 70.
</img>

eliminering av luftmotståndet har man alltså inte,
men i gengäld kunna manöveranordningarna göras
lättare och billigare. På ett flertal typer vindas
hjulen upp, antingen för hand eller elektriskt (Boeing,
Martin, Junkers), eller ock sker manövreringen
hydrauliskt (Airspeed, Clark).

En slags parallellogramkonstruktion för infällning
av hjulen i kroppens sidor tillämpas av Grumman
och Dornier. Dess funktion torde framgå av fig. 15.

En synpunkt beträffande infällningen av
landningsstället, som man måste ta hänsyn till, är: vad
händer om man landar med hjulen infällda? I detta
avseende äro de plan bäst, som ha hjulen endast delvis
infällda. Boeing, Clark och andra plan med liknande

<img 1>
Fig. 13. Fokker FXX. Hjulen uppfällda i sidomotorernas gondoler.
</img>

landningsställ kunna sålunda landa utan andra
skador än en sönderslagen propeller och ev. skador på
på infällningsmekanismen. På de plan, som ha rent
mekanisk manövrering, leder en landning med hjulen
endast delvis utfällda ofta till svårare skador än om
hjulen äro i sitt uppfällda läge. Vid hydraulisk
manövrering (t. e. på Clarkplanet) kan man landa
med hjulen i vilket läge som helst t. o. m. utan
några skador alls. -- På Lockheedplanen och med
dem likartade har man att räkna med skador på

<img 1>
Fig. 14. Infällningsanordningen på Dornier-Libelle (amflbieplan).
</img>

kroppen, om man landar med hjulen infällda. På en
dylik maskin är landning med hjulen i läge mitt
emellan in- och utfällt det olämpligaste.

Signalanordningar finnas ju alltid för att upplysa
föraren om hjulens läge, och det är inte heller
försummelse från hans sida som förutsattes vid
ovannämnda tillfälle. Det kan nämligen tänkas att
manöveranordningarna klicka, ehuru några exempel
på detta knappast finnas. Vid de system där wires
användas kan det inträffa, att dessa sträcka sig, så att
båda hjulen icke påverkas lika. Detsamma kan
resultatet bli vid hydrauliska system, beroende på
läckage, olämplig olja, kyla o. dyl. Något bestämt
företräde kan i detta avseende icke givas den ena
eller andra konstruktionen -- i stort sett ha
nämligen inga missöden inträffat. -- Det viktigaste i
fråga om landning med hjulen infällda är emellertid,
att det vid nödlandning på små eller ojämna fält
faktiskt är säkrare att landa på detta sätt än att
fälla ned hjulen. I ett dylikt fall förefinnes stor risk
att en maskin med vanligt landningsställ eller med
hjulen nedfällda kapotterar, men om hjulen äro
infällda inskränka sig skadorna vanligen till
underdelen av kroppen. Ett Lockheedplan, som landar
med hjulen infällda och hasar fram på kroppen, blir
åtminstone effektivt inbromsat, vilket kan vara
viktigt vid en nödlandning på ett litet fält. Fördelarna
i detta avseende såväl ifråga om säkerheten för
passagerarna som beträffande reparationskostnaderna
ha visat sig vara så stora, att de amerikanska
trafikflygarna vid svåra nödlandningar alltid gå ned med
hjulen infällda.

Någon orsak bör finnas till, att det infällbara
landningsstället först nu börjat komma till användning,
ehuru försök gjorts redan tidigare. Den viktigaste
orsaken är, att vikten av ett infällbart
landningsställ är högre än för ett fast dylikt av vanlig typ.
Inklädningen med strömlinjeformade kåpor har också
bidragit till att minska luftmotståndet och därmed
minska betydelsen av infällningen. De första
konstruktionerna medförde en viktökning av omkring
100 kg, vilken icke betalade sig. Tack vare
utvecklingen av gummiringarna till de moderna
lågtrycksballongringarna har en stor del av fjädringen kunnat
förläggas till dessa och hållfastheten
hos landningsstället därigenom minskas.
Infällningsmekanismen har därjämte
förenklats så, att man nu endast
behöver räkna med en viktökning av något
tiotal kg pr hjul vid maskiner i den
storleksordning som förut beskrivits. Man
får å andra sidan ej tillskriva det
infällbara landningsstället hela vinsten
av hastighetsskillnaden vid flygning
med hjulen utfällda och infällda (alltså
för t. e. Lockheed Orion ca 50 km/tim.),
ty i utfällt läge har landningsstället
jämte skyddsplåtar ett mycket stort
luftmotstånd, varjämte vingprofilen
försämras vid vissa konstruktioner -- en
sak som naturligtvis inte skulle
förekomma på en maskin med vanligt
landningsställ. En jämförelse i avsikt att
bedöma vinsten av ett infällbart
landningsställ bör därför rättvisligen ske
mellan maskinen dels med ett dylikt och dels
med bästa möjliga landningsställ av vanlig typ.

Det Infällbara landningsstället medför i vissa fall
även en annan fördel. De allt större motorerna
-- motorer på 800 hkr äro numera ingalunda
ovanliga och ett flertal motorer på över 1 000 hkr
finnas redan -- innebära att även större propellrar
måste användas. Då den av propellern konsumerade
effekten är proportionell mot förutom rörelsetalet
även <i>n<sup>3</sup>D<sup>5</sup></i> (där <i>n</i> = varvtalet och <i>D</i>
propellerdiametern) samt <i>n</i> icke kan ökas alltför mycket på grund
av försämrad verkningsgrad vid hastigheter hos
propellerspetsarna som närma sig ljudhastigheten, måste
alltså <i>D</i> ökas. En möjlighet är att använda 3- eller
4-bladiga propellrar, men dessa -- i synnerhet de
4-bladiga -- ha vanligen sämre verkningsgrad än de

<img 1>
Fig. 15. Infällningsanordningar på Grummariplanet
(nedre delen av kroppen på ett högdäckat plan).
</img>

2-bladiga på grund av influens mellan bladen. Den
begränsning av diametern, som betingas av att
propellern måste gå fri från marken, kan modifieras vid
användningen av ett infällbart landningsställ, då
detta kan göras betydligt högre än ett fast --
luftmotståndet behöver man inte räkna med. På
stratosfärflygplan -- bl. a. på Junkers Ju 49 - har det
visat sig nödvändigt att bygga ett ovanligt högt
landningsställ för att propellern skall gå fri från
marken. Propellerns effektkonsumtion minskar ju med

lufttätheten, och i den tunna luften i stratosfären
måste därför en mycket stor propeller användas.
Den Junkerska stratosfärmaskinen kommer därför
troligen att byggas om med infällbart landningsställ.

På trafikflygplan och små privatmaskiner kommer
det Infällbara landningsstället säkerligen att vinna
terräng under de närmaste åren. Även beträffande
militära flygplan torde man kunna vänta sig detta, i
varje fall för alla tyngre plan. Även jaktflygplanens
prestationsförmåga bör kunna ökas; hastighetsvinsten
blir i allmänhet större än nackdelarna av den något
högre tomvikten. Därjämte blir planet mycket mera
lättmanövrerat i konstflygning, emedan på ett
vanligt plan hjulen och deras strömlinjeformade kåpor
verka hindrande vid åtskilliga manövrer, t. e. roll.

</chapter>
<chapter name="NOTISER">
<h3><i>NOTISER</i></h3>
<b>Bortskaffandet av hushållsavfall -- avgjord
pristävling.</b> Den av Københavns almindelige Boligselskab
anordnade pristävlingen rörande undersökningar och
förslag till ändamålsenliga metoder för bortskaffande av
hushållsavfall, varom Teknisk tidskrift meddelade i
häfte 50, 1932, är numera avgjord. Ett pris å 600 kr.
har tilldelats Hyresgästernas sparkasse- och
byggnadsförening genom arkitekt Sven Wallander, Stockholm,
för en uttömmande beskrivning av det i Stockholm
tillämpade systemet med sopnedkast och förbränningsugn
i källaren i kombination med pannanläggningen.
Dessutom ha utdelats tre pris om vardera 300 kronor, varav
ett tillfallit direktören vid Göteborgs renhållningsverk,
civilingenjör Anton Anderberg, som givit "en klar og
smuk översikt över alle eksisterende Systemer", övriga
300-kronorspris tilldelades ingenjörerna Oluf och Kai
Andersen, Gentofte, som bl. a. framlagt förslag till nya
system för konstruktion av nedkast, samt ingenjör
Thomas Petersen, Köpenhamn, vilken särskilt
rekommenderat ett franskt system med vattenspolning. I tävlingen
deltogo danska, norska och svenska ingenjörer och
arkitekter, och de inkomna tävlingsskrifternas antal var
sammanlagt 21.

<b>Kokgas på flaskor?</b> I VDI-Zeitschrifts
årsmötesnummer (27 maj 1933) har dr-ing. Max
Mengeringhausen i en uppsats "Technisehe Aufgaben der
Siedlung", till vilken vi framdeles torde få anledning att
återkomma, berört det ekonomiskt kinkiga problemet
att förse de med smärre lägenheter bebyggda
förortssamhällena med gas. Redan i större samhällen i
Tyskland förekomma fall, där abonnentavgifterna ej täcka
gasverkens självkostnader för distributionen, och
detsamma är som bekant fallet även i Sverige. I
förorterna med deras i regel låga gasförbrukning per
fastighet och deras utbredda ledningsnät är
gasdistributionen sällan räntabel och för övrigt endast i
sällsynta fall möjlig på grund av svårigheten att uppbringa
och förränta anläggningskapitalet. Härmed är det visst
ej sagt, att exempelvis koleldade spisar skulle ställa sig
mera ekonomiska än gaseldade ens i förorterna, vilket
bl. a. sammanhänger med kokkärlens effektivitet. Det
förefaller därför tänkbart, att vissa förortssamhällens
gasbehov skulle kunna tillfredsställas på annat sätt än
genom ledningsdistribution. Om man beräknar, att en
familj om 5 personer förbrukar ca 10 m<sup>3</sup> gas under en
tid av tre veckor (värmning av badvatten är icke
inberäknad), skulle denna gasmängd kunna rymmas i en
stålflaska med 50 liters kapacitet, om gasen gives ett
tryck av 200 at. Flaskans vikt uppgår till 60 à 100 kg
allt efter utförandet. Förf. anger, att enligt noggranna
beräkningar gasdistributionen i flaskor ej blir dyrare
utan i vissa fall billigare än distribution i rörnät, vilket
även utförda försök i utlandet skulle hava visat. Den
angivna gasförbrukningen (0,1 m<sup>3</sup> per person och dag)
torde avse högvärdig gas. Motsvarande konsumtion av
lysgas för en svensk arbetarefamilj om 5 personer torde
utgöra minst 0,25 m<sup>3</sup> per person och dag, enligt
undersökningar, refererade i Svenska gasverksföreningens
årsbok 1931: II, sid. 59 ff.

<b>En reservoarpenna för tusch</b> har nyligen förts i
marknaden. Pennan är avsedd som ett sorts
universalinstrument för ritning oon textning. Med hjälp av en
särskild passareinsats kan pennan även användas för
slagning av cirklar, även trånga sådana med en
linjetjocklek av upp till 10 mm. Pennan är försedd med
utbytbara stålpennor av olika grovlek och skärning.
Tuschtillflödet regleras genom utbyte av mataranordningen.

<b>Ledarskapets psykologi och etik.</b> En kurs i
ledarskapets psykologi och etik anordnas av Siljanskolans ledning
i samråd med industriförbundets arbetsledareinstitut och
föreningen social-arbetare inom industri- och
affärsvärld under tiden 6--20 augusti. Kursen förlägges till
den i Tallberg belägna Siljanskolan, vilken institution
företräder "den nya skolans" idéer och arbetar för deras
förverkligande. Till ledare och föreläsare vid kursen
har förvärvats en av Tysklands främsta banbrytare på
arbetspsykologiens område, professorn vid tekniska
högskolan i Karlsruhe dr-ing. Adolf Friedrich.
Föreläsningarna komma att tolkas till svenska. Kursavgiften
är 50 kronor. Vivre på Siljanskolan kan erhållas för 3
å 6:60 kr. per dag. Utförligare prospekt kunna
rekvireras från medinbjudande organisationer eller direkt
från Siljanskolan, Tallberg, dit anmälningar torde
insändas snarast möjligt och senast den 1 juli.

<b>Instruktionskurser för bergsprängare.</b> På anmodan
av statens inspektör för explosiva varor och i samråd
med socialstyrelsen, riksförsäkringsanstalten och
statens arbetslöshetskomrnission anordnade
Nitroglycerin-aktiebolaget under fjolåret tvenne kurser, avsedda att
genom föreläsningar och demonstrationer meddela
bergsprängare undervisning på detta område. För dessa
kurser lämnade Teknisk tidskrift på sin tid utförliga
redogörelser.

Nitroglycerinbolaget har, på grund av det intresse
kurserna väckt, beslutat att även i år anordna tvenne
kurser för bergsprängare, varje kurs om tre dagar. Den
första börjar måndagen den 10 juli, den andra
måndagen den 17 juli. Programmet ansluter sig i huvudsak
till det under fjolåret tillämpade.

Antalet deltagare i varje kurs måste begränsas till
50, högst 60 personer. Kurserna äro i mån av
platstillgång öppna för varje bergsprängare i statlig eller
enskild tjänst eller för den som bedriver självständig
verksamhet. Deltagarna komma endast att bära
kostnaderna för resor, inkvartering och mat. Genom
inkvarteringsbyrån anordnas emellertid logi i Nora för 0:50
å 2:50 kr. per dygn samt mathållning till 2 kr. per dag.

<b>Internationella kongressen för teknisk mekanik.</b> I
enlighet med beslut vid kongressen i Stockholm år 1930
anordnas fjärde internationella kongressen för teknisk
mekanik i Cambridge år 1934, den 3--9 juli.
Organisationskommittén är nu konstituerad och består av
professor L. Bairstow, London, mr W. S. Farren,

Carnbridge, professorerna C. E. Inglis, Cambridge, B.
Melvill Jones, Cambridge, R. V. Southwell, Oxford, och G. I.
Taylor, London.

Kongressen kommer att arbeta på fyra sektioner, för
1) rationell mekanik, 21) hydromekanik, 3) material och
4) vågrörelser i vatten.

Kommittén mottager redan nu meddelanden om
tillämnade rapporter till kongressen. Resuméer om ca 300
ord på engelska, franska, tyska eller italienska torde
vara insända kring 1 april 1934. Endast dessa
resuméer tillika med korta sammandrag av diskussionerna
komma att publiceras, såvida det ej finnes en allmän
önskan, understödd av ekonomiska garantier, om
publicering av kongresshandlingarna i deras helhet. Orsaken
till dennna inskränkning är, att kongresstrycket
tenderat att växa till sådana dimensioner, att det blir
osäljbart.

Deltagareavgiften utgör 15 shillings. All korrespondens
angående kongressen torde ställas till The
Secretary, 4th International Congress for Applied Mechanics,
Engineering Laboratory, Cambridge, England.

<b>Statens exportstipendier 1933.</b> Under innevarande år
komma exportstipendier att utdelas till personer, som
vilja, utan officiell ställning, i främmande --
företrädesvis transoceana -- länder verka för avsättning av
svenska exportartiklar, import till Sverige av råvaror och
andra förnödenheter samt transithandeln över Sverige.

Ansökan om exportstipendium skall ställas till
konungen och snarast möjligt ingivas till
kommerskollegium.

Ansökan skall innehålla uppgift å det land eller de
länder, dit sökanden har för avsikt att förlägga sin
verksamhet, samt vara åtföljd av åldersbevis, plan för
verksamheten och de handlingar i övrigt, som sökanden
vill åberopa. Exportstipendiat, som söker fortsatt
stipendium, skall vid sin ansökan foga intyg från
vederbörande beskickning eller konsulat om sökandens
dittillsvarande verksamhet såsom stipendiat.

I fråga om stipendiernas utdelning och fordringarna
å deras innehavare tillämpas kungl, kungörelsen den 16
september 1932 med allmänna bestämmelser för statens
exportstipendier (Svensk författningssamling 1932 nr 441).

<b>Teknikens triumfer i fartens århundrade</b> är titeln på
ett från Holger Schildts förlag utkommande
subskriptionsverk, författat av den norske professorn Edgar B.
Schieldrop och för svenska förhållanden redigerat och
bearbetat av professor H. N. Pallin och civilingenjör
Frithiof Holmgren. Verket skall skildra det moderna
kommunikationsväsendets -- på marken, till sjöss, i
luften och i etern -- utveckling, sannolikt en del av
teknikens historia som mer än de flesta andra har
förmågan att intressera den stora allmänheten och
därjämte ett område, där det är möjligt att i en
jämförelsevis populär form åstadkomma en tekniskt korrekt
framställning. Att döma av de provsidor som hittills
förelagts oss, torde verket komma att fylla ganska högt
ställda anspråk i detta avseende. Den tekniska sidan
av kommunikationsmedlens hastighetsutveckling
förefaller sålunda att bliva klart och vältaligt belyst i ord
och bild. Man må också hoppas, att den ekonomiska
bakgrunden för denna utveckling och de nya
ekonomiska förutsättningar som kommunikationsmedlen å
sin sida skapat komma att få sin vederbörliga plats i skildringen.

Arbetet utlovas utkomma i 40 32-sidiga häften à 1
kr. och kan sålunda icke sägas vara särdeles billigt men
är i gengäld förnämligt utstyrt, vad papper och
illustrationstryck beträffar.

<b>Svenska konsulterande ingenjörers förening</b> avhöll
den 8 juni ordinarie årsmöte å Skansens Nyloft.
Sedan styrelsen beviljats decharge för 1932 års
förvaltning, utsågs styrelse för år 1934. Därvid omvaldes
till ordförande professor Carl Forssell, till vice
ordförande major Walo von Greyerz och till övriga
ordinarie ledamöter ingenjörerna Holger A. Lundberg, Gösta
Richert (sekreterare) och Linus Bohlin, professor P. G.
Hörnell, ingenjör Charles Hässler och professor E.
Hubendick samt nyvaldes efter ingenjör Hugo Theorell,
som avgår vid 1933 års utgång, ingenjör Arvid H.
Börjeson. Till styrelsesuppleanter omvaldes ingenjörerna
Tom K. A. Nordensson och Nils Ribbing, lektor Einar
Zachrisson, ingenjörerna Erik Lundström och H. G.
Queckfeldt samt nyvaldes ingenjör H. Gille. Till
revisorer omvaldes professor Bengt Afzelius och ingenjör
Anders Rosborg och till revisorssuppleanter
ingenjörerna K. I. Karlsson och Christian Beck-Friis.
Därefter avhandlades en del frågor av gemensamt
yrkesintresse, bl. a. i samband med föreningens anslutning
till den internationella sammanslutningen Federation
Internationale des Ingénieurs-Conseils,

<b>Föreningen för kraft- och bränsleekonomi,</b> den
finländska motsvarigheten till våra ångpanneföreningar,
meddelar i sin berättelse för år 1932, det 22:a
verksamhetsåret, om en fortsatt utvidgning av verksamheten.
Antalet aktiva medlemmar ökades från 551 till 565 och
antalet i värmetekniska avdelningen inskrivna pannor
från 2 227 till 2 340. Liksom under de närmast
föregående åren hänför sig ökningen huvudsakligen till
centralvärmeanläggningarnas grupp, medan beståndet av
anslutna industriella anläggningar undergått endast
smärre förändringar. Antalet å pannanläggningar
utförda första undersökningar uppgick till 58 (mot 42 år
1931) och antalet revisionsundersökningar till 3 076
(2 894). Elektriska avdelningen utförde 49 (38)
revisioner. Tillgången av konsultativa uppdrag var under
förra hälften av året svag, men under höstens lopp
gjorde sig för värmetekniska avdelningens vidkommande
en återhämtning märkbar, vilken fortgått in på början
av år 1933. Av större uppdrag märkas
projekterings- och konstruktionsarbeten vid de stora
ångkraftanläggningarna vid Kymmene och Myllykoski bruk.

Under året avgav föreningen tvenne utlåtanden i
bränslefrågor, det ena rörande ett regeringsförslag till
begränsning av stenkolsimporten. Föreningen påvisade
däri, vilka enorma kostnader en påtvungen övergång till
vedbränsle skulle pålägga landets industri, som genom
åtgärden bleve betungad i vida högre grad än vad som
motsvarande fördelarna av den ökade avsättningen av
brännved. Initiativet fullföljdes heller icke. Det andra
utlåtandet hade infordrats av en statlig kommitté, som
önskade ett uttalande om de tekniska åtgärder Som
kunde vidtagas för ökad användning av rensnings- och
gallringsvirke, kvistar o. d. som ångpannebränsle.
Föreningen framhöll, att fullt lämpliga eldstäder för
industriella pannor äro i bruk i mycket stor omfattning och
att således skogsavfall av ifrågavarande slag utan
svårighet kan tillgodogöras vid de flesta industriella
pannanläggningar. Däremot göra sig tekniska
olägenheter gällande vid förbränning av ved i de
sektionspannor som allmännast användas för
centralvärmeanläggningar. På detta område utför emellertid
föreningen försök med nya anordningar.

Föreningen är f. n. sysselsatt bl. a. med att söka
finna en för Finlands förhållanden lämpad lösning av
matarvattenproblemet. Hittillsvarande metoder ha
framför allt varit baserade på önskemålet att erhålla ett
mjukt matarvatten. I Finland tages matarvattnet i
allmänhet ur sjöar och älvar, och vattnets hårdhet spelar
därför i allmänhet mindre roll än dess halt av
kiselsyra och humussyror samt gaser.

Berättelsen omnämner vidare, att användningen av
elektrisk energi för ångalstring under senaste år starkt
ökats genom överföring av sekunda Imatrakraft till

Enso bruk. Som ekvivalenta tal vid ångalstring kan
1 m<sup>3</sup> ved jämställas med 1 000 kWh.

<b>Tekniska samfundet.</b> Förteckningen över medlemmar
i Tekniska samfundet den 20 april 1933 har nyligen
utkommit. Den upptager sammanlagt 663 medlemmar.
Samfundets nämnd under år 1933 utgöres av arkitekt
Sven Steen, ordf., direktör H. Heyman, förste vice ordf.,
professor S. Hultin, andre vice ordf., ingenjör Ernst
Almqvist, kassaförvaltare, ingenjör Gustaf Meijer,
sekreterare, samt dessutom ordförandena i fackavdelningarnas
styrelser, nämligen direktör C. A. Reuterswärd
(elektroteknik), arkitekt G. Stendahl (husbyggnadskonst),
professor J. A. Hedvall (kemi), ingenjör A.
Palmquist (mekanisk teknik och skeppsbyggnadskonst),
kapten P. G. Blidberg (väg- och vattenbyggnadskonst)
och ingenjör O. J. D. Beck (värme- och sanitetsteknik).

<b>Tekniska föreningen i Gävle</b> har enligt årets
ledamotsförteckning 4 hedersledamöter, 32 ständiga och 199
årligen betalande ledamöter. Styrelsen utgöres av
civilingenjör J. F. Hjorth, ordf., förste ingenjör Amand
Deshayes, v. ordf., civilingenjör Karl Landberg, sekr.,
civilingenjör Warner Dahlström, klubbmästare, samt
maskiningenjör Elis B. Höjer, direktör Erik G. Pehrsson
och civilingenjör Ivar Klinga.

</chapter>
<chapter name="INFÖR VÄRLDSKRAFTKONFERENSENS
SEKTIONSMÖTE.
(Forts. fr. sid. 249.)">
<h3>INFÖR VÄRLDSKRAFTKONFERENSENS
SEKTIONSMÖTE.</h3>
<tab><tab><tab><tab><tab><tab>(Forts. fr. sid. 249.)
Slutligen suger inom varje avdelning en eller ett par
generalrapportörer musten ur de godtagna
rapporterna och sammanställer dem i generalrapporter,
lämpligen utmynnande i vissa teser, i vilka teknikens
nuvarande ståndpunkt i föreliggande fråga fastslås.
Dessa generalrapporter bilda sedan underlag för
själva konferensdiskussionerna. Proceduren är
omständlig och tung, men konferensens huvuduppgift
är icke att framföra <i>oprövade</i> mer eller mindre
geniala tekniska idéer eller uppfinningar -- detta är
väsentligen förbehållet den tekniska pressen -- utan
att godtaga det tekniskt fullödiga och utgallra det
undermåliga. En sådan siktningsprocedur frigör
också den tekniska arbetskraften för nya uppgifter.

Det är för tidigt att söka profetera om det
sannolika resultatet i tekniskt avseende av den förestående
konferensen. De hittills föreliggande rapporterna
äro emellertid övervägande av hög klass. Generalrapporterna
äro när detta skrives ännu icke tillgängliga.

Även om här huvudsakligen konferensens
tekniska inslag berörts så innebär detta icke något
underskattande av dess sociala och kommersiella
moment. Vårt omdöme från 1924 står alltjämt fast.
Det på sistone alltmer stegrade intresset för
konferenser inom vår industri vittnar om att man -- i
trots av eller måhända tack vare tidsläget -- tillmäter
den stor betydelse. De nödiga medlen ha genom
uppoffringar från industrien och ett par statliga
myndigheter kunnat hopbringas. Gästfrihet har utlovats
i samband med studieresorna. Organisationsarbetet
för konferensen ligger också väl till. Alla
förutsättningar för en såväl tekniskt som i alla andra
avseenden givande konferens föreligga därför.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Västerås</b>
höll fredagen den 28 april sitt ordinarie möte. Till
valkommitterade för det kommande arbetsåret hade ordf.
för sin del utsett: ing. Harald Håkanson och Martin
Helén, disp. Omar Hallström samt ing. Axel Lindkvist.
Föreningen valde därjämte: ing. Oskar Hellman, lektor
Einar Zachrisson och distriktsing. Simon Håål.

Anföranden höllos därefter av två av årets
referenter, nämligen övering. Thor Hamberg, Skultuna, om
"Pressgjutning av mässing" samt bergsing. Magnus
Tigerschöld om "Aktuella problem inom svensk
järnhantering".

Övering. Hamberg gav först en kort framställning av
de tidigare metoder, som använts för framställning av
mässingsdetaljer, nämligen sandgjutning och varmpressning.
Båda dessa metoder hava vissa nackdelar, då det
gäller masstillverkning, och försök ha därför gjorts att
ersätta dessa förfaranden med en metod, varigenom
mässing kunde gjutas i bestående formar. Man fann
ganska snart, att legeringar med koppar i allmänhet ej
kunna gjutas i järn- eller stålformar utan användande
av ett tryckmedium, och det lyckades slutligen en ing.
Polak i Prag att framställa en lämplig maskin för
pressgjutning. I denna är gjutningstemperaturen omkring
800°, då metallen är degformig, och ett högt, ej elastiskt
presstryck, framställt med hydraulisk press, trycker in
metallmassan i gjutformen under ett kort tidsmoment
och håller densamma under konstant tryck, tills den
stelnat. Specifika trycket på metallmassan är ca 500
kg/cm<sup>2</sup>. Tal. gav en detaljerad beskrivning på huru
själva gjutningen försiggår samt beskrev, huru
formarna lämpligen skola utföras. Pressgjutningsmaskiner
enligt system Polak tillverkas i flera storlekar,
antingen för enmans eller tvåmans betjäning. En stor
samling pressgjutna delar illustrerade föredraget.

Bergsing. Tigerschiöld talade sedan om den svenska
järnhanteringens nuvarande problem och påpekade,
hurusom en koncentration såväl tekniskt som
organisatoriskt av järnindustrien oavbrutet pågått de senaste
40 åren samt de faktorer, som inverkade härpå. Tal.
uttryckte en farhåga för att denna koncentration, om
lågkonjunkturen fortsätter, kommer att drivas än längre,
varigenom smärre järnverk måste nedläggas och
tillverkningen överföras till de större. Härvid föreligger
den risken, att den stora yrkesskicklighet, som ofta är
tillfinnandes vid det mindre verket och som utgör en
mycket stor tillgång, går förlorad. Koncentrationen
kan även spåras i det samarbete mellan järnverken,
som etablerats även i försäljningsavseende. Tal.
påvisade även betydelsen av Jernkontorets tekniska
forskningsverksamhet, som han ansåg vara av vital
betydelse. Bland nyare metoder inom järnhanteringen
nämndes sintringsmetoderna, som resulterat i en
minskad träkolsåtgång vid tackjärnstillverkning och som
medfört, att gruvfälten på ett mera rationellt sätt
kunnat utnyttjas. Även hos det av tackjärnet tillverkade
stålet kan man finna en kvalitativ förbättring efter
sintringsmetodens införande. Tal. omnämnde sedan den
betydelse, som en mera omfattande tillverkning av
järnsvamp skulle få, och meddelade, att ett intensivt
arbete nedlägges på framställning härav. Efter att ha
omnämnt de på senare åren framkomna högfrekvensugnarna
övergick tal. till en del tekniska förbättringar
inom järnindustrien såsom t. e. rullager vid valsverk,
förbättrade transportanordningar, elektriska ugnar för
glödgning och värmebehandling av stål samt slutligen
de legerade stålen. Vidare omnämndes skärmetallerna,
vilka huvudsakligen bestå av volframkarbid och numera
äro föremål för tillverkning även i vårt land.

Tillverkningen av rostfritt material har på senare åren fått en
utomordentlig omfattning, och de svenska järnverken
synas särskilt vara lämpade för framställning av detta
material. Tal. påpekade slutligen, huru de i landet
befintliga provningsanstalterna och de vid järnverken
använda provnings metoderna i hög grad bidragit till att
åtadkomma ett gott och jämnt material.

Efter de båda föredragen följde en kort diskussion,
varefter sammanträdet avslutades med supé och
samkväm. <tab><tab><tab><tab><tab><tab><i>H. S.</i>

<b>Örebro ingenjörsklubb</b>
höll lördagen den 6 maj ordinarie sammanträde på Grand
hotell under ordförandeskap av rektor W. Hallström.
Bland de talrika närvarande märktes många vägstyrelseledamöter.

Till kommitterade för septembersammanträdet valdes
ingenjörerna E. Wangström och H. Malmrot samt
disponent B. Palmgren och för oktobersammanträdet
lektor M. Lien, överingenjör H. Wilson och ingenjör G.
Nordlindh.

Därefter höll kaptenen vvk Sten D. Ekelund,
Stockholm, föredrag över "Asfalt och dess användning,
speciellt inom vägtekniken". Efter att inledningsvis ha
berört asfaltens och bergoljans historia övergick tal. till
den tekniska delen av ämnet. Asfaltens förmåga att
motstå atmosfäriliernas inverkan gör den praktiskt
taget allenahärskande inom vattenisoleringstekniken,
dess smidighet och starka vidhäftningsförmåga ger den
en vidsträckt användning som bindemedel vid
vägbeläggningar och dess egenskap som en första klassens
elektrisk isolator samt dess förmåga att motstå syror gör
den användbar inom alla grenar av den elektriska
industrien. Man skiljer på två olika slag av asfalt, nämligen
den i naturen färdigbildade, varav i runt tal 1,5 mill.
ton årligen produceras och till största delen användes
som isoleringsmedel på grund av sin syrafasthet, samt
petroleumasfalt, varav ungefär 20 mill. ton årligen
produceras och användes till största delen till vägbeläggningar.

För det principiella tillvägagångssättet vid framställning
av asfalt lämnades en kort redogörelse, beledsagad
av fotografier från vårt enda svenska raffinaderi,
Nynäshamns, varjämte talaren i korthet beskrev de
huvudegenskaper, mjukhetspunkt, penetrationstal och
sträckhållfasthet, vilka bestämmas genom provning och hava
den största betydelse vid val av asfaltkvaliteter.
Asfaltmaterial försäljes i tre olika former, nämligen i smält
form, i lösning, och som emulsion. Talaren framhöll,
att det vanligen är en ekonomisk fråga, vilken av de
tre formerna, som är lämplig att använda, och
redogjorde vidare i korthet för de mera speciella
användningssätten, såsom vid färgberedning och rörisolering
samt inom elektrotekniken och byggnadsindustrien.

Vägbeläggningstekniken ägnades en ingående
behandling, vilken givetvis också var av särskilt intresse för
de närvarande vägstyrelseledamöterna. Utförligt
beskrevos till att börja med permanentbeläggningar och
därefter s. k. halvpermanenta beläggningar. För
materialets beskaffenhet och arbetets utförande lämnades en
utförlig redogörelse, beledsagad liksom för övrigt hela
föredraget av talrika skioptikonbilder. Slutligen
visades en film från Svenska vägindustriens provvägar,
utförda under sommaren 1932.

Talaren belönades med kraftiga applåder, varjämte
ordföranden framförde åhörarnas tack för det
intressanta och trevliga föredraget.

Efteråt följde på sedvanligt sätt supé och samkväm
under angenämaste stämning. <tab><tab><tab><i>H. S.</i>

<b>Tekniska samfundet Göteborg,</b>
höll sitt 2:a ordinarie vårsammanträde lördagen den 20
maj 1933 och enligt god tradition hade mötet anordnats
i anslutning till Svenska mässan, som tidigare på dagen
öppnats av handelsminister F. Ekman. Förhandlingarna
leddes av ordföranden, arkitekt Sven Steen.

Sedan ett par föreningsangelägenheter behandlats
överlämnades ordet till överingenjör Ragnar Liljeblad,
Västerås, som höll föredrag om: "Några principfrågor
vid industriella kostnadsberäkningar." Samma föredrag
höll överingenjör Liljeblad i Borås den 7 april och
föredraget är refererat i Tekn. tidskr. för den 27 maj, sid.
234. Då överingenjör Liljeblad i Borås efterlyste sin
"gamle" motståndare direktör A. Gabrielsson, Volvo,
hade samfundet berett dem tillfälle att sammandrabba
och försöka övertyga varandra.

Efter överingenjör Liljeblad överlämnades
följaktligen ordet till direktör Gabrielsson, som i ett briljant
anförande gav ros och ris till det av överingenjör
Liljeblad förfäktade systemet, samtidigt som han påvisade
fördelarna hos det system, som användes vid Volvo.
Talaren poängterade särskilt att all bokförings gyllene
regel är: redovisa en vinst så sent som möjligt, redovisa
en förlust så fort som möjligt.

En livlig diskussion utspann sig nu mellan de båda
herrarna och fäktningen pågick till den fastställda
middagstiden, då ordföranden resolut avbröt debatten.
Dessförinnan hade emellertid dir. Gabrielsson hunnit
erbjuda överingenjör Liljeblad anställning som
huvudbokförare vid Volvo, om han reflekterade på befattningen.

Efter mötet samlades man till gemensam middag på
Huvudrestauranten, Liseberg. Handelsminister F.
Ekman, som framförde gästernas tack för visad
gästfrihet, framhöll i sitt middagstal att det är på
ingenjörernas arbete, som arbetslöshetsproblemet och därmed
sammanhängande frågors lösning i stor utsträckning beror.

Jag har alltid hyst den största aktning för
ingenjörerna, sade handelsminister Ekman. Liksom folket i
arbetsblus utföra de ett arbete, vilket långt ifrån alltid
uppskattas till sitt fulla värde. De äro upphovsmän till
många briljanta idéer, vilka icke ge dem själva några
vidare fördelar, men som ge andra jättevinster. I fråga
om arbetslösheten ankommer det på dem att finna ui
nya metoder att utnyttja naturtillgångarna och
arbetskraften. På ingenjörerna beror det nog till sist, hur
hela vårt folkförsörjningsproblem skall utvecklas.
<tab><tab><tab><tab><tab><tab><tab><tab><tab><i>G. E. M.</i>

<b>Södra Dalarnes tekniska förening</b>
hade lördagen den 10 juni bilutflykt till Ludvika, vari
33 föreningsmedlemmar deltogo. Man startade tidigt
på morgonen från Avesta och färden gick först till
Söderbärke, där kafferast hölls. Nästa etappmål var
Morgårdshammar, där de mekaniska verkstäderna besågos.
Två olika krossanläggningar för vägbeläggningsmaterial
tilldrogo sig särskilt intresse. Resan gick så vidare till
Ludvika, där besök gjordes vid Aseas verkstäder. Bl. a.
demonstrerades en intressant nyanläggning för
prövning av stora brytare. Undersökningar av mycket större
kortslutnings- och bryteffekter skola här utföras.
Liknande anläggningar finnas endast på ett fåtal platser
utomlands. Efter lunch, under Aseas värdskap, fortsattes
resan till Ulfshyttan, där tillfälle gavs att beskåda den
riksbekanta agave'n i bruksträdgården, vilken
planterades för sextio år sedan och i medio av juni beräknades
blomma för första gången. Efter besöket på Ulvshyttan
upplöstes bilkortegen och var och en begav sig på
hemväg efter en i allo lyckad dag. <tab><tab><tab><i>G. C--n.</i>

</chapter>
<chapter name="TEKNISK TIDSKRIFT
HÄFT. 26 ÅRG. 63 1 JULI 1933">
<h1>TEKNISK TIDSKRIFT</h1>
<h2>HÄFT. 26 ÅRG. 63 <tab>1 JULI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Universets Ekspansion og Videnskabens Stilling hertil, av ingenjör Paul Bergsøe. -- Tvenne
prejudikat i patentärenden. -- Notiser. -- Litteratur. -- Från redaktionen.

</chapter>
<chapter name="UNIVERSETS EKSPANSION OG VIDENSKAPENS STILLING
HERTIL.">
<h2>UNIVERSETS EKSPANSION OG VIDENSKAPENS STILLING
HERTIL.</h2>
<poem>Som ett led i det internordiska utbyte
av föredragshållare, som pågår mellan de
ledande ingenjörsföreningarna, höll
ingenjör <b>Paul Bergsøe</b> den 3 maj föredrag i
rubricerade ämne inför teknologföreningen.
</poem>
Fysiske Teorier -- ogsaa Relativitetsteorien --
arbeider med fysiske Begreber, som er skabt ved
Erfaringer fra Naturen, derimod ikke med
matematiske Begreber, der kun kan forstaaes paa
Papiret. Matematikken tjener kun til at drage
Følgeslutninger og iklæde de fysiske Idéer en simpel
Form. Man kan omdanne et vanskeligt fysisk
Problem til et lettere matematisk, hvis man derved
kan finde en Løsning, der kan omsættes i en fysisk
forstaaelig Form. Altsaa en matematisk
Behandling, der ligger noget udenfor den af os Ingeniører
kendte. Naar Talen er om Naturen, fordfes der
først og fremmest, at Løsningen af en matematisk
Opstilling skal give Anskuelighed, det vil sige: det
ubegribelige Naturfænomen skal kunne omssettes i
<i>et Biltede,</i> som vor Forstand er fortrolig med, selv
om dette Billede er taget fra en hel anden Side af
Naturen eller laant fra selve det praktiske Liv.

For at nævne nogle Eksempler: Bølgebilledet der
skal illustrere Lysets Væsen, Planetsystembilledet,
der forklarer Atomet, den aabne og lukkede Kæde,
der giver et Billede af Atomgrupperingen indenfor
Moleculet. Det er Billeder, som har deres store
Berettigelse, skønt vi ved, at de ikke har noget at
gøre med Naturens inderste og virkelige Væsen.

Men det skulde være højst ejendommeligt, om
Naturen var saadan beskaffen, at man altid kunde
finde et Billede; thi Naturen retter sig ikke efter en
Organismes større eller mindre Evne til at kunne
opfatte, og vi kan derför blive tvunget til at indstille
selve vor Opfattelse efter Naturen, tvunget til at
maatte opfatte Naturens indre Lovmæssighed som
den er, selv om det f al der os uhyre vanskeligt! Hele
vört naturvidenskabelige Arbejde kan maaske ende
med at blive en stor Kamp for at opfatte, en Kamp
med Naturens inderste Væsen som Maal og med den
menneskelige Aand som Indsats.

De seneste Aars Forskning viser flere Eksempler
paa, hvorledes den sunde Menneskeforstand har
reageret imod konstaterede Kendsgerninger og afvist
dem som ikke reale, fordi de ikke kunde forenes med
jordisk Opfattelse. Teorien har undertiden ligefrem
maattet rykke i Marken for at komme
Kendsgerningerne til Hjælp og hjælpe paa Opfattelsesevnen.
Da det blev paavist gennem Iagttagelser, at visse
Stjerner havde Vægtfylder paa över 40 000 Gange
Vandets, blev denne Kendsgerning först afvist,
materielt Stof kunde umuligt fylde saa lidt, at man kunde
have en Ton i sin Vestelomme; Atomlæren viste
imidlertid, at det godt kunde finde Sted, naar
Størsteparten af Elektroner var slaaet fra. En
Temperatur af 10--50 Millioner Grader inde i Solen
förekom ufatteligt, men omsatte man Temperaturen i
Atombevægelse, viser en Beregning, at man ikke
behøver at forbavses. Skønt alle Stjerners Mas se er
af samme Størrelsesorden, saaledes at Stjernerne
altsaa vejer nogenlunde det samme, tvivler man, naar
man hører, at Rumfanget er saa forholdsvis
forskelligt som fra et Rævehagl til en Jernbanevogn
eller den absolutte Lysstyrke som fra en St. Hansorm
til en Kæmpeprojector, men Teorien viser klart, at
der ikke er den mindste Anledning til Tvivl, det
er kun vort ensidige Kendskab til de smaa jordiske
Rumfang- Vægtfylde- og Temperatur variationer i
vore Laboratorier, der bevirker, at vi til en
Begyndelse staar fremmed overfor Kendsgerningerne.

Stjernerne er Universets Byggestene, men er det
forholdsvis let at danne sig et Billede af de enkelte
Stjerner, trods deres indbyrdes store Variationer,
stöder <i>Forstanden</i> paa store Vanskeligheder, naar
det drejer sig om at danne et Billede af Universet
som Helhed. Et uendeligt stjernefyldt Rum er intet
Billede, Uendelighedsbegrebet, som tager sig saa
smukt ud paa Papiret, lægger Forstaaelsen alvorlige
Vanskeligheder i Vejen, naar det skal föres ud i Praksis.

Relativitetslæren, som skabte Klarhed paa saa
månge Omraader, skænkede os ogsaa et
Verdensbillede, der i hvert Fald var anskueligt. Men
Relativitetsteorien selv stod vi fremmede for, skønt den
hvilede paa Kendsgerninger indhøstede gennem
Naturiagttagelser. Vi stod her överfor det antydede
Problem: at maatte indstille selve vor Opfattelse efter
Naturens indre Lovmæssighed, og i dette Tilfælde
var det yderst vanskeligt, et firedimensionalt
Tids-Rum Kontinuum gav os intet letfatteligt Billede.
Men der gives ingen Vej udenom, har vi ikke Evnen
til at sætte os ind i de nye Betragtningsmaader, saa
vi forstaar dem, kommer vi ikke et Skridt videre
med vor Naturerkendelse.

Lysets Hastighed blev nu en Naturkonstant af
integrerende Betydning for alle Naturlove. Da de
elektrodynamiske Love blev ganske upaavirkede af

<table>
<td c><img 1>
Fig. 1. Taagen M. 33 i Trianglen, den nærmeste
Spiraltaage, "kun" 850 000 Lysaars Afstand fra os. 
</img><td c><img 1>
Fig. 2. Den store Andromedataage 900 000
Lysaars Afstånd og 50 000 Lysaars Diameter.
</img><td c><img 1>
Fig. 3. Detail af Andromedataagen -- Fig. 2's
överste Del. Taagen begynder at opløses i
enkelte Stjerner.
</img></table>
de nye Betragtninger, faldt det naturligt at opstille
Læren om Gravitationsfeltet, Kraftfeltet, til hvis
Dannelse hvert eneste Atom i hele Universet giver
sit Bidrag. Og da Energi har Masse, blev Følgen,
at det kunde forudsiges, at Lyset maatte paavirkes
og af bøjes, naar det passerede et særlig kraftigt
Gravitationsfelt f. Eks. i Nærheden af Solen, en
Kausalitetsbetragtning, der maaske er den ypperste,
noget Menneske hidtil har fremført, og som viste
sig at slaa til. Herved blev Grundlaget for det nye
Verdensbillede skabt: Lyset følger krumme Baner,
afhængige af Gravitationsfeltet, vi kan ikke længere
sige, at et fjemt Objekt paa Himlen bef inder sig der,
hvor dets Billede tegner sig for os, den euklidske
rette Linie er ikke længere den hurtigste Vej til
Objektet ganske nøjagtig som en ret Linie paa
Kortet ikke er den korteste Vej mellern København
og New York; vi ved alle, at Storcirkelbuen er den
korteste Vej. <i>Rummet er krumt,</i> ligesom den
tilsyneladende plane Jordoverflade er krum! Vi faar
en endelig Verden, ligesom Menneskene fik en
endelig Jord, da de opdagede, at den var rund, vi faar
et Univers, der med Hensyn til Grænser, hverken
har Begyndelse eller Ende. Vi faar med andre Ord
Muligheden af at kunne danne os et Billede af
Universet. Til Gengæld stilles vi lige överfor den Opgave
at skulle forstaa et firdimensionalt Rum, noget som
den sunde Menneskeforstand sætter sig imod med
Hænder og Fødder. Men låd os prøve paa det, Opgaven
er vanskelig men ingenlunde haabløs. Lad os først
finde nogle Eksemplar paa "Endelig og ubegrænset"
og lad os gaa nogle Dimensioner tilbage. Forestil
Dem en Cirkel, eller rettere sagt en Cirkelkreds, thi
det indvendige af Cirklen maa der ses fuldstændig
bort fra. Denne Kreds er endelig og ubegrsenset, vi
kan vedblive at vandre rundt langs Kredsen i samme
Retning, vi naar aldrig Vejs Ende og kommer aldrig
til nogen Grænse, men vi kan ikke af den Grund
sige, at Kredsen er uendelig. Gaa nu en Dimension
frem og tag en Kugle, det vil sige Kuglefladen, ikke
den indre Del. Her kan vi ogsaa vandre rundt, som
vi kan vandre rundt paa Jordoverfladen, uden nogen
Sinde at komme til Vejs Ende. Vi lægger stadig
Land bag os, men kan dog ikke paastaa, at Landene
har et uendeligt Antal. Nu lægger vi igen en
Dimension til og har derved naaet det Billede af
Hypersphæren, som vi sæger. Kugle<i>fladen</i> bliver til
et <i>Rum,</i> et krumt Rum, men Betegnelsen "Endelig
og ubegrænset" bibeholdes.

Jeg ved ikke, om det er lykkedes Dem at "følge
med", det skal en Del Fantasi til og en ikke alt for
haardnakket "holden sig fast i Formerne" --
bogstavelig talt. Helt lykkes det ikke. Vanskeligheden
ligger ikke i at springe fra tredimensional til
firedimensional, men den ligger i at se bort fra det
"Rum", der efter hsevdvunden Skik ligger inden i
Sphæren -- det eksisterer nemlig ikke Her er der
rioget, der glipper og det er derfor ganske
menneskeligt, at vi ikke kan forstaa det firedimensionale
Rum, men maa nøjes med vage Billeder, som de, vi
for har antydet. En Sæbe-bobles Overflade giver
maaske det bedste Billede, men det halter,
Sæbe-boblen mangler de Dimensioner, som det netop kniber
med at forstaa. Men Sæbe-boblens Overflade er krum,
ligesom Rummet er krumt. Vi tager en Sæbe-boble
til Eksempel og ikke en Kanonkugle, Kanonkuglen
har den Fejl, at der er noget indeni -- nemlig Jern;
med Sæbe-boblen som Eksempel kan vi lettere
forestille os, at der ikke er noget indeni og heller ikke
noget udenfor, vore nedarvede Forestillinger, at Luft
ngesten ingenting er, hjælper os her en Del.

Vor Sæbe-bobles Overflade er ikke glat og
regelmæssig, den er gennemskrydset af Rynker og forsynet
med Knopper eller Vorter, de stammer fra de
forskellige Gravitationscentrer, der findes, hvor der er
materielt Stof til Stede. Det krumme Rum er
gennemvævet af Straaling, men Straalerne følger ikke
euklidske rette Linier, de krummes efter
Sæbe-boblens Krumning og af bøjes yderligere, naar de
træffer Rynkerne og Vorterne i Nærheden af det
materielle Stof. Dette materielie Stof er ogsaa i
Bevægelse, om end Bevægelsen er af en hel anden
Størrelseorden end Straalingens. Det materielle Stofs
Bevægelser paavirkes ogsaa af Krumningen og af
Rynkerne og Vorterne; naar Planetbanerne er
krumme, er det fordi Rummet omkring Solen er

<table>
<td c><img 1>
Fig. 4. M. 81 i den store Bjørn. Afstånd
1 600 000 Lysaar.
</img><td c><img 1>
Fig. 5. Taagehob i Goma Berenices,
Størsteparten 50 Millioner Lysaars afstånd.
</img><td c><img 1>
Fig. 6. Över 100 Taager i Pegasus, de fleste
med 100 Millioner Lysaars Afstånd.
</img></table>

særlig stærkt krummet, fordi der her er en særlig stor
Ophobning af materielt Stof.

Straalingen, der gennemkrydser hele det krumme
Rum, vil efter Milliarder af Aar have gjort et helt
Omløb, og vi vilde derför kunne se Bagsiden af
fjerne Spiraltaager i den modsatte "Retning", hvis
vi blot havde tilstækkelig store Teleskoper, til Trods
for at noget af Lyset er blevet absorberet ved at
støde paa materielt Stof undervejs. Det materielle
Stof er imidlertid meget ringe, vort Rum udmærker
sig ved en udpræget Stoffattigdom, hvis Stoffet blev
jævnt f or delt, vilde det ikke være tættere end hvad
der svarer til tre Fluer paa en Flade af Europas
Størrelse, og Straalingen vil efter et helt Omløb ikke
være absorberet mere end hvad der svarer til
Absorptionen af 31 cm. Vand. Der skulde derfor
tilsyneladende ikke være noget i Vejen for, at Lyset kunde
løbe mange Gange rundt, inden det blev absorberet.

Det materielie Stof er ophobet i store Flager, der
paa vor Sæbebobles Overflade svarer til Øer paa
Jordens Overflade, vi ser disse Flager som
Spiraltaager, deres indbyrdes Afstånd er af
Størrelseordenen en Million Lysaar, deres Diameter af
Størrelseordenen Hundrede Tusinde Lysaar, de er i
roterende Bevægelse, vi kalder dem Systemer, vi
selv tilhører det galaktiske System eller
Mælkevejsystemet, der indbefätter alle de Stjerner, der er
synlige fra vor Jord. Kaster vi vort Blik ud i Rummet,
ser vi vort eget System indefra, det indeholder fra
5 til 50 Milliarder Stjerner. De andre Systemer ser
vi udefra og har derför lettere ved at erkende deres
Form, som flade Skiver, der roterer som vort eget
System.

Hvad jeg her har søgt at give Dem en Forestilling
om, er et Verdensbillede, der hviler paa hidtil
uomstødte Kendsgerninger, der er skaffet gennem
Iagttagelser af Naturen.

Det blev nu Videnskabens Sag at undersøge, om
andre Naturiagttagelser lod sig indordne i dette
Billede, uden at der skabtes Konflikt, med andre
Ord: Kan vi faa presset hele vor Tids
videnskabelige Forskning ind i denne Verden, saa den passer
som et Maleri til dets Ramme, eller bliver der Steder
hvor der skal files eller bortforklares, saa det gaar
ud over enten Billede eller Ramme?

Jeg skal prøve paa at give en Oversigt over den
samlede Videnskabs Stilling lige över for det nye
Verdensbillede, men gør det med et vist Forbehold,
vægtige Indlæg kan vaere överset, og Forstaaelsen af
andre kan glippe; vi bevæger os paa Omraader, der
ikke er det ganske Barnemad.

Hvorledes vil det nu gaa, hvis vi underkaster vort
Verdensbillede en matematisk Behandling for at
undersoge, om det er stserkt nok til at holde sammen?
Her møder vi som Resultat den første Overraskelse:
Vort Verdensbillede er instabilt! Gravitationen vil
søge at trække alt det materielie Stof ind imod
Centrum, hvorved Krurnningsradien efterhaanden bliver
mindre og mindre. <sc>Einstein</sc> tyede til en
Hjælpehypotese "den kosmologiske Konstant", en Slags
Modvægt imod Graviationen, herved opnaaede han
Mulighed for ustadig Ligevægt, men heller ikke mere;
kom der mere materielt Stof ind i Verden, vilde den
begynde at skrumpe ind, toges der noget bort, vilde
den begynde at blære sig op, i begge Tilfælde med
voksende Hastighed.

Dette Spørgsmaal om Instabiliteten har de sidste
ti Aar optaget de störste Matematikere, Mænd som
<sc>Einstein, de Sitter</sc> og <sc>Lemaitre</sc> har arbejdet med
Forholdet, men det vil vsere ganske ørkesløst at gaa
i Detailler med disse Undersøgelser, som vedrører
den vanskelige Relatitivetsteoris allervanskeligste
Del, og selv om jeg var Matematiker og et lysende
Eksempel paa Klarhed, vilde jeg kun opnaa at bringe
fuldkommen Forvirring hos de fleste af mine
Tilhørere, saa jeg er bange for, at vi maa nøjes med
at tage den matematiske Behandling til Efterretning.
Men nægtes kan det ikke, at den sunde
Menneskeförstånd reagerer paa det voldsomste imod en
instabil Verden. Tænk Dem en Gäng det gamle Billede af
Atlas, der bærer Jordkloden paa sine Skuldre, det
lille Menneskes primitive Opfattelse af
Stabilitetsforholdene, da det havde opdaget, at Jorden var rund,
den kunde da for Pokker ikke svæve frit i Rummet.
Nu staar vi præcis lige over for det samme, blot
hedder Manden ikke Atlas men <i>[lambda]</i> og han er ikke



en Gud, men en kosmologisk Konstant. Vi maa
sikkert lade den sunde Menneskeforstand træde lidt i
Baggrunden, hvis vi skal forstaa disse Forhold, den
er udmærket anvendelig, naar det gælder om at
argumentere Jonas ud af Hvalfisken men haabløs
ubrugelig lige over for Naturens inderste Væsen, her maa
vi lade Naturen tale selv i Form af Kendsgerninger
-- notabene, hvis den vil.

Og det er saa heldigt, at vi i dette Tilfælde kan
komme Spørsmaalet nærmere ved Hjælp af direkte
lagttagelser over Afstand og Hastighed af
Spiraltaagerne, Undersøgelser der først tog Fart for et Par
Aar siden, og som nu da Spørgsmaalet er aktuelt,
drives med større og større Iver. Det beyndte med,
at Dr. <sc>E. Hubble</sc> med Hjælp af Kæmpeteleskopet
paa Mount Wilson Observatoriet i de to eller tre
nærmeste Spiraltaager fandt 5 <i>[delta]</i> Cepheider. Hermed
forstaar man Stjerner af ringe Tæthed, som er kommet
i Svingninger af en bestemt, let kendelig Art. Der
er det mærkelige ved disse pulserende Kæmpestjerner,
at deres Svingningsperioder staar i et bestemt
Forhold til deres absolutte Lysstyrke. Har man
bestemt Perioden, kender man den absolutte Lysstyrke,
og har man maalt den Lysstyrke Stjernen viser paa
Himlen, kender man Afstanden, og den Metode
overgaas ikke af nogen anden Afstandsmaaling, man skal
blot kunne observere Stjernen, man behøver ikke en
Gang dens Spektrum. Kan man i et Kæmpeteleskop
"opløse" en Spiraltaage, saa den viser enkelte
Stjerner, har man ogsaa Mulighed for at finde <i>[delta]</i> Cepheider
og derved faa Afstånden bestemt. Det lykkedes for
tre Taagers Vedkommende, deriblandt den store
Andromedataage. Og Radialhastigheden bestemtes
af hele Taagens Lys ved Hjælp af Dopplers Princip:
Forskydningen af Spektrets Linier.

Hvis vi nu kaster et Overblik över de hidtil til
Dato fundne Afstande og Radialhastigheder, møder
vi noget ganske mærkværdigt, ja man kunde fristes
til at kal de det sensationelt: Alle Spiraltaagerne
fjerner sig ikke alene fra os, men ogsaa fra hinanden
indbyrdes, jo større deres Afstand er, des større er
dens Flugt fra os. Og Regelen lystrer en simpel
Lov: Hastigheden er proportional med Afstanden,
Fordobling af Afstanden giver Fordobling af
Flugtens Hastighed. Den samme Regel kender vi fra en
Gummiballon, der pustes op, to Punkter paa dens
Overflade vil fjerne sig fra hinanden med en
Hastighed, der er proportional med Punkternes Afstand. Er
der flere Punkter paa Overfladen, vil de alle gensidig
fjerne sig fra hinanden, et Punkt kommer aldrig til
at indtage et andet Punkts Plads.

De vil spørge mig, om der er fundet Undtagelser
ved disse Observationer, skulde der ikke findes en
oneste Taage, der bevsoger sig imod os, thi gør der
det, ved vi hverken ud eller ind. Nej, der findes
ingen, 80 undersøgte Taager giver ikke een eneste,
der nærmer sig os. Med "os" menes en Kugle om
Mælkevejen med en Million Lysaars Radius, vor Sols
store Egenbevasgelse över 200 km/sec nødvendiggør
denne Betragtningsmaade, eliers kommer et Par af
de nærmeste Taager til at nærme sig Solen, men
Betragtningsmaaden er fuldt ud berettiget, den er jo
kun et Spørgsmaal om Størrelsesordenen af "os".
Medens de Stjerner vi ser paa Himlen og som altsaa
ligger indenfor vört eget System har Hastigheder i
Regelen paa 20--50 km. i sec., er Spiraltaagernes
Hastighed kolossal i Forhold hertil. For ganske
nylig har man fundet en Taage i Løven, hidtil den
fjernest bestemte, dens Afstånd er 100 Millioner
Lysaar. Den fjerner sig med 19 500 km/sc, omtrent
Hastigheden af en <i>a</i> Partikkel.

Det kan jo ikke nægtes, at de direkte astronomiske
Undersøgelser paa en saare kraftig Maade har
bekræftet Instabilitetspaastanden af det nye
Verdensbillede De direkte Undersøgelser viser os en
indbyrdes Flugt af Spiraltaagerne med aldeles
gigantiske Hastigheder. Og det har heller ikke manglet
paa Speksis över for Dopplers Metode, skønt saa at
sige hele Stellarastronomien hviler paa denne
Metode. Skulde det ikke være muligt, at et Lyskvant
efter at have tilbagelagt Strækninger i Millioner af
Aar af en eller anden ukendt Aarsag undergik
saadanne Forandringer, at det gav sig til Kende ved
en Rødforskydning? Hidtil er det kun lykkedes Dr.
<sc>Zwicky</sc> at opstille en Teori, som desværre led af en
Regnefejl, som han selv maatte erkende. Som
Stillingen er i Øjeblikket, maa man tage det utrolige
til Efterretning, nemlig at vor Verden Punkt for
Punkt er paa Vej ud i Uendeligheden, og at den har
saadan Fart paa, at den har fordobiet sin Radius
siden Dannelsen af de første geologiske Formationer
her paa vor Jord, den Jord vi alle anser for en saare
ung Skabning. Endvidere at Sammenhængningen paa
en Maade allerede er sprængt, Lyset kan ikke mere faa
Tid til at løbe rundt, ja kan ikke en Gang fuldfore
et halvt Omløb, man har brugt det Billede, at Lyset
nu er som en Mand, der løber paa en Strimmel af
Gummi, som stadig strækkes, han kommer aldrig til
Ve j s Ende. De Spiraltaager, vi ser, kan vi endnu
undersøge, men vi maa skynde os, hver 1,3 Millard
Aar maa vi fordoble Størrelsen af vore Kikkerter for
at se dem, som vi ser dem nu. Paa eet Omraade
skaber det nye Verdensbillede en Konflikt med andre
videnskabelige lagttagelser, jeg tænker her paa den
saakaldte kosmiske Tidsskala; -- vor egen Jords
Alder kender vi saa nogenlunde, den er en til to
Millarder Aar, Undersøgelser över de radioaktive
Stoffers indbyrdes Mængdeforhold giver os en
Tidsbestemmelse, hvorimod der ingen Indvending kan
gøres. Hvad Stjernernes Ålder angaar, har vi hidtil
dannet os en Forestilling om en Tidsskala, væsentlig
baseret paa <sc>Eddingtons</sc> Undersøgelser över
Stjernernes Indre, den blev fremsat i 1917, og j eg
forudsætter, at den er Dem bekendt. Vor Sol -- for
Eksempel -- taber hvert Minut 250 Millioner Tons
materielt Stof, det er ligefrem Vægten af det Lys, den
udsender, og dog køles den ikke af. Atomenergien
vedligeholder Straalingen Et Massetab af kun 250
mill. tons i Minuettet er en aldeles forsvindende
Mængde, der sikrer en "Arbejdstid" paa månge
Billioner af Aar. <i>Men vort Verdensbillede passer ikke
til denne saakaldte høje Tidsskala,</i> hvis det hver
1300 Million Aar fordobler sin Radius; her maa vi
enten file af Billedet eller af Rammen til Skade for
Helhedsindtrykket. Og Filen har vi i Haanden, det
behøver jo slet ikke at være ved Hjælp af den
gensidige Forening og Tilintetgørelse af Protoner og
Elektroner, at Stjernerne producerer deres kolossale
Straalingsenergi gennem Tiderne, man kan lige saa
godt tænke sig, at fire Brintkerner og 2 Elektroner
forenede sig til en Heliumkerne; vi kan i det hele
taget konstruere en hvilken som helst Levetid, der

passer os, for man kunde jo tænke sig alle mulige
Atomopbygninger.

Undersøgelser over det galaktiske System -- vor
Mælkevej -- tyder paa, at det ikke kan være
Billioner af Aar gammelt, men at det maa være meget
yngre, noget der ogsaa taler imod den lange
Tidsskala. Ganske vist kender vi ikke det Tidspunkt, da
Ekspansionen ganske langsomt tog sin Begyndelse,
men skulde vi lægge det Billioner af Aar tilbage,
bliver det dog et besynderligt Tilfælde, at vort eget
System skulde ha ve udviklet sig i det forholdsvis korte
Tidsinterval mellem "Sæbeboblens" Bristning og den
fuldstændige Spredning af Spiraltaagerne.

Disse sidste Betragtninger er udviklet af <sc>Eddington</sc>
i et Arbejde, der endnu ikke er et Aar gammelt.
Han har gennemfert en matematisk Behandling af
Emnet, som jeg slet ikke skal komme nærmere ind
paa af den simple Grund, at jeg er ude af Stand til
fuldtud at følge den. Kun saa meget skal omtales,
at <sc>Eddington</sc> gaar ud fra Kvantemekanikens
Bølgeligning for Brintatomet, som han anser for den mest
fundamentale Type for en fysisk Ligning. Den
bestemmer den linære Udstrækning af Ladningen eller
Sandsynligheden eller hvad det nu er, som omgiver
Kernen, og af den afleder han et Forhold mellem
Brintatomets Radius og Verdensbilledes Radius.
Ved at manøvrere frem og tilbage og undgaa, at den
dyrebare Ligning bliver "fördærvet" -- som han
kalder det -- af jordisk og menneskeligt Paahit,
saasom Substitutioner, der er baserede paa andre
fysiske Ligninger, finder han et Forhold, hvori der
foruden Verdens Krumningsradius indgaar den
numeriske Sum af samtlige Elektroner i Verden <i>N,</i> hans
Ligning ser saaledes ud:

<i>m . c<sup>2</sup> / e<sup>2</sup> = [kvdratrot] N / R</i

og da <sc>Einstein</sc> i sin Relativitetsteori har en
Relation mellem <i>N</i> og <i>R,</i> finder <sc>Eddington</sc> følgende
Konstanter for det <sc>Einsteinske</sc> Verdensbillede --
altsaa Verden, som den var, før den begyndte paa
Ekspansionen og endnu var i ustadig Ligevægt:
<table>
<td>Radius . . . <td>= 1,010 . 10<sup>27</sup> cm. (1068 Millioner Lysaar)
<td>Middeltaethed i Ligevægtstilstand . . . <td>1,05  . 10<sup>--27</sup> gr cm<sup>--3</sup>
<td>Samlet Masse . . . <td>= 2,143 . 10<sup>55</sup> gr (1,08 . 10<sup>22</sup> Solmasser)
<td>Samlet Antal Elektroner <i>N</i> <td>1,29 . 10<sup>79</sup>
<td>Kosmisk Konstant <i>[lambda]</i> <td>9,8 . 10<sup>--55</sup> cm<sup>--2</sup>
</table>
Ved dernsest at benytte sig af <sc>Lemaitres</sc> Teori
finder han for Spiraltaagernes nuværende Flugt
følgende Hastighed:

165 km/sec pr. Million Lysaar

en Værdi, som paa 10 % slaar til med den direkte
fundne.

Ekspansionen af vor Verden menes at finde Sted
relativt til vore sædvanlige Normaler, Normalmeteren
og Bølgelængden hos bestemte Linier i Spektret, den
menes kun at have Indflydelse paa de intergalaktiske
Distancer; Atomerne, Jorden, Solsystemet og
Mælkevejen selv forbliver konstante. Men Lyset kan ikke
mere gøre et helt Omløb; da Radius var vokset til
1 003 Gange den Einsteinske, var det förbi med et
helt Omløb, og senere, da Rudius var vokset til l 073,
kunde Lyset kun naa halvt rundt. I Øjeblikket gives
der for enhver Stjerne et Omraade som dens
Straalink ikke kan naa; kan Lyset ikke naa derhen, er dette
Omraade uden kausal Indvirkning fra Stjernen, thi
intet Signal løber hurtigere end Lyset. En Stjerne
og dens Modpol er revet fra hinanden som to Pletter
paa en Gummiballon, der er sprunget.

Al Forandring er relativ, hvad vi kalder den
ekspanderende Verden, kunde med samme Berettigelse
kaldes det skrumpende Atom. Vi ser og opfatter
Situationen, som om vi selv bliver uforandrede, men
udruster man i Tankerne Kosmos med de samme
Anskuelser om Uforanderlighed, vil det være os, som
skrumper ind; Kosmos vil se Atomer, levende
Væsener, Planeter og Spiraltaager blive mindre og mindre,
og vælger Kosmos Tid- og Længdeenheder, saa
Lysets Hastighed bliver konstant, vil han ogsaa se
at vore Ure gaar hurtigere, alt vil svinde ind, alt vil
gaa hurtigere og hurtigere, til sidst mikroskopiske
Spor og vanvittig Fart. Og saa ikke mere.

Den matematiske Betragtning, som her i grove
Træk er forsøgt skitseret -- hviler paa <sc>Einsteins</sc>
Teori, <sc>Schrödingers</sc> Kvantemekanik og <sc>Lemaitres</sc>
Stabilitetsteori. Af disse er de to sidste rene
matematiske Opstillinger. <sc>Eddington</sc> har i sine tidligere
Arbejder benyttet <sc>Bohrs</sc> Atomteori, som udmærker
sig ved Klarhed og Anskuelighed, og han har hidtil
set med nogen Skepsis paa <sc>Schrödingers</sc>
Atomteori, som han engang har karakteriseret som "et
matematisk Kneb, om end et fördømt godt Kneb"

Det er uhyre vanskeligt for os Udenforstaaende at
dømme om, hvorvidt der findes nogen Berettigelse
eller blot Mening i at drage Konklusioner mellem
Brintatomet og Verdensaltets Radius, og om
<sc>Lemaitres</sc> Teori er sikkert de fleste ude af Stand til at
udtale sig. Og nægtes kan det heller ikke, at
Eddington gaar den stik modsatte Vej af den, der blev
nævnt i Indledningen i Aften, og som helst skulde
være Basis for al Naturerkendelse, en Vej som han
selv i et bindstærk Værk har anbefalet som den
eneste farbare. Han kommer til den rigtige
Talværdi for Verdensekspansionen, det <i>kan</i> være et
Tilfælde, men er i saa Fald et højst mærkeligt
Tilfælde.

Ekspansionen sætter Verdens Levetid ned til
omkring en Tusindedel af det Tal, man havde regnet med
for nogle Aar siden. Men -- hvad man end siger for
og imod Teorien, saa staar det fast, at denne enorme
Ekspansionshastighed virkelig er til Stede, det viser
Iagttagelserne med Sikkerhed, hvis ikke det med
endnu større Sikkerhed kan bevises, at <sc>Dopplers</sc>
Princip svigter for denne ene Iagttagelses Vedkommende,
og det vil vist falde grumme svært, Mistanke
og Tvivl siger intet her, der skal lægges positive
Beviser paa Bordet i Form af direkte Naturiagttagelser.

Dette er Fysikkens og Matematikkens Stilling til
Stellarastronomien; hvorledes stiller andre
Videnskaber sig, for Eksempel Biologien?

Paa enkelte Omraader staar den i skarp Modsætning
-- ikke til Astronomien -- men til den teoretiske
Astrofysik. Man læse blot <sc>Eddingtons</sc> og <sc>Jeans</sc>
Bøger og man vil stråks forstaa, hvorfor ikke blot
Biologer, men ogsaa andre tænkende

Videnskabsmsend kan give sig til at aflevere Ubehagligheder
i diverse Fagskrifter. Astrofysikken har nemlig slet
ikke Plads til Begrebet Liv, den kender det knap.
Efter at have behandlet Materien i et bindstærk Værk,
fortsætter <sc>Jeans</sc> omtrent saaledes: I dette store
Temperaturinterval fra 50 Millioner Grader og til det
absolutte Nulpunkt, har Materien i et lille Omraade
omkring de laveste Temperaturer den ejendommelige
Egenskab at kunne danne Moleculer, som atter i et
andet, ganske kort Temperaturinterval, kan give
Mulighed for Liv.

Og selve vort Planetsystem affærdiger han med
et Par Linier om, at det maa tankes opstaaet ved
et uhyre sjældent Tilfælde, nemlig ved at en anden
Sol har passeret saa tæt forbi vor, at der er løsrevet
tilstrækkeligt Stof til at danne de kolde Kloder, og
han fortssetter med en ikke underbygget Paastand
om, at et saadant Tilfælde er saa sjseldent, at vor
Sol er en af meget faa af de 5--50 Milliarder
Stjerner i hele det galaktiske System, der har været saa
lykkelig at erhverve Planeter og efter al
Sandsynlighed den eneste af Fornuftvæsener beboede.

Det er ikke noget Under, at Biologen, for hvem
Liv er af lige saa integrerende Betydning i Kosmos,
som Begrebet Stof, reagerer voldsomt imod den
Slags videnskabelige Skuldertræk. Biologerne har
for nylig paavist, at de kortbolgede Ultra-Gamma
Straaler, de saakaldte kosmiske Straaler, der
gennemtrænger hele det uhyre Terdensrum og i hvert
Fald langt ude maa være Typen paa al Straaling --
at disse Straaler kan have deres store biologiske
Betydning for nye Arters Opstaaen, idet de ved et
tilfældigt Massesammentræf paa et enkelt Kromosom
i en Kønscelle vil kunne bevirke arvelige
Forandringer paa samme Maade som de Røntgenstraaler,
der benyttes eksperimentalt til samme Øjemed.
Altsaa en direkte Virkning fra Universet paa Livet, en
Virkning, der kan forklare nye Arters Opstaaen fra
andre, hundredefold bedre end nogen anden Teori.

Livet har hidtil været henvist til Begrebet Celle,
Protoplasma, Kerne og Kromosomer, hver især
Samlinger af uhyre indviklede Moleculopbygninger. Nu
hvilskes der allerede om levende Moleculer,
anderledes kan det ikke godt forklares, naar et invisibelt
Virus f. Eks. Koppe, Mund- og Klovsyge eller
Herpessmitstoffet finder at være af samme
Størrelsesorden som Hønseæggehviden, der er en
krystalliserbar kemisk Forbindelse -- altsaa et Molecule.
Størrelsen af de omtalte Smitstoffer kan maales ved
den saakaldte Ultrafiltrering. Og disse Smitstoffer
har ligesom Cellen, Evnen til Formering. Det er
ikke noget Under, at Biologerne ønsker at
Atomforskningen maa vendes lidt bort fra Stjernerne hen
i Retning af deres egne Interesser.

De allernyeste biologisk-filosofiske Tendenser gaar
i Retning af at antage Tilstedeværelsen af et ikke
materielt Stof, hvis man maa bruge det Udtryk, noget
som Atomforskerne hidtil slet ikke har villet høre
Tale om, men som nu paa en Maade er blivet aktuelt
efter Opdageisen af Neutronet, et uelektriskt
Atomderivat, der kan vandre tværs gennem
Atomopbygninger uden at paavirke Kerner og Elektroner.

Den moderne videnskabelige Forskning har naaet
långt, den har nsesten trængt ind til Naturens
inderste Væsen; men paa en underlig Maade lykkes
det aldrig at faa fat paa selve Naturens Byggestene.
Det er som Naturen altid sætter en Stopper for vor
Viden: Hertil og ikke længere. Til Dato ved vi
ikke, hvad Liv, Lys, Atom, Gravitation og Tid er,
hele vor Videnskab er en Iagttagelse af
Vekselvirkninger mellem disse Verdens Byggestene, som vi
ikke evner at faa fat paa enkeltvis af den simple
Aarsag, at man, hvis man vil prøve derpaa,
naturnødvendig maa gøre et Indgreb, der faar
vedkommende Byggesten til at falde ud af Haanden paa
en. Vi maa nøjes med at betragte Byggestenene
som Samlinger af Enheder, hvis Virkninger vi kan
iagttage: For Liv maa vi sætte Organismer, for Lys
Straaler, for Atomet Stof, for Gravitationen
Tiltrækning, og for Tid Lysets Hastighed, videre kan vi i
al Evighed aldrig komme, kun paa det taalmodige
Papir figurerer Symboler for Enkeltbegreberne, og
disse Symboler er her villige til at lade sig
underkaste matematisk Behandling indbyrdes, hvorved vi
kan danne os Billeder, som vor Forstand er
fortrolig med.

Astronomien, Menneskets ældste Videnskab, er
stillet lige overfor nøjagtig den samme Skæbne, men
paa en mærkelig Maade er Forholdet vendt om: Her
er det Helheden, vor Forskning higer efter, selve
Universet som Bygning. Vi kan se Byggestenene,
Stjernerne, men der levnes os ikke Tid nok til
fuldtud at iagttage deres Virkninger; vor Levetid, ja
hele Menneskeslægtens Levetid forstaar ikke, hvis
vi vil trænge til Bunds i Vekselvirkningens inderste
Væsen, vi maa nöjes med i et ganske lille Spand af
Tid at iagttage det ganske lille Omraade, vore
Teleskop er rækker ud til, og heraf ekstrapolere os til
Helheden, sk0nt vi ved, at det er som vilde man
danne sig et Billede af Jorden, blot ved at se paa
et enkelt Landskab fra et Vindue.

Vi kan nedskrive vore Iagttagelser paa det
taalmodige Papir, behandle dem matematisk og heraf
danne os et Billede af Helheden, som det jeg i Aften
har tegnet for Dem, og som jeg haaber, De maa
være blevet fortrolig med. Men i Astronomien kan
vi ikke eksperimentere, ikke gøre det allermindste
Indgreb, Makrokosmos som saadan förbliver lige saa
urørlig som Mikrokosmos urørlige Byggestene: Liv,
Lys, Atom, Gravitation, Tid og Rum.

Det förekommer mig, ät man maa være blind, hvis
man ikke kan se en Naturlov i denne Urørlighed.

<i>Litteratur.</i>

H. Siedentopf: Das Energiproblem d. Astrophysik. Die
Naturwiss. 1932, s. 715. E. Schrödinger: Über
Indeterminismus in der Physik 1932. O. Heckmann: Die Ausdehnung d.
Univers. Gesellsch. d. Wiss. zu Göttingen 1932, II, Nr 23. Arth.
Eddington: Die Expansion d. Welt: "Die Himmelwelt" 1932,
Heft 5--8. Nils Bohr: Faraday lecture. Journal of
Chemical Society 1932. Jens: The stars in their courses 1931.
Jens: The mysterious universe 1931. Lud. Hopff: Die
Relativitetsteorie 1931. Felix Auerbach: Entwicklungsgesch. d.
mod. Physik 1932. Arth. Eddington: The nature of the
physical world 1931, Stars and Atoms 1931. Rich. Woltereck:
Allgem. Biologie 1932. A. Kopff: Die Ablenkung d. Lichtes.
Naturwiss. 1932, s. 486.


</chapter>
<chapter name="TVENNE PREJUDIKAT I PATENTÄRENDEN.">
<h3>TVENNE PREJUDIKAT I PATENTÄRENDEN.</h3>
<i>Herr Redaktör!</i>

Med anledning av den redaktionella artikeln: "Tvenne
prejudikat i patentärenden" i Tekn. tidskr. 10 juni 1933
tillåter jag mig meddela följande under anhållan om
införande i tidskriften.

Det till Kungl, maj:t ingivna huvudpatentanspråket i
ifrågavarande patentansökning å en varmvattenberedare,
över vilket patentverkets besvärsavdelning hade att yttra
sig, var av följande lydelse:

Ackumulerande varmvattenberedare kännetecknad
därav, att de förbindningsrör, som förena
varmvattenberedarens vägg med rören i det till
varmvattenberedaren anslutna rörsystemet hava avsevärt minskad
diameter i förhållande till rören i rörsystemet samt
avsevärt minskad godstjocklek, så att den sektionsarea,
genom vilken värmeavledning äger rum, blir betydligt
mindre än sektionsarean hos rören i rörsystemet, i ändamål
att värmeavledningen utan användning av rörmellanstycken
av värmeisolerande material må bliva reducerad
till ett minimum.

Den huvudsakliga grunden för patentverkets
besvärsavdelnings avvisande ståndpunkt i ärendet framgår med
all önskvärd tydlighet av citatet i uppsatsen sid. 234,
2:a spalten, från besvärsavdelningens yttrande till
Kungl, maj:t. Det kan visserligen ofta tänkas fall, där
jämförande dimensionsbestämmelser i olika delar av
en apparat kunna medföra en effekt, som kan
föranleda patentskydd. I föreliggande fall skedde emellertid
jämförelse mellan en viss dimension i den patentsökta
apparaten och en obekant dimension å ett obekant, av
apparaten i fråga oberoende rörsystem, vilkets
dimensioner, även vid anslutningen till apparaten, av olika
anledningar kunna tänkas växla inom vidaste gränser
och därför icke kunna ge något som helst stöd för en
jämförelse. Som framgår av det nämnda citatet ansåg
därför besvärsavdelningen, trots den utan tvivel riktiga
tanken, ingen möjlighet för patentskydd föreligga.

I den i uppsatsen till jämförelse anförda patentansökningen
3742/27, som ledde till patent nr 76454, förelågo
helt andra förhållanden. Ansökningen, som avgjordes
enligt före den 1 juli 1931 gällande ordning och aldrig
passerat besvärsavdelningen, förklarades av
ämbetsverket förfallen, men återförvisades av Kungl, maj:t till
förnyad handläggning på grundval av nya, mera
preciserade patentanspråk. Häri avsågos emellertid, till
skillnad från ovannämnda fall, jämförande
dimensionsbestämningar mellan olika delar av den anordning, som
utgjorde själva patentföremålet, nämligen
bränsletryckledningen hos en dieselmotor.

I förstnämnda patentansökning synes klaganden
emellertid efter besvärsavdelningens yttrande hava
inkommit till Kungl, maj:t med nya patentanspråk enligt
citat i uppsatsen sid. 234, 1:a spalten, över dessa
patentanspråk, som inriktats på en jämförande
dimensionering av vissa delar av förbindningsrören med andra
delar av desamma, har besvärsavdelningen aldrig blivit
anmodad att inkomma med yttrande. Om grunderna för
Kungl. maj:ts avvisande av sistnämnda patentanspråk
kan jag naturligtvis icke uttala mig.

Vad slutligen beträffar den å uppsatsens sid. 1, 2:a
spalten citerade patentansökningen nr 103/1929, är
denna ännu ej slutbehandlad av anmälningsavdelningen.
I händelse av godkännande, kommer den enligt
ämbetsverkets instruktion att i sinom tid underställas
besvärsavdelningen.

För den händelse att uppsatsen närmast är riktad
mot besvärsavdelningens behandlingsmetoder, äro, som
framgår av ovanstående, de anförda exemplen så
olyckligt valda som möjligt, i det att i två av de anförda
fallen besvärsavdelningen överhuvudtaget ej yttrat sig,
och i det tredje fallet, varmvattenberedaren, ej heller
över det slutliga förslag till patentanspråk, som
ingivits till och direkt avgjorts av Kungl. maj:t.

Beträffande den av uppsatsförfattaren efterlysta
prejudikatsamlingen från besvärsavdelningen, vill jag
endast meddela, dels att besvärsavdelningen varit för kort
tid i verksamhet för att något större antal beslut av
mera principiell natur hunnit vinna laga kraft, dels att
tryckfrihetsförordningen lägger hinder i vägen för ett
utförligare omnämnande av avslagsbeslut, som torde
vara de ur den intresserade allmänhetens synpunkt
intressantaste fallen. För ett par fall har emellertid
redogjorts i "Nordiskt industriellt rättsskydd", häfte I, 1933,
och meningen är att offentliggöranden i nämnda
tidskrift skola fullföljas.

Stockholm den 12 juni 1933.
<i>Birger Lindgren.</i>
Byråchef å patentverkets besvärsavdelning.

Det förefaller högst egendomligt att man icke skulle
kunna jämföra dimensionerna av en till en
varmvattenberedare ansluten rördel med bestämda (varför
obekanta?) dimensioner av ett med nämnda rördel förenat
rör, tillhörande ett bestämt (varför obekant?) rörsystem.
Anordningarna ingå ju alla i en och samma anläggning,
och det är ju ofta som en speciell teknisk effekt vinnes
just genom väljande av ett visst förhållande mellan
dimensionerna av olika delar, som ingå i en anläggning.

Ser man saken ur rent formell synpunkt, skulle man
möjligen kunna anse, att patentanspråket borde riktats
på en <i>anläggning</i> med varmvattenberedare, men något
krav eller ens någon anmärkning i detta hänseende har
icke under den långa behandlingen framställts från
patentverkets sida.

Patentansökan gällde ju en på ett bestämt ställe,
nämligen i rörledningen invid behållaren anbragt
tillstrypning av såväl den metalliska som
vätsketvärgenomskärningen, vilket tydligt framgick av beskrivning,
ritning och det patentanspråk, varöver besvärsavdelningen
hade att yttra sig. I handlingarne var klart angivet, att
tillstrypningen skulle ersätta det av värmeisolerande
material bestående rörstycket vid varmvattenberedare.
Att rördimensionerna i rörsystemen i övrigt kunna
växla beträffande såväl inre diameter som godstjocklek
är, såsom förut framhållits, självklart, men vad har
detta med uppfinningstanken att skaffa? Jämförelsen
i diameter och godstjocklek gäller ju helt enkelt den
tillstrypta delen och den därtill anslutna rörledningen.

Byråchefen Lindgren säger, att i fråga om patentansökningen
3742/1927 (patentet N:r 76454) förelågo helt
andra förhållanden. Ja, i fråga om den formella
behandlingen. Frånsett att denna patentansökan ej
passerat besvärsavdelningen, så föreligger den rätt väsentliga
skillnaden, att densamma förklarats förfallen, väl
beroende på den "vaga" och "obestämda" avfattningen av
patentanspråket n:r 1. Den ej mera "vaga" och
"obestämda" avfattningen av patentanspråket i den andra
patentansökningen föranledde däremot avslag. Det
<i>kan</i> dock vara av en viss betydelse, huruvida en
patentansökan avslås eller förklaras förfallen.

De efter besvärsavdelningens yttrande till Kungl.
Maj:t ingivna patentanspråken hade tillkommit för att
skarpare belysa analogien med patentansökan 3742/1927,
i det att ungefär samma ordalag valts som i denna. I
realiteten, dvs. om man ej anlägger allt för formella
synpunkter, hade de samma omfattning, som de av
besvärsavdelningen behandlade, över huvudtaget kan väl
sällan ett patentanspråk uppställas, mot vilket man ej kan
göra formella anmärkningar, varom väl de flesta
patentprocesser bära vittne. Men man bör ju läsa ett
patentanspråk med beskrivningen som bakgrund.

Vad skall man så säga om, att de trenne anförda
exemplen skulle vara så "olyckligt valda som möjligt"?
Är icke analogien uppenbar i följande: 1:o) En

tillstrypning, bestående i en minskning av inre diameter
och godstjocklek i en rörledning; 2:o) En utvidgning
bestående av en ökning av inre diameter och godstjocklek
i en rörledning; 3:o) En ökning av godstjockleken vid
kanten av en behållare?

Artikeln är ingalunda närmast riktad mot
besvärsavdelningen. Den syftar till att ernå en i möjligaste mån
enhetlig och likartad behandling av patentansökningar.
Om någon gång en prejudikatsamling kommer till stånd,
vore det icke olämpligt, att de båda prejudikaten erhöllo
placering jämsides eventuellt även det tredje fallet,
därest det skulle komma att bliva ett prejudikat.

Till slut bör det kanske erinras om, att patentansökningen
3742/1927 (patentet N:r 76454) återförvisades till
patentverket i början av januari 1932 samt att
besvärsavdelningens första yttrande i ansökningen rörande
varmvattenberedaren är daterat den 6 april 1932.

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> Till den lediga professuren i
skeppsbyggnadslära ha vid ansökningstidens utgång den
19 juni anmält sig följande sökande: Ingenjören Gustaf
F. Ambjörn, Göteborg, docenten Einar G. E. Hogner,
Uppsala, professorn Anders F. Lindblad (nyutnämnd
professor vid Chalmers), civilingenjören Nils J.
Ljungzell, Stockholm, och docenten H. F. Nordström,
Stockholm.

<b>Världstillgångar och produktion av bergolja.</b> Vid
American Institute of Mining and Metallurgical
Engineers' sammanträde i februari detta år framlades bl. a.
rapporter rörande världens tillgångar och produktion
av bergolja, refererade i "Engineering" (16 juni 1933).

I fråga om oljereserverna har det vid upprepade
tillfällen ifrågasatts, huruvida en uppskattning av dessa
kunde äga något praktiskt värde, enär flertalet av de
äldre beräkningarna visat sig vara särdeles
otillförlitliga. Man får emellertid besinna, att det i detta
afseende råder en bestämd skillnad mellan gissningsvis
uppskattade tillgångar av "probable" och "possible oil"
och de kvarstående reserverna av olja i redan
producerande fält. Dessa senare reserver kunna uppskattas med
en alltjämt växande säkerhet, och kunna för närvarande
beräknas utgöra 24 465 mill. barrels (en barrel
motsvarar 42 amerikanska gallons eller tillhopa 158,98
liter), medan den sammanlagda världsproduktionen av
bergolja intill slutet av år 1932 utgjort 22 717 mill.
barrels. Den hittillsvarande produktionen motsvarar
alltså 48 % och de undersökta reserverna 52 % av
totala oljetillgången. Av reserverna befinna sig ca 61 %
på den amerikanska kontinenten och sammanlagt nära
33 % i Ryssland, Irak och Persien. U. S. A. intar en
dominerande ställning såväl med avseende på
reserverna (48 %), som på den hittillsvarande produktionen
(65 %), som framgår av följande tabell:

<i>Bergoljeproduktion och -reserver.</i>
(Millioner barrels).
<table>
<td c><sp>Land</sp><td c>Kända reserver<td c>Total produktion t. o. m. år 1932<td c>Produktion år 1932<td c>Antal produktions år
<td>U. S. A . . . <td c>12 000<td c>14 787<td c>784<td c>74
<td>Ryssland . . . <td c>3 000<td c>2 883<td c>151<td c>72
<td>Irak . . . <td c>2 500<td c>5<td c>1<td c>6
<td>Persien . . . <td c>2 200<td c>482<td c>45<td c>20
<td>Venezuela . . . <td c>2 000<td c>761<td c>121<td c>16
<td>Nederl. Indien . . . <td c>1 000<td c>547<td c>38<td c>40
<td>Rumänien . . . <td c>500<td c>472<td c>48<td c>76
<td>Colombia . . . <td c>400<td c>121<td c>17<td c>11
<td>Mexico . . . <td c>300<td c>1 665<td c>32<td c>32
<td>Övriga . . . <td c>565<td c>994<td c>57<td c>--
<td 5r>------------------------------------------------------------------------------------------------------------------------------------------------------------------------------------
<td r>Totalt<td c>24 465<td c>22 717<td c>1 297<td c>--
</table>
Ett av de viktigaste och dock hittills ett av de
minst kända oljedistrikten utgör Irak, som sannolikt i
framtiden kommer att spela rollen som en av de
främsta oljeproducenterna. När Irakoljan skall börja in
tränga på världsmarknaden, beror på färdigställandet
av rörledningen till Medelhavet, som kan väntas äga
rum i slutet av år 1934 eller i början av år 1935.

Världens oljetillgångar té sig, såvitt de äro
noggrannare undersökta, tämligen obetydliga i jämförelse med
reserverna av andra viktigare råmaterial och med
hänsyn tagen till den årliga konsumtionen. De kända
reserverna skulle nämligen räcka endast ca 20 år med
nuvarande årskonsumtion. Som dessutom en del av
dessa reserver icke kunna exploateras inom de
närmaste åren, är det tydligt, att nya tillgångar snarligen
måste upptäckas, om det skall vara möjligt att för
överskådlig tid framåt och utan avbrott tillfredsställa
det årliga oljebehovet.

<b>Förortsexploateringen i Tyskland.</b> I häfte 25 av
Teknisk tidskrift förekom ett referat av ett tyskt
förslag till ordnande av gasdistributionen inom glesare
bebyggda förortsområden. Förslaget ingår i en av dr-ing.
Max Mengeringhausen i VDI-Zeitschrift (27 maj)
publicerad översikt "Technische Aufgaben der Siedlung",
viiken i sin helhet ger en bild av de i Tyskland
aktuella strävandena att befrämja industriarbetarbefolkningens
bosättning i storstädernas förortsområden
("Randsiedlung"), sålunda ungefär samma problem,
som Stockholms stad sökt lösa genom sin medverkan
till skapandet av de s. k. småstugeområdena. Ehuru de
tyska och de svenska förhållandena på detta område
icke tillåta en alltför detaljerad jämförelse (bl. a.
synes man i Tyskland ej ha samma höga anspråk på
komfort som i Stockholm), ger nämnda översikt en
god inblick i den nuvarande tyska regimens
uppfattning av arbetslöshets- och arbetarbostadsfrågan, varför
den här må refereras i korta drag.

Man anser i Tyskland, att livet i städerna fört till
en minskning av den industriarbetande befolkningens
livskraft, vilken ger sig till känna ej mindre i vida
befolkningskretsars fullkomliga hjälplöshet vid inträffande
kriser än även i den sjunkande nativiteten (i Berlin
8,5 promille mot ca 16 i hela Tyskland). Den för
stadsborna karakteristiska extrema penninghushållningen
har fört med sig en undervärdering, för att ej säga
ett nonchalerande, av allt arbete, som ej omedelbart
kan omsättas i arbetslön. Häri ser man orsaken till
proletariseringen av stora befolkningsskikt, en
utveckling som måste bekämpas med alla medel. Man vill
alltså åstadkomma en återupplivning av arbetets eget
inneboende värde även i de fall, där arbetet ej ger en
kontant lön till resultat.

Som ett motmedel av största betydelse gentemot
denna proletära arbetsuppfattning ser man i Tyskland
egnahemsrörelsen i någon av dess former. Viktigast av
dessa anser man numera bosättningen på landet vara.
Den rena jordbrukskolonisationen har visserligen ej
gjort så stora framsteg; huvudintresset är f. n. knutet
vid egnahemsbyggandet i gränsområdena mellan
storstad och landsbygd (Stadtrandsiedlung). Denna
innebär ej endast anskaffandet av hygieniskt godtagbara
bostäder utan även att så mycket odlingsbar jord ställes
till egnahemsbyggarens förfogande, att han genom
trädgårdsodling har vissa självförsörjningsmöjligheter att
falla tillbaka på vid kristillfällen. Man räknar därvid
med en bosättningstäthet av 100 familjer på 15 ha, dvs.
tomter om ca 1 500 m<sup>2</sup> per familj, givetvis odlingsbar
mark.

Då tillgången på sådan mark kan vara tämligen
begränsad, har man planerat att höja markens
odlingsvärde genom utnyttjande av städernas avloppsvatten,


vilket i allmänhet numera "oskadliggöres" på ett eller
annat sätt.

Ett av de ur exploateringssynpunkt viktigaste
problemen gäller förbilligandet av husbyggnadskostnaderna.
Här har man vid småstugebyggnaderna lyckats pressa
priset per m<sup>3</sup> till 11  15 RM. Den prisreducering man
ernått har emellertid föga med tekniska förbättringar
att göra utan beror huvudsakligen på att varupriser och
löner nedgått. Man söker emellertid ernå ytterligare
reduktion genom utarbetande av rationaliserade och
standardiserade byggnadsmetoder. Bl. a. är man
betänkt på att utnyttja statsskogarna för produktionen av
byggnadsmaterial.

Ett annat problem av stor betydelse är dessa
koloniområdens försörjning med gas, vatten och elektricitet.
Gasdistributionen har tidigare varit föremål för ett
omnämnande i dessa spalter. Vad vattenfrågan beträffar,
har man understundom ordnat egna vattentäkter för
hela områden eller för varje lägenhet för sig.
Erfarenheterna ha visat, att det är ekonomiskt möjligt att
upprätta egna pumpverk för dessa "Randsiedlungen".
Anläggningskostnaderna ha ej behövt överskrida 120 RM
per lägenhet och driftkostnaderna ej 6 à 8 Pf. per m<sup>3</sup>
vatten. Även i fråga om distributionen av elektrisk
energi ha separatlösningar försökts. I många fall har
det visat sig fördelaktigt att lösa dessa samhällens
kraftfråga genom utnyttjande av förbränningsmotorer,
och där man valt elektrisk energi har man
experimenterat med billigare fördelningssystem.

Som man även lagt viss vikt vid dessa trädgårdskoloniers
betydelse för produktionen av livsmedel till
avsalu, har man uppmärksamheten riktad på
gemensamma anläggningar för ett ekonomiskt tillvaratagande
av trädgårdsprodukterna.

<b>Uppmätning av skärpan hos rakklingor.</b> En tysk
vetenskaplig anstalt har utarbetat en metod för
bestämning av skärpan hos rakklingor, som här må
beskrivas i korthet. Såsom mått på skärpan tages
lämpligen krökningsradien, <i>r,</i> i en tvärsektion av eggen. Ju
mindre radien är, dess skarpare är klingan. Som
enhetsradie kan väljas 0,ooi mm (1 <i>µ</i>), och skärpan hos
en egg med denna radie kan därför betecknas med 1.
Är krökningsradien 0,1 <i>µ</i>, kan klingans skärpa
betecknas med 10, och om man som teoretiskt tänkbart men
praktiskt ouppnåeligt ytterlighetsfall antager, att eggens
krökningsradie är 0, blir motsvarande skärpa tydligen
oändligt stor. Krökningsradien hos rakklingor är
emellertid så liten, att den ej kan uppmätas ens med
hjälp av det starkast förstorande mikroskop. I stället
har utarbetats följande mätningsmetod.

En mätkropp <i>K</i> (i fig. 1--2 återgiven i stark
förminskning) av vikten 0,01 à 0,02 g placeras försiktigt
på eggen. Fig. 1 visar eggens och mätkroppens
ställning i utgångsläget. Vrider man nu eggen en viss
vinkel, <i>a,</i> kring beröringslinjen, <i>P,</i> med mätkroppen
(vinkelrätt mot papperets plan), så avrullas tydligen
eggen på mätkroppen. I det i fig. 2 angivna fallet sker
avrullningen åt höger, varför mätkroppen vippar över

<img 1>
Fig. 1 (t. v.). Mätkroppens läge på eggen i jämviktstillstånd. Fig. 2
(t. h.). Mätkroppens läge, sedan klingan vridits en viss vinkel.
</img>

åt vänster. Då jämvikt inträtt, intar mätkroppen
lutningsvinkeln <i>[beta]</i> mot horisontalen. Denna vinkel är
direkt proportionell mot såväl krökningsradien r som
eggens lutningsvinkel <i>a</i> och kan beräknas ur dessa
storheter. Vinkeln <i>[beta]</i> utgör alltså ett mått på eggskärpan
och kan uppmättas på optisk väg (genom en ljusstråles
reflektion).

Den naturliga gränsen för en eggs skärpa är den,
där krökningsradien i eggen motsvarar radien i en
atom, dvs. ca 1 X 10<sup>--8</sup> cm eller ca 0,0001 <i>µ</i>. Det här
införda måttet på eggskärpan skulle således aldrig
kunna överstiga talet 10 000. Till så stor skärpa
kommer man emellertid icke ens vid kristallkanter. Radien
hos de skarpaste enligt denna metod undersökta eggar
visade sig alltid sammansatt av minst 500 atomdiametrar.

Ett antal mätningar å olika rakklingors eggar ha
visat, att dessa, beroende på kvaliteten, hade radier
mellan 0,001 och 0,0001 mm. Vid mätning av begagnade
klingor konstaterades värden till det femdubbla av
dessa belopp. Mätningsmetoden är så noggrann, att
redan en genomsnittlig avnötning av den yttersta
spetsen med blott 0,0000001 mm, dvs. ungefär ett
atomskikt, kunde konstateras.

Hållfastheten hos hår utgör ca 5 kg/mm<sup>2</sup>. Vid
användande av en klinga av skärpan 10 blir
angreppsytan på hårstråt så liten, att en på klingan applicerad
kraft av endast ett par gram räcker för hårets
avskärande. I den mån klingan blir slöare, dvs.
angreppsytan större, måste en allt större kraft ansättas pä
klingan, vilket emellertid är möjligt endast till en viss
gräns, vid vilken håret böjes undan för trycket.

För att erhålla en riktig uppfattning av dimensionsförhållandena
kan man jämföra ett hårstrås diameter
med krökningsradien hos eggen. I den skala, vari
denna är återgiven i fig. skulle hårstråts diameter
bliva något större än tidskriftssidans höjd. Som de
maximala ojämnheterna hos en egg ligga under
storleksordningen 1 <i>µ,</i> skulle för avsågning av ett hårsträ
(om rakningen, som på en del håll påstås, vore en
sågningsprocedur) krävas åtskilliga sågningsrörelser. Det
förefaller alltså, som om rakningen i stället vore en
avskärning av håret, vars genomförande på det intimaste
sammanhänger med storleken på eggens krökningsradie.

<b>Skandinaviska kreditaktiebolagets stipendiefond av
1931.</b> Från denna fond ha två stipendier kungjorts till
ansökan lediga, De lyda vardera på belopp av 5 000 kr.
och äro avsedda som bidrag till ca 12 månaders
utomlandsvistelse i och för studier och utbildning.
Berättigade att söka och erhålla stipendium äro dels
utexaminerade elever från agronomkursen vid lantbruks- och
mejeriinstitutet vid Alnarp, från tekniska läroverket i
Malmö, Malmö handelsgymnasium och Hälsingborgs
handelsgymnasium, dels utexaminerade elever från
tekniska högskolan, Chalmers tekniska institut (högre
kursen) samt handelshögskolorna i Stockholm och Göteborg,
därest dessa elever vid skånsk läroanstalt avlagt
examen, som berättigat dem till inträde vid ovannämnda
högskolor och institut.

Stipendiesökande, som bör hava uppnått en ålder av
21 år, skall genom avgångsbetyg styrka sig äga
fullgoda vitsord beträffande kunskaper, flit och uppförande
samt helst genom intyg om praktisk verksamhet
ådagalägga, att han har en läggning, som gör honom lämpad
att i kommande praktisk verksamhet omsätta sina under
utomlandsvistelsen inhämtade erfarenheter.

Sökande bör vara beredd att kunna anträda
ifrågavarande studieresa om möjligt under förra hälften av
nästkommande år, och stipendiat är skyldig att senast
tolv månader efter studieresan till stipendienämnden
inlämna reseberättelse.

Ansökan skall ställas till "Nämnden för Skandinaviska
kreditaktiebolagets stipendiefond av 1931" och
jämte ålders- och studiebetyg samt de övriga
handlingar, sökanden kan vilja åberopa, ingivas till
Skandinaviska kreditaktiebolagets notariatavdelning i Malmö
senast den 15 september 1933.

<b>Petissa rediviva.</b> Efter att under en lång följd av år
hava haft en undangömd fristad på 'Skansens nedre
tivoliterass, där grannskapet till aphus m. m. dock
befanns mindre lämpligt, har gamla Petissan, många
teknologgenerationers kära tillhåll under avbrott i snärjet,
nu fått en varaktig hedersplats i Skansens Stockholmskvarter,
vilket växer upp i anslutning till det gamla Hazelii-huset.

Skansens styresman, professor Lindblom, hade till en
enkel och värdig invigning den 20 juni inbjudit en
representativ samling med ett starkt inslag av ingenjörer,
däribland många donatorer, som medverkat till Petissans
nya flyttning och upphöjelse.

Intendent Selling gav i ett kort friluftsföredrag på
Petissans hemtrevliga gård en överblick av den gamla
byggnadens historia, som går tillbaka ända till

<img 1>
Från Petissans gård den 20 juni 1933.
</img>

1600-talet. Sedan man besett de pietetsfullt iordningställda
rummen med den välkända kafélokalen till höger i
porten och mitt emot till vänster "Lovisas" förra bostad,
nu omdanad till ett verkligt idylliskt 1700-tals apotek,
serverades smörgåsar m. m. ute på gården av
nationalklädda unga damer. Middagen fortsatte sedan på
Sollidens övre veranda, säkerligen en av världens vackrast
belägna restaurantlokaler, med en tjusande utsikt över
den sköna Mälardrottningen. Värdskapet utövades på
det älskvärdaste sätt av överdirektör Almquist och
professor Lindblom; notarien Pelle Nordström sjöng
Bellman och stämningen var förträfflig. Utom värdarna
talade direktör Kristoffer Huldt för Svenska
teknologföreningens räkning, civilingenjörerna C. R. Lamm och
Axel Björkman, överingenjör Thore Thelander bragte
Petissan en ståtlig versifierad hyllning. Aftonen
avslutades på Petissan där man bl. a. fick förnya njutningen
av "landgångar" och andra ställets specialiteter.

Även framdeles kommer det att givas tillfälle för
gamla teknologer att återuppliva studietidens minnen
genom ett besök på Petissan, även om icke servering
kan upprätthållas ständigt. Dock har från Skansens
ledning framhållits att man med största beredvillighet
vill reservera lokalen för slutna sällskap, som önska
där anordna "tidsbetonade" minnesmåltider. För
"årskursmiddagar" kan ett sådant arrangemang säkerligen
bliva mycket gouterat. Då så önskas, kan man
kombinera besöket på Petissan med en mera modern
fortsättning på Sollidens veranda, en som ovan påpekats,
sällsynt givande upplevelse i och för sig. <tab><tab><i>Fmn.</i>

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Fyrtio år i stadens tjänst,</b> minnen från mitt arbete,
av <sc>Karl Tingsten.</sc> P. A. Norstedt & Söner, Stockholm
1933. Pris kr. 6:50.

Det hör icke till alldagligheterna att en ingenjör ger
ut sina memoarer. Karl Tingsten har emellertid
alltid varit road av att skriva. Han har under olika
skeden bl. a. skrivit mycket uppmärksammade och även
omstridda artiklar i denna tidskrift, företrädesvis
berörande arbetsledning, förhållandet mellan över- och
underordnade o. dyl. Han har nu vågat försöket att ge
en samlad bild av sitt arbete -- och lyckats. Detta är
icke alla förunnat även om skrivkunnighet finnes. Det
krävs någonting därutöver nämligen en personlighet att
ställa ut vare sig denna är av det utåtsvängda slaget
eller räknar släktskap med de mera stilla i landet.
Tingstens är av det senare slaget. Genom hela boken går
en stark underton av den under anspråkslösa yttre
förhållanden uppväxta smålandspojkens sinne för
sparsamhet, personliga anspråkslöshet och strävan att med små
och enkla medel lösa sina arbetsuppgifter. Han avskyr
buller och brak, men drar sig icke för strid, när han
röner mothugg.

Boken börjar med en skildring av barndomsåren i
Ingatorps socken av Jönköpings län, varefter Tingsten
i korthet berör skolgången i Linköping och Jönköping
samt studierna vid tekniska högskolan. Därefter följer
en skildring av den norrländska järnvägsbyggarens liv
och uppgifter i slutet av 80-talet. 1889 kom Tingsten
i "stadens" -- Stockholms stads -- tjänst vid
Värtagas-verkets anläggande och här får man en verkligt rolig
skildring av detta för sin tid mycket stora byggnadsföretag.
Tingstens egentliga livsgärning har emellertid
omfattat föreståndareskapet vid Lövsta --
avstjälpningsplats för Stockholms renhållningsverk, och därefter
chefsskapet för hela renhållningsverket. Det är drastiska
och hart när otroliga bilder som här rullas upp över
90-talets primitivitet, då arbetarna bokstavligen bodde
i centrum för de mest motbjudande orenlighetsarbeten
med allt vad därav följde av lukt, råttor, flugor och
kackerlackor. Det var ett annat Lövsta som Tingsten efter
10 år lämnade ifrån sig, då han övertog chefskapet för
verket. I kapitlet härom får man bl. a. till livs den
stora striden om sopornas två- och tredelning samt
fiaskot med kommunal svinuppfödning. Sista kapitlet
ägnas åt de 6 åren som gatudirektör. Detta sista skede
ligger alltför nära i tiden, varför det av naturliga skäl
icke skildrats med samma bredd som tidigare avsnitt av
förf:s verksamhet.

Det har förvisso varit ett nöje för Tingsten att skriva
sina memoarer. En stilla och behärskad humor lyser
hela tiden fram. Boken är särskilt underhållande för
dem som på ett eller annat sätt haft eller ha känning
med stadens förhållanden. Därutöver är den ett ärligt
stycke svensk kommunaltjänstemannahistoria mellan
åren 1889--1928. <tab><tab><tab><tab><tab><i>C. K.</i>

</chapter>
<chapter name="Från redaktionen.">
<h3>Från redaktionen.</h3>
Avtalssituationen inom typograffacket under förra
delen av juni månad föranledde Teknisk Tidskrifts
redaktion att vidtaga vissa definitiva förberedelser för
de under juli månad utkommande häftena av tidskriften.
Till följd härav kan material som inflyter till
tidskriften under juli ej då publiceras. Tidskriften
utkommer på vanligt sätt lördagarna den 8, 15 och 22
juli, sistnämnda dag med dubbelhäfte 29--30.

</chapter>
<chapter name="TEKNISK TIDSKRIFT
HÄFT. 27 ÅRG. 63 8  JULI 1933">
<h1>TEKNISK TIDSKRIFT</h1>
<h2>HÄFT. 27 ÅRG. 63 <tab>8  JULI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Den internationella gödselämnesfabrikationens läge 1932--1933, av Th. Thorssell. -- Stjärtlösa
flygplan, av ingenjör K. G. Molin. -- Notiser. -- Litteratur.

</chapter>
<chapter name="DEN INTERNATIONELLA GÖDSELÄMNESFABRIKATIONENS
LÄGE 1932--1933.">
<h2>DEN INTERNATIONELLA GÖDSELÄMNESFABRIKATIONENS
LÄGE 1932--1933.</h2>
<h3>Av <sc>Th. Thorsell.</sc></h3>
Den stora omfattningen av gödselämnesfabrikationen
är naturligtvis betingad av lantbrukets
dominerande betydelse för folknäringen. Man är i vår
av industrialism betonade tid inom icke direkt
initierade kretsar lätt benägen att underskatta
betydelsen av ett lands lantbruksproduktion. En blick
på statistiken för två så utpräglade industristater som
U. S. A. och Tyskland visar, att i U. S. A. leva ca
30 % och i Tyskland ca 25 % av befolkningen av
lantbruk. De amerikanska farmarnas totalinkomst
1927 var över 10 milliarder dollar eller ungefär
10 % av den amerikanska nationalinkomsten och i
Tyskland hade produktionen av jordbruksprodukter
ännu så sent som 1931 ett värde av 8,6 milliarder RM,
under det den tyska brunkols- och stenkolsindustrien
endast kunde producera för knappast 2 milliarder RM.

Den starka kris, som alla staters jordbruk under
de sista åren varit utsatta för, har naturligtvis haft
ett starkt inflytande på gödselämnesfabrikationen.
En jämförelse mellan åren 1931 och 1932 ger, så vitt
man nu kan se, följande bild: beträffande
världsproduktionen av kväve en stagnation (ca 1,6 mill.
ton kväve 1931 och 1932), beträffande kali någon
tillbakagång (omkring 1,3 mill. ton rent kali [K<sub>2</sub>O]
1932 mot 1,46 mill. ton 1931) och beträffande
superfosfat en stark tillbakagång (ca 8 mill. ton 1932 mot
10 mill. ton 1931).

Den internationella <i>kväveindustrien</i> står idag
under trycket av överkapacitet. <sc>Toniolo</sc> har
uppskattat den förhandenvarande världskapaciteten till
4 774 mill. ton kväve (Congr. nazionale chim. ed appl.
i Rom juni 1932). <sc>Wæser</sc> uppskattar densamma
idag till 4,511 mill. ton men tillägger, att den
praktiska högstkapaciteten torde böra sättas till 4,182
mill. ton. I detta sista tal anger han, att
chilesalpetern deltager med 500 000 ton, ammoniaksyntesen
med 2,8 mill., koksammoniak med 472 000 och
kalkkväve med 386 000 ton. Den årligen utkommande
statistiken av British Sulphate of Ammonia
Federation (BSAF) utvisar en världsproduktion av 1,6943
mill. ton för 1930/31 och 1,5537 mill. ton för 1931/32.
Det är anmärkningsvärt, huru väl det lyckats
kväveproduktionen att anpassa sig efter konsumtionen
(1930/31 = 1,621 mill. ton och 1931/32 = 1,560 mill. ton).

Tyskland, världens största kväveproducent, med i
det närmaste 1,5 mill. ton högstkapacitet, har under
kalenderåret 1932 producerat omkring 500 000 ton,
eller ungefär detsamma som under året förut, dvs.
har kunnat utnyttja sina anläggningar till endast en
tredjedel. Den tyska utförseln, som 1928 var ca
320 000 ton och ännu 1931 utgjorde ungefär 190 000
ton, har sjunkit till 120 000 ton. Det tyska
kvävesyndikatet har dock förstått att icke endast hålla
avsättningen inom landet på en beaktansvärd höjd
utan även lyckats att åter något stegra den under
de sista månaderna. Det tyska lantbruket, som
understödes av staten vid inköp av gödselmedel, har
förbrukat 357 000 ton kväve under 1930/31 och
325 000 under 1931/32, under det att kalenderåret
1932 låter sluta till en förbrukning av ca 350 000 ton.
Då det tyska lantbruket dessutom på ett rationellt
sätt tillför sin jord fosforsyra och kali, har det
lyckats Tyskland att i raskt stigande tempo göra sig
oavhängigt av införseln av många agrarprodukter.
Så är, för att nämna några exempel, självförsörjningen
av brödsäd och kött praktiskt säkerställd.

Att kväveindustrien lider av överkapacitet är ej
endast att tillskriva den under de sista åren
minskade konsumtionen: det har nog också byggts
kvävefabriker litet för hastigt under det senaste
årtiondet. En bidragande orsak härtill har varit, att
i många stater hava berättigade nationalekonomiska
-- och även militära -- grunder fört till skapandet
av en inhemsk kväveindustri.

Chilesalpeterindustrien har under denna period
gått katastrofalt tillbaka. Det överkapitaliserade
Compania de Salitre de Chile (Cosach) befinner sig
i likvidation, och man kan ännu icke med klarhet
se vad Chile tänker sätta i dess ställe. Det tekniskt
vackra, men för dyra, Guggenheimsförfarandet har
ej, som man hoppades, kunnat hejda den snabba
tillbakagången (1928/291= 419 500 och 1931/32 = 138 200
ton kväve).

Det under mitten av 1930 efter mödosamma
förhandlingar grundade Convention l'Industrie de
l'Azote (CIA) upplöstes åter redan i juli 1931 och
avlöstes under sommaren 1932 av en rad
specialöverenskommelser mellan olika länder beträffande
exportfrågor och inlandsavsättning. Det ligger
envar fjärran att betrakta detta system, som är

framsprunget ur nöden, och som stödes av allehanda
onaturliga åtgärder, såsom skyddstullar,
införselförbud, kontingenteringar och valutaskrankor i nästan
alla länder, som en ideallösning. Men man får ej
förbise, att dessa åtgärder voro trängande
nödvändiga för dagen, för att med någon framgång
förhindra en katastrof på kvävemarknaden.

På <i>kaligödselmedlens</i> område spela Tyskland och
Frankrike huvudrollen. Tyskland är kalits klassiska
land, och dess produktion var 1930 ungefär 1 357 000,
1931 omkring 964 000 och 1932 ca 850 000 ton rent
kali (K<sub>2</sub>O). Den genom kalisyndikatet förda
exporten av alla sorter kalisalter har sjunkit från över
896 000 ton 1931 (= ca 300 000 ton K<sub>2</sub>O) till omkring
864 000 ton 1932 (= ca 230000 ton K<sub>2</sub>O). Den
inländska förbrukningen för jordbruket, som 1931
anslogs till 596 400 ton K<sub>2</sub>O, har hållit sig ganska bra:
den torde 1932 hava uppgått till omkring 570 000
ton. Under januari 1932 kom det till en
överraskande stegring i avsättningen (omkring 100 000
ton mot ungefär 80 000 året förut). För Frankrikes
produktion gäller ungefär detsamma, i det den för
1930 angavs med 546 000 ton och 1931 med 369 000
ton och skattas för 1932 till 350 000 ton.

Det fattas ej ansträngningar att bjuda den
tyskfranska kalikartellen konkurrens. Polen, som under
sitt bästa år uppnådde en produktion av 50 000 ton
K<sub>2</sub>O, har gjort en överenskommelse med det
tyskfranska syndikatet, varigenom 4 % av dettas export
tillförsäkras Polen. Den spanska uppfordringen av
kalisalter (Suria, Cardona), som hittills högst
motsvarat 30 000 ton K<sub>2</sub>O, har under senaste året ökats
till ungefär det dubbla. Den sovjetryska
kalisaltuppfordringen i Solikamsk uppskattas för ögonblicket
till omkring 18 000 ton K<sub>2</sub>O per år. Enligt den andra
femårsplanen skall vid fyra verk 1937 en uppfordring
av icke mindre än 11 mill. ton kalisalter uppnås.
Om denna enorma produktion verkligen kommer att
ernås återstår att se.

U. S. A. äger betydande kalifyndigheter i Texas
och New-Mexico. Dessa fyndigheter hava kommit
till bearbetning först under de senaste åren:
därförut vann Amerika huvudsakligen kali endast ur
sjöar i de västliga ökentrakterna (Searles Lake) vid
vilkas bearbetning stora mängder borax erhöllos, som
ekonomiskt begränsade kaliproduktionen.
Amerikanarna arbeta ivrigt och nedlägga stora kostnader på
utvidgningen av sin kaliproduktion i New-Mexico,
Hittills har importen från Tyskland och Frankrike
dominerat den amerikanska kalimarknaden. Det
nya raffineringsverket i Loving vid Carlsbad i
New-Mexico, tillhörande U. S. Potash Co., skall för
närvarande hava en dagskapacitet av 120 ton
klorkalium per dag, och den nuvarande expeditionen av
kalisalter i sin helhet per dag uppskattas till 175 ton.

Den italienska kaliproduktionen ur Leucit har
ännu ej hållit vad man väntade av den. Visserligen
skall ett verk enligt av den bekante dr Blanc
utarbetad metod hava byggts under medverkan av
Aluminium Co. of America för tillverkning av
kalisalpeter och lerjord, men skall, enligt förljudande,
ej på allvar igångsättas förr än den nu rådande
svåra depressionen är överstånden.

Det måste även betvivlas, att produktionen hos det
huvudsakligen av amerikanska och brittiska grupper
finansierade Palestina Potash Ltd., som skall utnyttja
vattnet i Döda havet (= 2 milliarder ton klorkalium),
internationellt sett kommer att spela en betydande
roll. De under utbyggnad varande anläggningarna
skola producera 70 000 ton 80 %-igt och 45 000 ton
45 %-igt klorkalium.

Den starkaste depressionen inom gödselämnesindustrien
har gått ut över <i>superfosfatfabrikationen.</i>
Världsproduktionen har sjunkit från 15 mill. ton
1930 över 11 mill. ton 1931 till omkring 8,2 mill.
ton 1932.

Amerikas produktion, som år 1930 uppgick till
4.11 mill. ton, torde 1932 hava sjunkit till omkring
1,8 mill. ton. I Frankrike har produktionen under
de sista åren hållit sig tämligen konstant (1,4 mill.
ton 1932 mot 1,5 mill. 1931). Den italienska
produktionen åter låg 1932 ungefär 20 % lägre än 1931;
först under andra halvåret 1932 fastställde
Montecatinigruppen något uppsving i avsättningen. Läget
inom den tyska sup er fosfatindustrien är liknande:
dess produktion utgjorde 1913 omkring 1,85 mill.
ton, minskades 1929 till 843 000 ton, 1930 till
780 000, 1931 till 509 000 och uppskattas 1932 till
endast 400 000 ton. Som huvudsakliga
konkurrenter uppträdde här de kompletta
blandningsgödselämnena och thomasfosfat. Av den senare
producerade Tyskland 1913 över 2 mill. ton och ännu 1929
1,89 mill. ton, varemot under 1931, till följd av den
starka tillbakagången av thomasprocessen endast
ungefär 850 000 ton och 1932 ej mer än 475 000 ton
tillverkades. Härigenom steg importen från
Luxemburg, Frankrike, Saarområdet och Belgien betydligt.

Råfosfatproduktionen kan ju betraktas som en
mätare på superfosfatindustriens livaktighet, och
måhända kan det tydas som någon ljusning för den
europeiska superfosfatindustrien, att den visar sig
stabil med någon liten tendens till stegring i Algier,
Tunis och Marocko, där utskeppningen 1931 var 2,82
mill. ton och 1932 2,95 mill. ton.

Frånsett chilesalpeter utgöra ännu ammoniumsulfat,
klorkalium och superfosfat de dominerande
gödselämnena. Därtill kommer, särskilt för
Tysklands vidkommande, thomasfosfat.

Alla tre växtnäringsämnena, N, P<sub>2</sub>O<sub>5</sub> och K<sub>2</sub>O,
måste tillföras jorden i tillräcklig mängd, i annat
fall kan det inträffa, som Liebigs lag om minimum
säger, att det eller de näringsämnen, som tillföras
i överskott, ej bliva upptagna av växterna utan gå
förlorade.

Bland andra fördelar hava de kompletta
blandningsgödselämnena även den, att en sådan ojämn
fördelning av de tre näringsämnena kan förhindras.

Intresset för de kompletta blandningsgödselämnena
har stigit märkbart under de senare åren. Den
amerikanska marknaden har ju sedan lång tid
dominerats av deras, visserligen lågprocentiga, "mixed
fertilizers". Den tyska, och även den övriga
europeiska superfosfatindustrien, har redan under förra
århundradet tillverkat blandningsgödselämnen. För
några år sedan införde I. G. Farbenindustrie de s. k.
nitrophoskasorterna, som innehålla alla tre
växtnäringsämnena i för kulturväxterna passande
proportioner.

För tillverkning av nitrophoska har man som
bekant utgått från det kända blandningsgödselmedlet
kaliammonsalpeter. Detta tillverkas så, att
klorkalium inröres i en ammonsalpetersmälta, varvid en

omsättning till kalisalpeter och klorammonium
försiggår. Då dessa båda salter ej äro hygroskopiska,
uppstår ett torrt och ströbart blandningsgödselmedel
av hög koncentration. Genom tillsättning av
diammomfosfat till denna blandning erhålles nitrophoska,
varvid de tre komponenternas mängder regleras så,
att de önskade procenthalterna av de tre
växtnäringsämnena erhållas.

Hittills har I. G. varit den enda stora producenten
av sådant högprocentigt komplett blandningsgödselmedel,
men under det sista året har den franska
kaliindustrien igångsatt en beaktansvärd fabrikation av
ett liknande, varvid diammomfosfat utbytts mot
dikalciumfosfat, Fosforsyran i detta gödselmedel är
alltså citratlöslig, vilket går på den franska
marknaden. Av verkligt koncentrerade blandningsgödselämnen
finnas för övrigt egentligen endast sådana
med två komponenter i marknaden, såsom det
amerikanska Ammo-Phos och den tyska kaliindnstriens
kalisalpeter. De koncentrerade gödselämnena fordra
givetvis en <i>god ströbarhet,</i> då en mindre kvantitet per
hektar, än man förut är van vid, skall utströs.
Därmed har frågan om att giva gödselmedlen en sådan
form, att de bliva lätt ströbara, trätt i förgrunden.
Redan tidigare hade enstaka gödselämnen,
Guggenheims chilesalpeter, Norsk Hydros kalksalpeter,
I. G.'s kalkammonsalpeter m. fl., levererats i sådan
form, små kulor eller gryn, och numera arbetas ivrigt
på uppfinnandet av metoder för att på ett ej för
dyrt sätt uppnå denna effekt.

Det kan naturligtvis å ena sidan vara tvivel
underkastat om koncentrerade blandningsgödselämnen
verkligen innehålla växtnäringsämnena i
fullt riktiga proportioner, men å andra sidan måste
det medgivas, att en fullt riktig formel i detta
hänseende aldrig kan uppnås, då rätta blandningsförhållandet
alltid är beroende av de ifrågavarande
växternas art och av jordens sammansättning.

Inom den moderna gödselmedelsindustrien pågår
numera, till följd av antydda stegrade anspråk på
produktens sammansättning och kvalitet, en märklig
utveckling. Denna industri träder därmed in i ett
skede av så att säga mera allmänt kemiskt arbete än
hittills, varvid otaliga kemiska, fysiska och
apparativa problem skola finna sin lösning.
Facktidskrifterna och isynnerhet de sista tiotal årens
patentlitteratur giva en inblick i huru ivrigt det arbetas på
detta område.

</chapter>
<chapter name="STJÄRTLÖSA FLYGPLAN.">
<h2>STJÄRTLÖSA FLYGPLAN.</h2>
<h3>Av ingenjör <sc>K. G. Molin.</sc></h3>
En långt utdragen flygkropp med rodren i bakre
delen i syfte att ge tillräckliga moment utan allt
för stora roderkrafter karakteriserar ju den vanliga
flygplantypen. Någon nödvändighet att använda
dylik placering förefinnes dock ej, tvärtom ha andra
utformningar av flygplanet vissa företräden. Ett
förslag till bättre lösning av de i detta samband
uppträdande problemen utgör den av
Focke-Wulf-fabriken byggda "Ente"-maskinen med flygkroppen
framför vingen och rodren placerade allra längst
fram. Ehuru denna flygplantyp har vissa fördelar
framför det vanliga flygplanet, torde det dock vara
mera rationellt och erbjuda större fördelar att alla
rodren förläggas till vingarna.

Det viktigaste är höjdrodrets funktion, dvs.
regleringen av planets rörelser kring tväraxeln. Planet
måste i mesta möjliga grad besitta egenstabilitet: en
ofrivillig störning i jämviktsläget får icke orsaka en
ytterligare avvikelse från den rätta vägen, utan
planet måste tvärtom automatiskt återgå till det
föregående läget. På vanliga flygplan kan en dylik
stabilitet i höjdled åstadkommas medelst en vingprofil
med bakkanten uppåtböjd -- denna har emellertid
dåliga aerodynamiska egenskaper --, genom pilform
hos vingarna eller genom olika inställnings vinkel
hos de inre och yttre delarna av vingen (större
inställningsvinkel inåt centrum). Enligt de båda
sistnämnda metoderna blir effekten, att
tryckcentrumlinjerna gå snett framåt (närmare flygkroppen ligger
alltså tryckcentrum längre fram). Vid stabilitet hos
maskinen måste givetvis tryckcentrum och
tyngdpunkt sammanfalla. En liten förskjutning av
tyngdpunkten i förhållande till tryckcentrum (<i>a</i> i fig. 1)
orsakar vida större störning i jämvikten vid en
vinge utan pilform eller med olika inställningsvinkel
-- i de senare fallen ligger nämligen fortfarande
en del av tryckcentrumlinjerna framför tyngdpunkten.

Placeringen av rodren ytterst på vingarna
innebär en viss fördel, i det att roderverkan blir
oberoende av luftströmmen från propellern.

<img 1>
Fig. 1. <i>a</i> tryckcentrumlinjen vid vanlig vinge (utan pilform)
och konstant iriställningsvinkel. <i>b</i> tryckcentrumlinjen vid vinge
i pilform. <i>c</i> tryckcentrumlinjen vid vanlig vinge med större
inställningsvinkel inåt centrum. Anm. tryckcentrumlinjens
vinkel mot tväraxeln uppgår endast till ett par grader.
</img>

<img 1>
Fig. 2. Den senaste Pterodactylenmaskinen, Mk IV. (Flight foto.)
</img>

Visserligen kan en kraftigare verkan uppnås genom
rodrens placering i slip strömmen, men maskinens
manöverförmåga blir å andra sidan onödigt mycket
beroende av motorns funktion -- roderverkan varierar
ju alltefter motorns varvtal. En av de farligaste
verkningarna därvidlag uppträder vid motorfel
strax efter starten, varvid slipströmmen plötsligt
upplöses i oregelbundna luftvirvlar, vilket i sin tur
medför en avsevärt försämrad roderverkan, vanligen
resulterande i spin.

På ett stjärtlöst plan med rodren ytterst på
vingarna kombineras ofta höjd- och skevningsrodren;
man använder alltså endast ett par roderytor.
Spaken skötes på vanligt sätt; vid rörelse framåt och
bakåt fällas roderytorna nedåt resp. uppåt, och när
spaken flyttas i sidled, fungera de såsom
skevningsroder. En kombination av dessa rörelser är
givetvis också möjlig. Innerdelarna av vingarna ha
större inställnings vinkel än de yttre, vilket medför,
att de inre delarna vid en stegring av planet uppnå
sitt <i>c</i><sub>amax</sub>-värde före de yttre delarna. Överstegring
kan därför aldrig komma i fråga: en ytterligare
stegring av planet orsakar en minskning av
innerdelarnas lyftkraft, och planet går automatiskt över
till en lägre anfalls vink el. Under hela tiden ha de
yttre delarna, där rodren äro placerade, en relativt
låg anfallsvinkel, och rodren störas icke av luftvirvlar,
som annars uppträda vid stora anfallsvinklar.

Skillnaden i inställningsvinkel mellan ytter- och
innerdelarna av vingen innebär dock även en
nackdel: vid låga hastigheter -- t. e. i långsam glidflykt
och vid landning -- kunna endast de inre delarna av
vingen till fullo utnyttjas: planet flyges med bästa
möjliga anfalls vinkel för dessa delar, varvid
emellertid ytterdelarna ha lägre anfallsvinkel och därmed
också lägre lyftkraft.

Det stjärtlösa planet är något lättare än de
vanliga flygplan typerna; man räknar med en
viktbesparing på 5--7 %. Själva vingkonstruktionen blir
däremot något tyngre än i vanliga fall.

Förutom ett antal segelflygplantyper byggas
numera även stjärtlösa motordrivna maskiner, av vilka
den första av betydelse var den av engelsmannen
Hill konstruerade <i>"Pterodactylen".</i> Den
ursprungliga typen kom till under åren 1925--26 och har
sedermera följts av tre nya maskiner; den senaste
för kort tid sedan. Den förstnämnda, Westland-Hill
Pterodactyl Mk I, var en liten maskin med en
totalvikt av endast 310 kg. Maximalhastigheten uppgick
till 113 km/tim, och landningshastigheten till 45
km/tim. Motorn var en Bristol-Cherub på normalt
30 hkr, placerad bakom sittplatsen.

Den senaste maskinen, Mk IV, som i likhet med
alla engelska nykonstruktioner ängsligt bevakas av
Air Ministry under ett par års tid, är i princip lik
sina föregångare. Av de uppgifter om densamma,
som man törs släppa ut, framgår, att maskinen är
ett tresitsigt, högdäckat monoplan, försett med en
bakom kabinen placerad Gipsy III-motor.
Spännvidden är 13,5 m, längden 5,97 m, vingytan 24 m<sup>2</sup>
samt totalvikten 913 kg.

Pterodactylen har i enlighet med vad som förut
nämnts dels ett sidoroder vid vardera vingspetsen,
dels kombinerade höjd- och skevningsroder.
Sidorodren sitta på den senaste typen ovanför vingen

<img 1>
Fig. 3. Förslag till femmotorig långdistansmaskin;
konstruktör Alexander Lippisch. (Ur ZFM).
</img>


<img 1>
Fig. 4. Nieuport Delages stjärtlösa plan.
</img>

i stället för förut under densamma. Fenorna ha
flyttats ne i under vingen och placerats vid
stöttorna för de båda sporrarna. Vid sväng användes
endast det yttre sidorodret, medan det inre står
kvar i neutralläge (pedalerna äro oberoende av
varandra och reglera var sitt roder). Däremot kunna
båda sidorodren ställas på tvären för att vid
glidflykt möjliggöra brant nedstigning med relativt
låg fart.

Landningsstället består av två hjul i tandem mitt
under kroppen -- sporrarna under vingarna äro
således nödvändiga för att stödja planet. Det
främre hjulet är styrbart liksom på en cykel, och
det bakre är försett med broms; manövreringen på
marken är alltså mycket lätt.

I Tyskland har <sc>Alexander Lippisch</sc> vid
Rhön-Rossiten-Gesellschaft -- ett institut som sysselsätter
sig speciellt med forskning rörande segelflygning --
tagit upp konstruktionen. Redan 1928 utställde
han på luftfartsutställningen i Berlin två segelplan
av denna typ samt därjämte konstruktionsritningar
till ett stort motorplan med passagerarplatserna
inbyggda i vingen.

Det första planet, <i>[delta]</i> 1, blev färdigt 1931 -- ett
tvåsitsigt lågdäckat plan med Bristol Cherub-motor på
maximalt 36 hkr. Vingen har formen av en triangel
med trubbig vinkel främst och bakkanten av vingen
som bas, vinkelrät mot flygriktningen. Ovanpå
vingen är kabinen belägen, i vars bakdel motorn är
monterad. Landningsstället består av tre hjul; de
båda huvudhjulen relativt långt bak och ett litet
stödhjul -- styrbart -- under främre delen. Man
behöver sålunda aldrig riskera, att maskinen skall
ställa sig på näsan.

Ytterst på vardera vingspetsen finnes en kort
fena samt bakom denna ett sidoroder. Beträffande
funktionen liknar <i>[delta]</i> 1 --. "Hermann Köhl", som
maskinen kallats emedan det första exemplaret byggts
för atlantflygarens räkning -- sin engelska
föregångare. I fråga om de övriga rodren skilja sig
emellertid Lippischplanen från Pterodactylen, i det
att de ha skilda skevnings- och höjdroder. Hela
bakkanten av vingen upptages av dessa; den yttre
delen av vardera vinghalvan av skevningsrodren och
de centrala delarna av höjdrodret.

<i>[delta]</i> 1 har en tomvikt på 320 kg och tar 200 kg i last
(två personer + bränsle för 600 km). Maximalhastigheten
uppgår till 150 km/tim, och topphöjden till 4 000 m.

Sedermera ha tre nya typer byggts och konstruktionsberäkningar
för ytterligare ett par föreligga.
<i>[delta]</i> 2 är ett litet ensitsigt plan med en tomvikt på
endast 130 kg; motoreffekten är 20 hkr. <i>[delta]</i> 3 är
försedd med en Argus As 8-motor på 110 hkr och har
en tomvikt på 450 kg. Av typen <i>[delta]</i> 4 skulle tre
plan deltagit i Europa-runttävlingen i somras, vilka
dock ej i tid blevo färdiga med provflygningarna
och därför ej ansågos böra deltaga. Maskinen är
tvåsitsig och har två Pobjoymotorer på 75 hkr
vardera i tandem. Maximalhastigheten är 260 km/tim,
och landningshastigheten 70 km/tim.; tomvikten 330
kg samt topphöjden 7 000 m.

Lippisch har nu planer på att bygga en
femmotorig maskin enligt samma principer. Den
kommer att förses med raka luftkylda motorer på 130
hkr vardera, av vilka en placeras bakom kabinen
(liksom på <i>[delta]</i> 1) och de övriga i tandem på båda
sidorna. Vingen är mycket tjock, och maskinen
närmar sig därför "das Nurflügelflugzeug" --
passagerarplatser och motorer helt inbyggda i vingen
enligt Junkers' princip. Tomvikten är beräknad till
1 900 kg och totalvikten till 4 000 kg. Spännvidden
är 15 m, vingytan 55,5 m<sup>2</sup> och sidoförhållandet 1:4
-- det sistnämnda skulle enligt Lippisch'
undersökningar vara det gynnsammaste för den använda
vingprofilen och vid den ifrågakommande
inställningsvinkeln för vingarna (planet flyges vid
ovanligt låg anfallsvinkel). -- Beräknas den nyttiga
lasten till 700 kg och bränslelasten till 1 400 kg,
erhålles en teoretisk aktionsradie på 4 700 km
(färdhastighet 200) km/tim.).

<i>Nieuport Delage</i> utställde på den stora
utställningen i Paris i nov.--dec. f. å. en maskin, som i
princip nästan fullständigt liknade det första
Lippischplanet. Vingform, kabin, roder, landningsställ
och motorplacering överensstämma sålunda, men
Nieuportplanet är större. Motorn är en
stjärnformig, luftkyld Lorrainemotor på 120 hkr, som
driver en skjutande propeller. Maximalhastigheten
uppgår till 220 km/tim., landningshastigheten till 70
km/tim. Aktionsradien uppgår till 600 km och
topphöjden till 6 800 m. Totalvikten är 1 039 kg, därav
tomvikt 615 kg. Kabinen har plats för tre
personer; två av platserna äro belägna längst fram
samt utrustade med dubbelkommando.

Den tyska maskinen <i>Soltenhoff,</i> typ So A, har
vingform och roderfunktion, som närmast överensstämma
med Pterodactylen, ehuru den är byggd som
lågvingat, fribärande monoplan. Den har plats för
två personer och är försedd med 40-hästars

<img 1>
Fig. 5. Soltenhoff-planet typ So A.
</img>

Salmson AD 9-motor. Totalvikten är 540 kg,
maximalhastigheten 160 km/tim, och landningshastigheten
80 km/tim.

Ett ryskt experimentplan, <i>Tschemnowski-Grukon
"Parabola",</i> konstruerat vid den vetenskapliga
avdelningen av den röda luftflottan, har som namnet
anger parabelformad vinge. I motsats till alla förut
nämnda plan har "Parabola" motorn placerad främst,
alltså enligt det vid flygplan vanligaste utförandet.
Även i fråga om landningsstället har det vanliga
konstruktionssättet följts. Vingens maximala djup
uppgår till 3,7 m, hela maskinens längd till 4,7 m.
Spännvidden är 12,14 m och vingytan 30 m<sup>2</sup>. Hela
bakkanten av vingen upptages av roderytorna,
vilka tjänstgöra såsom kombinerade höjd- och
skevningsroder.

Beträffande sidorodren tillämpas det vid de
stjärtlösa planen övliga utförandet. Angående de
aerodynamiska egenskaperna hos denna vingform
föreligga inga närmare uppgifter, men efter några data
att döma skulle de icke vara särskilt
tillfredsställande. Motorn är en 100-hästars Bristol Lucifer,
och maskinen tar två personer. Tomvikten är 640
kg, nyttig last 240 kg (alltså endast 27 % av
totalvikten); färdhastigheten uppgår till 76 km/tim.

<img 1>
Fig. 6. "Parabola B I. Tsch 7".
</img>

"Det är icke lätt att simma mot strömmen med
strömlinjeformade plan", uttryckte sig Lippisch
nyligen en smula paradoxalt, när han tänkte på de
svårigheter han haft att övertyga de flygintresserade
om fördelarna hos det stjärtlösa planet. Lippisch
torde vara den av konstruktörerna inom detta
område som nått de bästa resultaten. Lippischplanen
byggas nu vid Fieseler Flugzeugbau i Kassel, och
den stora franska Meuportfabriken tillverkar som
nämnts en maskin av liknande typ. Beträffande
"Pterodactylen" och Soltenhoff-planet föreligga
ganska goda resultat -- den förstnämnda typen är ju
mycket grundligt provad -- men den kraftiga
pilformen medför svårigheter i den statiska
konstruktionen (stora påfrestningar på vingbalkarna). De i
jämförelse med vanliga flygplan goda egenskaperna
-- inte minst i fråga om driftskostnader -- hos
Lippischplanen visa dock, att det stjärtlösa flygplanet
med säkerhet kan påräkna att komma till större användning.

</chapter>
<chapter name="NOTISER">
<h3><i>NOTISER</i></h3>
<b>Ammoniumsulfatets kristallform.</b> Vid en
sammankomst i Royal Society i London den 17 sistlidne maj
demonstrerade Gas Light and Coke Company mikrofotografier
och preparat avsedda att visa inverkan av små
mängder föroreningar på ammoniumsulfatets
kristallisation. Enligt referat i "Engineering" (2 juni 1933) skall
ur en ren ammoniumsulfatlösning utskiljas kompakta
rombiska kristaller, men om 0,003 % Fe tillsättes
lösningen bildas under för övrigt likartade
kristallisationsförhållanden långa, spetsiga, hexagonala kristaller.
Liknande inflytande ha andra föroreningar, t. e. av
aluminium, krom och beryllium. Förhållandet har en viss
kommersiell betydelse för tillverkningen av
ammoniumsulfat till gödselmedel, enär de hexagonala kristallerna
förbli fria vid lagring, medan ammoniumsulfat av den
normala kristallformen bildar stora hårda klumpar,
vilket ju ej är önskvärt.

<b>Värmebeständigt läder.</b> Enligt ett meddelande i
VDI-Zeitschrift (3 juni 1933) har man i Tyskland nyligen
fört i marknaden en läderprodukt, kallad olerit, som
angives skola äga stor motståndskraft mot het olja och
därför lämpa sig för packningar i maskiner, som komma
i beröring med oljiga vätskor, såsom hydrauliska
pressar och pumpar för bergolja eller produkter av sådan.
Man har gjort försök med strimlor av olerit av
dimensionerna 150 X 30 mm, vilka under 9 dygn lagrats i
100°-ig transformatorolja. Materialet var vid
leveransen tämligen hårt och föga böjligt, och dessa
egenskaper ändrade sig ej nämnvärt under oljebehandlingen.
Vid försöken avtog längden hos strimlorna med 1,3 %
och tjockleken med 0,6 %. Jämförelseprov utfördes på
ett mjukt, mycket böjligt kromläder, vilket redan efter
3 timmar väsentligt formförändrats. Efter 2 dygn hade
kromlädret deformerats till den grad, att man ej kunde
fastställa vare sig längd eller tvärsnitt på provstycket.

<b>Modern porös filtersten.</b> Strävandena efter att finna
en ersättning för de i filterpressen använda dukarna, som
i driften sällan ha mera än en högst begränsad livslängd,
förde redan för årtionden sedan till uppfinningen av
porös filtersten. De ännu för 20 år sedan rätt
ofullkomliga produkterna, vilka man efter den inom vida
gränser växlande porositeten klassificerade som "grov",
"medelfin" och "fin" filtersten, ha sedermera genom
omfångsrikt experimentarbete förbättrats, så att man
numera förfogar över olika material, avsedda för de
mest olika ändamål. Någon universal-filtersten existerar
ej och torde ej heller komma att göra det i framtiden.

Tillverkningen av porös filtersten förutsätter
komplicerade anordningar och mångårig teknisk erfarenhet.
Den övervägande delen av de tekniska filterstenarna
framställes genom en bränningsprocess, alltså en
keramisk metod, varvid lämpliga råmaterial, såsom kvarts,
kiselgur, chamotte m. fl., i jämnstora korn
sammanfogas medels ett bindemedel. Pilterstenens porstorlek
beror självfallet på kornstorleken hos råmaterialet, och
kornen måste vara rena, dvs. fria från damm, för att
porerna ej skola täppas till. Det korniga materialet
blandas med en genom exakt analys fastställd mängd fuktigt
bindemedel, pressas i formar, torkas, upphettas långsamt

<img 1>
Fig. 1. Luftningslåda.
</img>

till bränningstemperaturen och får efter den mestadels
rätt långvariga bränningen åter långsamt avsvalna. Om
man använder lämpliga, finpulveriseradé glassorter som
bindemedel för kvartskornen, sker bränningen vanligen
vid ca 700 °C, och man erhåller då ett material som låter
sig bearbetas, t. e. genom sågning, borrning eller
fräsning, med hjälp av verktygsstål av tillräcklig hårdhet.
Däremot har detta material, särskilt i vått tillstånd, ej
någon särskilt hög tryck- eller draghållfasthet.
Väsentligt fastare stenar får man, om bränningstemperaturen
uppgår till ca 1 200 °C. Det är viktigt, att denna
temperatur hålles under bränningen, enär om temperaturen
blir för hög, sintring inträder i massan, och i
motsatt fall, vid alltför låg temperatur, den erhållna
produkten blir alltför mjuk.

Ett nyare, i Tyskland uppfunnet material består av
rundade kvartskorn, som sammankittas med bakelit. Då
detta material till följd av den låga bakeliseringstemperaturen
(ca 150 à 200 °C) kan formas med stor noggrannhet
och dessutom ej kastar sig eller får krympsprickor
vid värmebehandlingen, vilket däremot ej alltid kan
undvikas hos de keramiska produkterna, ägnar det sig
särskilt till framställning av mera komplicerade former,
såsom ihåliga plattor, cylindrar etc. Det förekommer i
handeln i olika porositetsgrader med porstorlekar från
0,0077 mm till 0,3099 mm. De av kiselgur framställda
stenarna ha mycket fina porer, så att de, åtminstone
vid låga filtreringshastigheter, t. o. m. kunna frånskilja
bakterier.

<img 1>
Fig. 2. Sektion av bäcken för vattenrening medelst aktiverat slam.
</img>

De porösa filterstenarnas användningsområde är
mycket stort och tillväxer alltjämt. Stenarna äro
oumbärliga i den kemiska industrien för filtrering av syror,
salt- och färgämneslösningar m. m. Därtill kommer
deras användning för rening av förbrukningsvatten inom
hushåll och industri, vartill brukas cylinderformade
stenar i apparater av rostbeständigt material, bl. a. som
säkerhetsorgan mot tillfällig förorening av vatten genom
järn- och manganslam, t. e. i filmindustrien,
fotokemiska anläggningar samt fabriker för framställning av
medicinska eller farmaceutiska preparat. Stor nytta
göra de porösa stenarna som diafragmor i åtskilliga
elektrokemiska processer, särskilt kolloidkemiska sådana.
Ett speciellt användningsområde ha filterstenarna
funnit, där det gäller att blanda vätskor med vätskor
eller vätskor med gaser. Härvid kan särskilt erinras
om luftning av avloppsvatten vid rening enligt metoden
med aktiverat slam. Nyssnämnda, med bakelit bundna
s. k. brandolstenar ha visat sig lämpliga för detta
ändamål av följande orsaker, nämligen dels den höga
hållfastheten hos materialet, dels dettas fysiska och kemiska
beskaffenhet, som gör att filterytan ej blir säte för
vegetation av alger o. d. På senare tid ha stenarna
kommit till användning vid tillförandet av ytterst
finfördelad luft i pressjästfabrikationen, där man vill
inskränka bildandet av alkohol som biprodukt.

Blandningen av gaser och vätskor sker med hjälp av
luftningslådor (fig. 1), långa, grunda lådor med
lufttillförsel i mitten. Vid metoden med aktiverat slam
använder man lådor antingen av gjutjärn eller av
järnarmerad bakelit, i vilka brandolplattorna infogas medels
ett kitt av speciell sammansättning. I fig. 2 visas en
sektion av ett bäcken för dylik vattenrening,
innehållande luftningslådor. Ett omrörarverk håller vätskan
i roterande rörelse.

Som nämnts, utvidgas alltjämt filterstenarnas
användningsområde, speciellt inom industrier, där filtrering
ingår som ett led i tillverkningen. I samband härmed
har filterstenstillverkningen måst anpassa sig efter de
olika fordringar på materialet som exempelvis
vätskornas viskositet, halten av mekaniska föroreningar,
fällningar osv. kunna ställa. <tab><tab><tab><i>A. Salmony.</i>

<b>Lunometern.</b> Ett nytt textilprovningsinstrument med
mångsidig användbarhet föreligger i den s. k.
lunometern. Instrumentet består av en tämligen tjock,
facetterad spegelglasskiva, på vars undersida ett fint
linjesystem är anbragt. I förening med kantskalor,
graderade i engelska tum, franska tum och centimeter, är
instrumentet användbart till åtskilliga mätningar å
textilier. Sålunda kan man med dess hjälp omedelbart
avläsa trådtjockleken i vävnader, angiven i vilket som
helst av nyssnämnda mått. Lägger man instrumentet på
en vävnad, kan man iakttaga en av våglinjer och
linjekurvor bestående interferensfigur. På de ställen, där
kurvorna tangera interferensfiguren, avläser man
trådtjockleken. Med hjälp av en omräkningstabell kan man
inom området mellan 26 och 480 trådar per engelsk tum
fastställa inställningen för franska linjer och för
finhetsgrader enligt Krefeldsystemet. Genom förskjutning
av instrumentet kan man på vilket ställe som helst av

väven företaga avläsningar beträffande trådtjocklek och
vävnadsstruktur.

Starka förändringar i trådantalet visa sig som
brytningar i interferensfigurens våglinjer. Växlar
trädtjockleken inom ett område, så löpa linjerna delvis parallellt
med skalan. På liknande sätt kan man upptäcka, om
trådar täcka varandra, om trådtjockleken ökas eller
minskas osv. Förutom vävnader kan man med
lunometern undersöka andra föremål, t. e. vävkammar,
trådsiktar, spiraler och gängor.

I kombination med andra apparater kan man skarpt
och hastigt utföra nästan alla prov på garner. Så t. e.
kan man mäta tjockleken på enstaka trådar med en
apparat bestående av ett mikroskop med 40 à 60 gångers
förstoring. Mikroskopet är flyttbart längs med tråden i
en dubbel slits i en särskild underdel. Lunometern
anbringas i lös förbindelse med tråden, och man kan
därefter på ett ögonblick finna ett ställe, där tråden
täcker en linje i glaset med det därintill liggande
mellanrummet. Lunometerns skala anger, hur många
trådar som gå på en engelsk tum. Med hjälp av en
omvandlingstabell, vilken innehåller 456 olika
trådtjocklekar, kan trådantalet omräknas i antalet trådar per
fransk tum, centimeter osv. Vidare kan diameter och
tvärsnitt hos trådgodset beräknas.

Mikroskopet kan sedan borttagas med ett handgrepp
och användas för andra ändamål. Den s. k.
lunometerilluminatorn, på vilken den beskrivna anordningen är
monterad, möjliggör genom påläggning av en annan
spegelglasskiva genomlysning av vävnader, färgprover,
trådytor etc. vid vanlig dags- eller lampbelysning.

Till komplettering av trådtjockleksmätningen
användes den s. k. Lunometer-Draller, som verkställer
upptvinning av tråden för mätning av tvinningen. Med
apparaten kan ett godtyckligt antal trådar tvinnas upp.
Trådlängden, på vilken mätningen sker, är 6 eng. tum,
dvs. 15,25 cm. översättningsförhållandet är 1:5,
varför upptvinningen kan försiggå raskt.

Lunometer-illuminatorn består av en låda av massiv,
mörkbetsad ek, i vilken befinner sig en spegel, som
reflekterar ljuset från en rörlampa uppåt mot
spegelglasskivorna på uppställningsbordet. Genom
mellankoppling av olika glas erhåller man ljuset i form av
diffust dagsljus. Under konstanta belysningsförhållanden
t. o. m. i horisontalläge kunna de finaste vävdetaljer
tydligt iakttagas. Vid genomlysning med färgat ljus
kan man erhålla mycket kontrastrika bilder av
ovannämnda undersökningsobjekt.

De lämpliga genomlysningsfärgerna kunna snabbt
väljas med hjälp av en färgsökare, som på en
dubbelglasplatta innehåller 13 olika färgtoner. Man lägger
därvid färgsökaren på illuminatorns genomlysningsyta.
Den däröver anordnade väven visar därvid genast vid
genomlysningen vilken färg som lämpligen bör väljas.
En folie i denna färg inlägges därpå mellan två
spegelglasplattor, som täcka hela genomlysningsytan.
Värmestrålningen från den väl ventilerade rörlampan avledes
på ett sinnrikt sätt från denna yta, så att t. o. m.
mycket ömtåliga och fina objekt kunna undersökas vid låg
och likformig temperatur. Större vävnadsytor, t. e. vid
varuprovning, kunna i sin helhet utbredas över
illuminatorn. Därvid kan man vid behov fotografera de vid
genomlysningen synliga interferensbilderna och
lunometer uppgifterna. Även mikroskopiska undersökningar
kunna företagas med hjälp av illuminatorn.

Lunometern kan även användas för mätning av
glansen hos vävnader. Man ställer därvid instrumentet på
tvären i spetsig vinkel mot provföremålet och lägger ett
normalprov bredvid detta. Glansen bedömes genom
jämförelse mellan de hos normalen och provet iakttagna
interferenslinjerna.

I kombination med andra specialapparater kan
lunometern användas även för mekaniska undersökningar
å garner. <tab><tab><tab><tab><tab><tab><i>O. Pennenkamp.</i>

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Vi som har noget å selge,</b> Rolf Gundersen, H.
Asehehoug & C:o. Oslo 1932.

Visserligen är denna bok huvudsakligen tillrättalagd
för norska förhållanden, men den är så piggt och
trevligt hopkommen och innehåller så många beaktansvärda
synpunkter, att den även förtjänar en svensk läsekrets.
Den vänder sig kanske mest till dem, som ha med
detaljhandeln att göra; ehuru knepen vid grosshandeln
även beröres. Det förefaller anmälaren som om
konsterna voro många, men knepen ännu fler, då det
gäller att i dessa, av de flesta såsom onormala ansedda
tider, sälja även förstklassiga och billiga varor. Det
finnes ett mycket gammalt ordspråk, som säger, att i varje
affär förekommer åtminstone ett litet uns av bedrägeri.
Det är ju inte heller stort mer än en mansålder sedan,
då varje form för reklam ansågs förkastlig och varje
reklamerad vara verkade misstänkt. Man kan ju fråga
sig, hur affärslivet av i dag skulle té sig om plötsligt
affärsmetoderna omlades och all reklam upphörde.
Säkerligen skulle affärerna råka i baklås åtminstone för
en tid och säkert för sådana varor, som icke äro direkta
behovsvaror, utan för vilka ett behov skapats med
reklamens makt. Just detta, att "först skapa ett behov
och sedan sälja en vara", är väl en av de viktigaste och
samtidigt farligaste sentenser, som reklammännen
präglat; riktig därför att genom behovsframkallandet
avsättning och användning vinnes för varor och därmed
industriellt arbete och dettas upphov, uppfinnarintelligens,
och farlig därför att produktionen ofta efter hand
drives upp i en höjd, som icke står i proportion till något
verkligt behov. Det få sannerligen affärsmännen känna
på, då konjunkturerna svänga i ofördelaktig riktning.
Frågan är då, om det är rätt eller ej att med
uppbjudande av reklamteknikens alla resurser framhärda, i att
trots "dåliga tider" locka allmänheten till köpenskap?
Ja, huvudsaken är väl att ruljansen hålles igång och att
penningmarknaden icke låses mer än som redan skett.
För att åstadkomma detta fordras givetvis
försäljningsteknikens rationalisering, men det skulle väl inte skada
om också produktionens omfattning rationaliserades och
lades om på en annan bog. Att ge sig in på den frågan,
är emellertid alltför vanskligt, och vi få här hålla oss
till de problem, som den åsyftade boken behandlar,
nämligen försäljningen av de goda och billiga varor, vilka
f. n. översvämma världen. Antagligen komma många
reklammän, och bland dem finnas ju icke så få
ingenjörer, att vid läsandet av Gundersens bok säga, att dessa
idéer, de känna vi så bra till förut. Det kan delvis vara
sant, men hur omsättas de i praktiken? För en
utomstående förefaller det såväl vid läsandet av tidnings- och
tidskriftsannonser som vid besök i affärer, att
reklammetoderna och försäljningstekniken i allmänhet är i
starkt behov av en förnyande uppfriskning, det må sedan
råda vilka konjunkturer som helst. Någon ofelbar
codex i detta avseende är givetvis icke Gundersens
skrift, men den innehåller en mängd goda idéer, uppslag
och antydningar. På senare åren ha erkännansvärda
försök gjorts att gjuta nytt liv i annons- och
reklamkampanjernas, i skyltningens och i
butiksinredningarnas etc. uppläggning och utformning, ja, man har
känslan av att det nästan slösats med idéer och att krutet
skjutits bort för hastigt och kanske ibland åt fel håll.
Publiken förefaller trött och varför inte helt enkelt död,
åtminstone skendöd, och då behövs det finurliga medel
för att pigga upp livsandarna igen. Det synes, som om
Gundersen kommit med en hel del uppslag, åtminstone
synes det så för den, som aldrig haft något att sälja,
utan enbart varit kund och fått släppa till sekinerna.
<tab><tab><tab><tab><tab><tab><tab><i>Torsten Althin.</i>

</chapter>
<chapter name="TEKNISK TIDSKRIFT
HÄFT. 28 ÅRG. 63 15 JULI 1933">
<h1>TEKNISK TIDSKRIFT</h1>
<h2>HÄFT. 28 ÅRG. 63 <tab>15 JULI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> En ny mikromanometer, av Otto Stålhane. -- Framställningen av bladaluminium -- Avslamning
av ångpannor, av Oberingenieur Hans Richter. -- Notiser. -- Litteratur.

</chapter>
<chapter name="EN NY MIKROMANOMETER.">
<h2>EN NY MIKROMANOMETER.</h2>
<h3>Av <sc>Otto Stålhane.</sc></h3>
För ett par år sedan utfördes vid elektrovärmeinstitutet
i samband med vissa matningar vid en
industriell anläggning en undersökning avseende att
utröna den verkliga noggrannheten hos de använda
mätinstrumenten, varvid man fann anledning att ägna
speciellt mikromanometrarna en särskild granskning.<footnote>D. Bratt, Om mikromanometrar och deras kalibrering.
Tekn. tidskrift, 11 oktober 1930.</footnote>
En jämförelse mellan avläsningarna på dylika
instrument av olika system och ursprung visade nämligen
väsentligt olika inbördes resultat, varjämte
konstaterades, att intet av instrumenten uppnådde den
noggrannhet, som utlovades i prospekten. Ett av de
undersökta instrumenten befanns visserligen
användbart för mätningen i fråga, men det blev också
samtidigt uppenbart, att om man framdeles skulle behöva
avläsa gastrycksdifferenser (t. e. vid Pitot-rörsmätningar)
med en verklig noggrannhet av 0,01 mm v. p.,
så saknas alltjämt ett härför lämpligt instrument,
åtminstone när det gäller mätningar ute vid en
anläggning. Ty visserligen existera instrument med den
nyssnämnda verkliga noggrannheten, men dessa äro
ej lämpliga att användas annat än på laboratorier
och av med finare fysikaliska mätningar förtrogen
personal. Härvid syftar jag på sådana instrument,
vid vilka avläsningen sker medelst mätmikroskop,
interferometeranordning, e. d.

Här nedan framlägges ett förslag till avhjälpande
av nyss berörda brist i form av en för tekniskt bruk
avsedd mikromanometer, som synes fylla även
ganska högt ställda krav. Det torde emellertid
vara lämpligt att före beskrivningen av instrumentet
klarlägga de ledande principerna för konstruktionen
av en ändamålsenlig mikromanometer, och i vilka
avseenden de mera kända typerna avvikit från dessa.
Vi kunna därvid helt bortse från de trots allt
hittills mest använda direktvisande mikromanometrarna,
av vilka den vanligaste typen består av en
vätskedosa och ett till denna anslutet, i olika lutningar
inställbart, graderat rör, emedan denna typ ej ens i
allra bästa utförande kommer upp till den ovan
nämnda noggrannheten. I det följande skola vi
sålunda uteslutande diskutera 0-instrument, vid vilka
den ena vätskenivån efter gastryckets anbringande
kan återföras till sitt av en index angivna
utgångsläge medelst någon mekanisk anordning, som
samtidigt uppmäter höjdförskjutningens storlek.

<b>Principiella synpunkter på
mikromanometerkonstruktioner.</b>

<i>Mätområde och pris.</i>

Uppenbart är att ett stort mätområde samtidigt
med stor mätnoggrannhet väsentligt ökar
svårigheterna att framställa ett för praktiskt bruk
lämpligt instrument till rimligt pris. På de f. n. i handeln
tillgängliga instrumenten utföres mätningen av
tryckhöjden i regel medelst en skruv. Var och en som
något sysslat med dessa ting vet hurusom priset på
en verkligt noggrann mikrometerskruv stiger högst
väsentligt med längden, och man bör därför ej kräva
större mätområde än som är alldeles nödvändigt.
Vid den mätnoggrannhet, som här är fråga om,
0,01 mm v. p., torde det vara en överflödsgärning
att utföra instrumenten för större totalt mätområde
än 10 à 20 mm v. p., emedan det i praktiken ytterst
sällan förekommer att större tryckdifferenser behöva
uppmätas med denna noggrannhet. Genom denna
begränsning vinnes även den fördelen, att man som
höjdmätare kan använda mätur, vilka enligt vid
elektrovärmeinstitutet utförda undersökningar äro
minst lika noggranna som ordinära mikrometerskruvar
och därtill betydligt bekvämare att avläsa.

<i>Enkel och snabb trimning av instrumentet.</i>

Enär det i praktiken ofta förekommer att man
vid en och samma undersökning blir tvungen att
använda instrumentet på flera olika uppställningsplatser,
är det av stor betydelse att instrumentets
trimning ej tar allt för lång tid. Det är av samma
skäl även önskvärt att vätskevolymen i instrumentet
ej behöver före användningen justeras med stor
noggrannhet, vilket är fallet vid en del utföranden.

<i>Snabb inställning av vätskenivåerna.</i>

En synnerligen värdefull egenskap hos en
mikromanometer är att vätskenivåerna efter en
tryckförändring eller en omställning av den rörliga delen
snabbt intaga sitt nya jämviktsläge. Vid
instrument avsedda för den här ifrågavarande
mätnoggrannheten besväras man ofta av en
tålamodsprövande "krypning", som rent av kan omöjliggöra
instrumentets användning, om trycket ej är konstant
under längre tid. Orsakerna härtill äro oftast för
trånga förbindelsekanaler mellan de båda
kommunicerande kärlen, eller kärlytor, som torka resp.

åter befuktas vid vätskenivåns variationer. Vid ett
instrument, som varit i bruk någon längre tid
befuktas en dylik torkad yta i regel ganska motvilligt,
och vid en nivåsänkning kvarhålla kärlväggarna en
del vätska, som mycket långsamt förenar sig med
huvudmassan.

<i>Fast rörförbindelse mellan de kommunicerande kärlen.</i>

Vid flertalet hittills använda konstruktioner är
den ena vätskebehållaren (med undantag för en viss
rörlighet i och för 0-inställning) fast anordnad och
medelst en gummislang förenad med den rörliga
behållaren. Detta medför dels en risk för
volymförändringar hos denna slang vid lägesförändringar av den
rörliga behållaren, dels har man vid ett dylikt
instrument ej full frihet beträffande val av vätska
(upplösning av slangen), och slutligen blir slangen
med tiden hård och måste bytas ut, vilket vid vissa
instrument är rätt besvärligt. För att i möjligaste
mån minska risken för volymförändringar hos
slangen använder man i regel tjockväggiga slangar
med relativt liten inre diameter (vakuumslang), vilket
åter medför långsam inställning (krypning).
Önskvärt är därför att förbindelsen mellan de båda
behållarna utgöres av ett med dem båda fast förbundet
rör av glas eller ännu bättre av metall.

<i>Lätt avläsning av såväl höjdskala som 0-index.</i>

Vad höjdskalans avläsning beträffar är den vid
de flesta instrument bekväm nog. Däremot kan det
vara utomordentligt hindersamt när 0-indexens
inställning skall observeras genom ett mikroskop eller
annan optisk anordning, emedan observatören vid
mätningar av detta slag oftast är tvungen att
samtidigt aktgiva även på andra instrument eller
försöksförlopp. Vid 0-indexinställning medelst
mikroskop har man heller ingen möjlighet att under den
efter inställningen följande höjdskaleavläsningen
lätt kunna kontrollera att 0-indexen ej förskjutit sig
under avläsningen. En bekvämt synlig 0-index är
därför av stort värde vid dylika instrument.

<i>Lämpligt förhållande mellan höjdskalans och
0-indexens mätnoggrannhet.</i>

Ett vanligt fel hos mikromanometrar är att
noggrannheten hos höjdmätningsanordningen resp. hos
inställningen av 0-indexen ej stå i någon rimlig
proportion till varandra. Många sådana fall skulle
kunna påvisas, men här skall endast relateras tvenne
särskilt karakteristiska sådana. Vid det ena
instrumentet uppmätes höjdförskjutningen medelst en
skruv, vilkens mättrumma har så stor diameter, att
tvenne närliggande delstreck, motsvarande en
vertikalförskjutning av 0,01 mm, befinna sig på ca 2 mm
avstånd från varandra. När det därvid av
leverantören angives, att man kan "absolut noggrant"
avläsa på 0,01 mm v. p., och att man kan "uppskatta"
en förskjutning på 0,002 mm v. p., så äger detta sin
riktighet vad själva <i>avläsningen</i> beträffar, men när
samtidigt indexanordningen är så beskaffad, att man
ej kan med säkerhet bestämma 0-läget närmare än
som motsvarar två delstreck på mättrumman,
motsvarande 0,02 mm höjdskillnad, är mätnoggrannheten
sålunda i själva verket endast hälften av den som
uppgives som "absolut noggrann" och endast 1/100
av den som uppgives kunna uppskattas.
Indexanordningens inställningsnoggrannhet motsvarar
sålunda på långt när ej avläsningsmöjligheterna å
mättrumman. En annan fråga är sedan huruvida även
skruvens stigning motsvarar dessa avläsningsmöjligheter,
vilket sällan är fallet vid för tekniskt bruk
avsedda instrument, särskilt när det som i detta fall
är fråga om en skruv av över 100 mm längd.

I ett annat fall sker höjdförskjutningen
ävenledes medelst skruv, men som indikator för
0-inställningen har man tillgripit en interferometeranordning,
varvid uppgives, att man med detta instrument kan
uppmäta en höjdskillnad av 0,0001 mm, vilken
avläses på skruvens mättrumma. Den instrumentmakare
är säkerligen ännu ej född, som skulle kunna
tillverka en skruvanordning med motsvarande
mätnoggrannhet längs hela skruven. I detta fall var
sålunda noggrannheten hos höjdmätningen vida
underlägsen noggrannheten hos 0-inställningen. I
båda dessa fall ha vederbörande låtit förleda sig att
för resp. instrument uppge en mätnoggrannhet
motsvarande det mest exakta av de båda nämnda
organen i stället för tvärt om. Jag har ej velat
underlåta att påpeka dessa omständigheter, emedan
erfarenheten visat, att driftsingenjörer vid industriella
anläggningar ofta förtroendefullt använda dylika
mätinstrument och protokollföra avläsningar, vid
vilka avläsningsskalans möjligheter utnyttjas till
det yttersta (s. k. "skarpa" avläsningar) utan tanke
på det verkliga värdet hos de många noterade
siffrorna. Och sådant kan också hända den bäste. En
utländsk professor hade publicerat vissa
mätningsresultat, där just en mätskruv hade varit med i
spelet. Enär skärpan hos mätresultaten ej föreföll
att stå i överensstämmelse med det använda
mätinstrumentets möjligheter, anhöll jag om förklaring
över huru dessa resultat erhållits, och mottog det
förbluffande svaret, att man låtit förse instrumentet
i fråga med en extra stor avläsningstrumma på
matskruven, som möjliggjorde dessa noggranna
avläsningar. Enligt min erfarenhet voro mätskruvens
möjligheter hos detta instrument mer än väl
utnyttjade redan vid den normala mättrumman.

<i>Instrumentet skall ej behöva omtrimmas, om det
tillfälligtvis utsättes för en högre tryckdifferens än för
vilken det maximalt är avsett.</i>

Ett ganska vanligt fel hos mikromanometrar är
att, om man råkar släppa på ett gastryck högre än
det instrumentet är avsett för, vätskan "blåses ur",
varefter en tidskrävande återfyllning erfordras innan
instrumentet ånyo kan göra tjänst. I andra fall
stannar vätskan visserligen kvar i behållarna, men
stora delar av systemets inre, som normalt äro torra,
bli därvid befuktade. När sedan vätskan bringas
tillbaka i sitt normala läge, efterlämnar den på
dessa ytor droppar och tunna ytskikt, som endast
delvis och i alla händelser mycket långsamt
återförena sig med vätskans huvudmassa, förorsakande
"krypning" och även direkta mätfel.

<b>Den nya mikromanometerns konstruktion.</b>

Vid utarbetandet av den nya konstruktion, som
här nedan framlägges, uppställdes som viktigaste
krav erhållandet av en lämplig 0-inställningsanordning,
som i möjligaste mån motsvarade de ovan

angivna önskemålen. Bland de olika uppslag, som
därvid kunde tänkas komma i fråga, stannade jag
vid möjligheten att tillämpa den stora lättrörligheten
och frånvaron av "krypning" hos det vanliga
vattenpassets blåsa och kom snart nog fram till en
användbar lösning. Den nya anordningen visas i
princip å fig. 1. <i>D</i> är en vätskedosa som medelst
röret <i>r</i> kommunicerar med den horisontala

<img 1>
Fig. 1.
</img>

cylindern <i>R.</i> Dosans <i>D</i> och cylinderns <i>R</i> övre delar äro
försedda med anslutningsrör <i>M</i> och <i>N</i> för
gasledningarna. I kärlsystemet påfylles så mycket vätska,
att cylindern <i>R</i> ej helt fylles, utan i dess övre del
kvarstår en luftblåsa, som genom röret <i>N</i> står i
förbindelse med ledningen för övertrycket.
Tvärsektionen <i>(a)</i> hos denna blåsa liksom formen Kos dess
ändyta <i>y</i> bestämmas dels av cylinderns <i>R</i> inre radie,
dels av vätskans kapillaritetsförhållanden, specifika
vikt m. m. Om man nu tillför röret <i>N</i> ett svagt
övertryck kommer sålunda blåsans bottenyta ej att
sjunka, utan det blir endast ytan <i>y</i> som förskjutes
åt vänster, låt oss antaga till det läge, som visas
av den streckade linjen. En vätskevolym
motsvarande den å figuren streckade ytan har genom
röret <i>r</i> överförts till dosan <i>D,</i> i vilken vätskenivån
därvid stiger med höjden <i>h,</i> motsvarande
övertrycket i röret <i>N.</i> Antag att ytan av blåsans
tvärsektion är <i>a,</i> att blåsans längd ökats med l, och att
dess fria vätskeyta är <i>A,</i> så blir känslighetsgraden

<i>l / h = A / a</i>

Dvs. känsligheten är lika stor som hos en
manometer med dosa och lutande rör, vid vilken dosan
har en inre fri vätskeyta lika med <i>D,</i> och röret en
inre tvärsektion lika med <i>a,</i> varvid röret är anbragt
i horisontalt läge. Det horisontala röret motsvaras

<img 1>
Fig. 2.
</img>
<img 1>
Fig. 3.
</img>

i fig. 1 av blåsan, som i själva verket kan liknas
vid ett rör med elliptisk tvärsektion, vars hela
omkrets består av vätskeväggar. Ty, så länge cylinderns
<i>R</i> inre diameter håller sig vid storleksordningen 1 cm,
är blåsans hela omkrets våt, dvs. vätskan släpper
ej glasväggen vid blåsans övre del. Och det är just
denna omständighet, som är huvudorsaken till att
blåsan, liksom i ett vattenpass, är så ojämförligt
mycket lättrörligare än en vätskepelare i ett
glasrör med tvärsektionen <i>a.</i> Därtill kommer att blåsans
ändyta <i>y</i> har en för avläsning å menisken
väsentligt gynnsammare form (liten radie) än i ett
horisontalt glasrör med motsvarande tvärsektion, i
vilket menisken blir långt utdragen med obestämda
gränser, och dessutom (på grund av "klibbning"
resp. "kärvning" vid glasrörets yta) får en helt
annan form vid stigande än vid fallande tryck. -
Tryckhöjden <i>h</i> bestämmes nu genom att kärlens
inbördes höjdläge genom någon lämplig mikrometrisk
anordning ändras så mycket, att blåsans menisk
återgår till sitt ursprungliga läge, som utmärkes av
indexstrecket <i>i.</i>

För att möjliggöra denna inställning och samtidigt
undgå den i det föregående berörda olägenheten av
slangförbindningar mellan de båda kärlen kunna
dessa lämpligen anordnas så som framgår av fig. 2.
Båda kärlen givas formen av horisontala cylindrar,
inbördes fast förenade medelst röret <i>r,</i> så att deras
axlar äro parallella, och hela systemet är vridbart
omkring den större cylinderns axel <i>C.</i> Systemet
inställes så, att cylindrarnas axlar befinna sig
ungefär i jämnhöjd med varandra, varefter så mycket
vätska (t. e. alkohol) påfylles att densamma fyller
den större cylindern ungefär till centrum och blåsan
i cylindern <i>R</i> når fram till indexstrecket <i>i.</i> Om nu
ett övertryck tillföres röret <i>N,</i> förskjutes blåsan åt
vänster, varefter cylindern <i>R</i> sänkes så långt, att
blåsans menisk åter intager sitt läge mitt för
indexen <i>i.</i> Den vertikala komposanten <i>h</i> av
cylinderns lägesförändring angiver då den övertrycket
motsvarande vätskehöjden.

Uppmätningen av komposanten <i>h</i> utföres
lämpligen på det sätt som framgår av fig. 3. Cylindern

<img 1>
Fig. 4.
</img>

<i>R</i> (se fig. 2) vilar på den övre, något avrundade
ändan av en vertikal ställskruv <i>S.</i> Över cylindern
är monterad ett mätur, graderat i 1/100 mm.
Maturets kontaktkropp är i detta fall utformad som en
liten halvcylinder, vilande direkt på cylindern <i>R</i>
och med sin generatris vinkelrät mot cylinderns
axel. Härigenom elimineras verkan av den
samtidiga rullning och sidorörelse, som cylindern <i>R</i>
utför när den sänkes medelst skruven <i>S.</i>

Fig. 4 visar en enligt dessa principer utförd
mikromanometer.

Vid detta instrument har cylindern <i>R</i> en inre
diameter 8,5 mm, varvid blåsan får en tvärsektion av
ca 18 mm<sup>2</sup>. Den fria vätskeytan i den stora
cylindern har en area av ca 5 400 mm<sup>2</sup>, vadan
känslighetsgraden, när cylindrarnas axlar äro horisontala,
uppgår till 5 400:18 = 300. Ett tryck motsvarande
0,01 mm v. p. ger sålunda en sidoförskjutning av
menisken av ca 3 mm, dvs. ett dubbelt så stort
utslag som avståndet mellan två delstreck på
maturets skala, som är ca 1,5 mm och motsvarar 0,01 mm.
Då det är lämpligt att höjdvisaren och menisken röra
sig lika stora sträckor vid en viss tryckändring,
bör sålunda noggrannheten minskas, så mycket mer
som inställningen av menisken vid denna stora
känslighet sker något för långsamt för praktiskt bruk.
Detta kan nu mycket lätt avhjälpas genom att man
medelst instrumentets bakre sidoställskruvar ger
cylindrarnas axlar en viss lutning, så att den ända
av cylindern <i>R,</i> där röret <i>N</i> är anbragt, kommer att
ligga något högre än den andra. Vid en
tryckökning förskjuter sig då vätskeytan i cylindern <i>R</i>
så som visas å fig. 5, dvs. meniskens sidoförskjutning
medför i detta fall även en sänkning av
luftblåsans botten. Detta betyder en sänkning av
känslighetsgraden, och man har alltså i sin hand
att genom att giva cylindrarnas axlar en lämplig
lutning, ernå just den önskade känslighetsgraden.
För att lätt kunna inställa instrumentet just för den
lämpliga känslighetsgraden, monteras på detsamma
ett vattenpass med sin axel parallell med
cylindrarnas axlar, och detta vattenpass' inställningsmärken
placeras så, att när blåsan spelar in, är
instrumentets känslighetsgrad just den önskade.

Sedan  det å fig. 4 visade instrumentet justerats
för  1,5 mm meniskförskjutning per 0,01 mm  v.  p.

<img 1>
Fig. 5.
</img>

kan menisken efter en sidoförskjutning av ett par
cm återföras till sitt ursprungliga läge på 8 à 10
sekunder, en vid denna känslighet hos andra
instrument ej på långt när uppnådd inställningshastighet.

Trimningen av ett dylikt instrument tillgår på
följande sätt. Sedan vätska påfyllts i stora
cylindern till ungefär halva dess volym, inställes
instrumentet medelst sidoställskruvarna så att
vattenpassets blåsa befinner sig mellan inställningsmärkena.
Mäturet inställes på 0, varefter menisken i
den mindre cylindern inställes mitt för 0-indexen
medelst den främre, under plattan befintliga
ställskruven. Därmed är instrumentet färdigt för
användning.

Skulle en för stor tryckdifferens påsläppas
instrumentet, inträffar intet annat än att gas bubblar
över från den lilla cylindern till den stora. Efter
det för stora tryckets avlägsnande är instrumentet
utan vidare ånyo användbart.

På grund av det kommunicerande kärlsystemets
utformning komma volymförändringar hos vätskan,
förorsakade av temperatur variationer hos
omgivningen, att resultera i en sidoförskjutning av
menisken, som emellertid på grund av systemets
termiska tröghet äger rum utomordentligt långsamt.

Med hänsyn till denna förskjutning bör man vid
långvariga mätningar invid instrumentet (eller ännu
bättre i vätskebehållaren) anbringa en termometer.
Visar denna en temperaturförändring, bör man justera
0-inställningen, en manipulation, som endast kräver
10 à 15 sekunder.

För instrumentets utarbetande har ekonomiskt
bidrag erhållits från Ingeniörsvetenskapsakademien.

</chapter>
<chapter name="FRAMSTÄLLNINGEN AV BLADALUMINIUM.">
<h2>FRAMSTÄLLNINGEN AV BLADALUMINIUM.</h2>
Bladaluminiumindustrien i dess nuvarande
betydelse var okänd ännu så sent som 1910. Först
från detta år kan man tala om verklig maskinell
bearbetning av aluminium till tunna blad eller folier
av ungefär 0,01 mm tjocklek. Det dåtida
tillverkningssättet var dock ytterst primitivt, dyrbart och
tidsödande. En aluminiumplåt av 600 till 700 mm
bredd, 300 mm längd och 1 mm tjocklek utvalsades
till ca dubbla längden på ett duovalsverk, veks
därefter på tvären och valsades åter ut till den dubbla

längden. Denna procedur upprepades, till önskad
tunnhet uppnåtts.

Redan efter 1 1/2 år lyckades man emellertid finna
en användningsbar metod att utvalsa aluminiumband
till tunna folier. Denna bandmetod har mycket
bidragit till aluminiumfoliernas utbredning. Genom
nämnda förfarande blev det över huvud taget
möjligt att framställa bladaluminium ej endast i ark
utan även i långa band (rullar).
Förpackningsindustrien förstod också genast att anpassa sig
härefter, och numera användes bladaluminium till
förpackning av även billigare artiklar. I samband
härmed bör framhållas, att innan aluminiumfolierna
lämna fabriken, undergå de en glödgningsprocess.
Härigenom förintas alla eventuellt vid varan
häftande baciller, varigenom vi alltså i den
användningsfärdiga produkten ha ett ur hygienisk synpunkt
fullkomligt oklanderligt förpackningsmaterial. Tenn-,
bly- eller kompositionsfolier kunna ej underkastas
dylik glödgning, emedan dessa metallers smältpunkt
är för låg. Möjligheten för sterilisering mot baciller
innebär en stor fördel hos våra dagars
aluminiumfolier, som dessutom äro fullkomligt luktfria och
även giftfria, vilken sistnämnda egenskap ej är minst viktig.

Med ungefär förenämnda uppgifter inleder en förf.
en artikel i rubricerade ämne i "Technische Blätter"
en bilaga till "Deutsche Bergwerks-Zeitung".
Närmast härefter beskriver förf., hur aluminiumfolierna
definitivt slogo igenom, varjämte han berör
prisbildningsförloppet och angiver några intressanta
viktsförhållanden.

Från den stund, då det lyckades att utnyttja det
s. k. bandförfarandet, upphörde bladaluminium att
ha karaktären av prononcerad lyxförpackning.
Chokladindustrien var väl den första industrigren,
som insåg aluminiumfoliernas stora värde (omkring
1910). Om också införandet till att börja med stötte
på svårigheter, i det t. e. förpackerskorna voro
ovana att handskas med det lätta materialet, så
kunde dock dessa olägenheter ej hejda
bladaluminiums frammarsch. Genom ökad precision i
tillverkningsprocessen lyckades snart aluminiumfolieindustrien
åstadkomma en med tennfolier i mjukhet
och smidighet fullkomligt jämförlig produkt.

Vad prisbildningen beträffar, så har denna
uppträtt som en medbestämmande faktor i
aluminiumfoliens framgångar. 1910 kostade exempelvis
bladaluminium av tjockleken 0,009 mm 10 KM per kg,
men 1924 hade priset sjunkit till 7:20 RM, 1926 till
6:10 RM, 1927 till 5:10 RM, 1928 till 4:35 RM och
1929 till 4:20 RM per kg. Dessa tal visa klart, att
ej endast kvantitativt utan även i prishänseende
tennfolien ej alls kan upptaga konkurrensen med
aluminiumfolien.

Nedanstående tabell giver en intressant bild av
vikts- och prisförhållanden beträffande alumimum-
och tennfolier.
<table>
<td c>Tjocklek<td c>Aluminiumfolie<td c>Tennfolie
<td c>i mm<td c>m<sup>2</sup> pr kg<td c>m<sup>2</sup> pr kg
<td>0,005. . . <td c>74<td c>--
<td>0,006 . . . <td c>62<td c>--
<td>0,007 . . . <td c>50<td c>19,48
<td>0,008 . . . <td c>45<td c>16,91
<td>0,009 . . . <td c>41<td c>15,25
<td>0,010 . . . <td c>37<td c>13,60
<td>0,011 . . . <td c>33<td c>12,43
<td>0,012 . . . <td c>31<td c>11,39
<td>0,013 . . . <td c>28,5<td c>10,47
<td>0,014 . . . <td c>25,5<td c>9,74
<td>0,015 . . . <td c>24,8<td c>9,11
</table>
Med stöd av åberopade artikel övergå vi sedan
till den moderna framställningsprocessens tekniska
förlopp. Ur ett gjutet aluminiumblock, för det mesta
av storleken 525 X 220 X 120 mm, framställes genom
en serie valsningsfaser tunna, for det mesta 500 till
800 mm breda folieband av tjocklekar ned till
0,009 mm, ja, ända till 0,005 mm. Mellan
utgångsmaterialet, det 150 mm tjocka metallblocket, och det
0,005 mm tunna foliebandet ligger en förädlingsväg,
som huvudsakligast går från valsmaskin till
valsmaskin. Dessa maskiner stå i långa rader i
fabrikens från damm skyddade valshall. Ju tunnare
bandet är, som löper genom maskinen, desto
noggrannare är maskinens konstruktion och desto
finare poleringen på de över varandra liggande
valsarna. Resultatet av hela valsningsprocessen är
beroende av yrkesskickligheten hos arbetaren, som av
erfarenhet vet huru mycket för varje gång skall
avvalsas, med vilken hastighet maskinen skall gå, hur
han skall inställa den och avkyla den med rovolja.
Renlighet och dammfrihet äro nödvändiga
förutsättningar för uppnående av en god slutprodukt, ty
till och med det finaste damm kan skada folien.

Plåtvalshallen, smältugnen och glödgningsavdelningen
äro därför skilda från folievalshallen. I den
elektriska smältugnen med automatisk
temperaturreglering (750--800°C) nedsmältes det från driften
härrörande skrotet tillsammans med nyaluminium.
Aluminiumsmältan tappas efter hand i elektriskt
uppvärmda kokiller. Genom långsam avkylning av
götet och eftergjutning uppstår en till strukturen
likformig, ren blockkärna. Det yttre skiktet
(gjuthuden) är något hårdare och ej så likformigt som
kärnmaterialet. Det avlägsnas därför på båda
bredytorna i en biockfrasmaskin till ett djup av några
millimeter. Före utvalsningen glödgar man sedan blocket.

Utvalsningen av blocket till en ca 6 m lång och
2 cm tjock aluminiumplatta sker på ett omkastnings-
eller reverservalsverk. Plattans båda sidokanter
uppvisa ojämnheter, och därför avputsas eller trimmas
kanterna på en kanthyvelmaskin 3--5 cm. Vidare
gives plattan en bestämd längd genom kapning i
båda ändarna med maskinsax, varefter plattan i
befintligt skick skäres i fyra lika längder. Varje sådan
längd glödgas före ytterligare utvalsning.

Under den följande utvalsningen på ett flertal
valsmaskiner kapas det ur valsmaskinen kommande
plåtbandet på nytt och kantputsas som förut, tills
man slutligen har hoprullade plåtband om ca 5 m
längd och 1 till 2 mm tjocklek. Genom glödgning
bemästrar man den genom Valsningen i materialet
uppstående spänningen och gör det åter mjukt.

Dessa plåtrullar föras sedan till folievalshallen,
där ytterligare utvalsning på en rad maskiner,
kantputsning, delning och upprullning av de allt
tunnare banden följer på förut beskrivet sätt. Då
banden fått en tjocklek av 0,02 mm, spolar man två
band över varandra till ett dubbelband på ett

omspolningsverk och låter sedan de på varandra
liggande banden passera genom ytterligare en svit
valsmaskiner, tills de uppnått önskad tunnhet. Genom
detta dubbelvalsningsförfärande är det möjligt att
utvalsa enkla band till en tjocklek av endast
0,005 mm. Då valsningsprocessen är slutförd, spolar
man åter i sär banden. Det enkla foliebandet är
efter isär Spolningen högglänsande endast på en sida
(återverkan av den till spegelglans polerade valsen),
den andra sidan är däremot matt. Sistnämnda sida
är den, som låg mot den likaledes matta sidan av
det andra bandet. Den företer en från valsningsprocessen
härledande längsreffling och betraktas vid
materialets användning som baksida.

Före bladaluminiums vidare förarbetning, som för
det mesta går ut på förbindelse med papper av olika
tjocklek eller också består i, att man pressmönstrar
foliebandet på maskinell väg eller låter det passera
en tryckpress, utglödgas folierullarna. Genom
glödgningen avlägsnas vid folien häftande, från Valsningen
härflytande valsolja. Dessutom erhåller folien
härigenom den mjukhet och smidighet, som gör den
lämplig som förpackningsmaterial. <tab><i>Erik Hallström.</i>

</chapter>
<chapter name="AVSLAMNING AV ÅNGPANNOR.">
<h2>AVSLAMNING AV ÅNGPANNOR.</h2><footnote>Se även "Pannslammets skadliga inverkan" av samme
förf. Teknisk tidskrift 1932, s. 39.</footnote>

<h3>Av Oberingenieur <sc>Hans Richter,</sc> Hamburg.</h3>
Bland de korrosionsproblem som möta på ångpanneområdet
har förklaringen till uppkomsten av de ofta
förekommande djupa och utbredda anfrätningarna på
ångpannornas botten och på undre hälften av
mantelplåten tidigare varit svår att finna. Påfallande är, att
anfrätningarna alltid uppträda under slamavlagringar.
Man har därför undersökt, huruvida slammet eller
någon av dess beståndsdelar kan framkalla en dylik
korrosion. Dessa undersökningar ha givit till resultat, att
slammet nästan alltid innehåller stora mängder av kolsyra
i form av små blåsor. Tidigare har man antagit,
att kolsyran helt och hållet åtföljde ångan. Det vill
dock synas, som om kolsyran vid bildandet i
pannan delvis utfälles på slampartiklarna och vid dessas
sjunkande medföljer slammet till bottnen. Man har nu
velat göra gällande, att kolsyran i samverkan med
luftsyret i vattnet utövar en korroderande verkan under
skydd av ett slamtäcke. De vid korrosionen bildade
håligheterna i plåten utfyllas med den samtidigt
uppstående järnoxiden, varför skadorna komma till synes
först, då rosten bortknackas från pannplåten.

Slammet innehåller emellertid ej endast kolsyra utan
även, särskilt där matarvattnet renas på kemisk väg,
natriumhydroxid, som likaledes angriper järnet.
Natronluten har högre specifik vikt än vattnet i pannan och
sjunker därför mot bottnen, så att slamavlagringarna
äro genomträngda av en starkt koncentrerad
natriumhydroxidlösning. Under skydd av slamtäcket utövar
denna lut interkristallin korrosion, vilken leder till den
bekanta "kaustiska" sprödheten hos nitar och
pannplåt. Genom denna interkristallina korrosion nedsattes
materialets hållfasthet högst väsentligt, utan att man
vid ångpanneinspektionen kan iakttaga några skador.

Av stor betydelse äro också de elektrolytiska
förlopp, som äga rum mellan, å ena sidan, den rena
pannplåten och den med slam betäckta plåten, å den andra.
Enligt Evans' teori för den s. k. beluftningselektroden,
vilken Baisch och Werner genom försök<footnote>"Korrosion." VDI-Verlag, Berlin, 1932, s. 83.</footnote> visat vara
riktig, förstöres härvid järnet under slamtäcket, medan
det blanka järnet ej angripes.

Trots den skadliga inverkan som slammet utövar<footnote>C. Blacher: "Das Wasser in der Dampf- und
Wärnietechnik", Otto Spamer, Leipzig, 1925, s. 221.</footnote>,
fäster man vid ångpannedriften ofta ringa avseende
därvid, vilket väl får anses bero på att man ej har
klart för sig varifrån faran egentligen hotar. Tidigare
har man på sin höjd fäst avseende vid slammets
värme-isolerande egenskap och den nedsmutsning av
vattenståndsrör, överhettarrör och ånglcdningar, som det kan
förorsaka. Sedan man emellertid kunnat konstatera dess
inflytande på korrosionsförloppet, måste avslamningproblemet
angripas betydligt mera energiskt än tidigare.

Studiet av slambildningen har visat, att de i vatten
lösta ämnena ej urskiljas spontant utan genomgå olika
omvandlingsfaser, vilka enligt Freundlich skulle vara
följande: homogen lösning -- början till den fasta
fasens utskiljande -- amorfa submikroner --
koagulerade flockar -- grova flockar. I slutet av detta
utvecklingsförlopp är slammet ännu luckert och flockigt.
Först efter ca 2 timmar har det sjunkit tillsamman, så
att det bildar en sammanhängande, lerig massa.
Avlägsnandet av slammet med dess inneslutningar av
kolsyra och natronlut går naturligtvis lättast för sig, när

<img 1>
Fig. 1 a. Sektion av Gestraventilen, utvisande
stängningsmekanismen.
</img>

<img 1>
Fig. 1 b.  Kurva utvisande storleken av
stängningskraften hos Gestraventilen under ett slag.
</img>

slammet ännu består av svävande flockar. Därför borde
man aldrig låta mer än 2 timmar förflyta mellan
avslamningsprocedurerna. Den slammängd som hinner
bildas på denna korta tid är naturligtvis helt obetydlig
(allt efter pannstorleken och vattnets beskaffenhet 3 à
5 kg), varför avslamningsorganet ej behöver hållas
öppet mer än högst ett par sekunder. Om tappningsventilen
har en inre diameter av 40 mm, kan på denna tid
uttagas ca 20 à 40 liter slambemängt vatten ur
pannan, vilket är fullt tillräckligt.

Ett avslamningsorgan som användes så ofta blir
givetvis hårt ansträngt av de med stor hastighet
framströmmande slammassorna, som utöva en slipande
verkan på materialet. Dessutom kan det lätt hända, att
pannstensskärvor inkomma mellan ventilkäglan och
sätet. I allmänhet använder man vid avslamning
snabbstängnings- eller återslagsventiler, emedan de äro lätta
att sköta och kunna öppnas och stängas hastigt. En
olägenhet med återslagsventilerna är, att käglan
tillpressas endast genom trycket i pannan, eventuellt i
förening med en jämförelsevis svag fjäderkraft, under det
att krossningen av pannstensskärvorna erfordrar ett
vida större tryck. Vid en nyare konstruktion,
"Gestra-ventilen", pressas könen med hjälp av ett knähävtyg
mot sätet med en kraft av ca 1 500 kg, vilken är
tillräcklig för krossning av pannstenen.

Fig. 1 visar stängningsmekanismen, varav framgår,
att kraften vid stängningen successivt tilltager, i den
mån könen närmar sig ventilsätet, medan förhållandet
varit omvänt vid tidigare konstruktioner. När ventilen
är stängd, är också anliggningstrycket störst, vilket är
mycket viktigt, enär krossningen måste bli fullständig
just i stängningsögonblicket. Det höga stängningstrycket
förutsätter ett motståndskraftigt material i ventilen;
i detta fall äro könen och sätet utförda av ett rostbeständigt
kromnickelstål, som härdats i anliggningsytorna.

Den periodiska avslamningen har den fördelen, att
det vid öppnandet av en ventil med ifrågavarande
diameter uppstår en mycket hastig vattenströmning, som
med säkerhet rycker med sig slammet. Vid den
stundom använda kontinuerliga avslamningen måste
tvärsnittet vara relativt litet, och strömningshastigheten blir

<img 1>
Fig 2. Gestra slamejektor.
</img>

till följd därav alltför liten för att slammet skall kunna
medfölja. Vid periodisk och hastig avslamning kan
man vidare anbringa ett uppsugningssystem i pannan
och därigenom avslamma denna till hela dess längd.
Vid riktigt utförande av detta system utnyttjas
praktiskt taget hela strömningsenergien. I fig. 2 visas en
efter dessa principer konstruerad slamejektor "Gestra",
vilken, som synes, är strömlinjeformigt utbildad. Här
har man även sökt undvika bildandet av virvelrörelser
i systemet med därav följande igentäppningar.

Genom ett lämpligt konstruerat avslamniiigssystem
kan man sålunda för en jämförelsevis ringa kostnad
förebygga den av slammet orsakade korrosionen. Ha
anfrätningar redan uppstått, måste man förhindra deras
fortskridande, vilket kan ske genom ett noggrant
avlägsnande av rosten och det skadade ställets ingnidning
med en blandning av grafit och olja.

</chapter>
<chapter name="NOTISER">
<h3><i>NOTISER</i></h3>
<b>Energiproduktionen i U. S. A. 1932.</b> Den slutgiltiga
berättelsen över produktionen av elektrisk energi i
U. S. A. år 1932 visar, enligt Electrical World, en
allmän energiproduktion av 83 153 mill. kWh, därav 41 %
från vattenkraftverk och 59 % från värmekraftverk. I
jämförelse med 1931 års produktion innebär fjolårets
en minskning med 9,4 %, vilken emellertid helt och
hållet träffat värmekraftverken, som fått sin produktion
minskad med ca 20 %, under det att vattenkraftverken
uppvisa en produktionsökning med ca 11 %. Vid
jämförelse med rekordåret 1929 kan en tillbakagång med
ej mindre än 16 % konstateras i den allmänna
elektricitetsproduktionen.

<b>International Federation for Housing and Town
Planning</b> har i det senaste häftet av sin bulletin påbörjat en
ny serie av internationella översikter i och med en
redogörelse för planerandet av industriområden i
städer i olika länder. Början göres med en översikt,
sammanställd av H. Chapman, över dessa förhållanden i
Storbritannien. Den tidigare påbörjade översikten över
undervisningen i stadsanläggningslära i olika länder har
fortsatts med en redogörelse för denna undervisning i
Danmark.

<b>Koppar och aluminium för kraftledningar.</b>
Elektrotechnische Zeitschrift (nr 17, 1933) uppger, att
sammanlagda vikten av elektriska kraftledningslinor för
spänningar fr. o. m. 30 kV i Tyskland uppgår till ca
46 000 ton. Härav utgöras ca 2/3 av kopparledningar.
De vanligaste ledningsareorna äro 50 à 70 mm<sup>2</sup> för
koppar och 120 mm<sup>2</sup> för aluminium. Räknat efter
linjelängden, som sammanlagt uppgår till ca 27 000 km,
representera kopparledningarna 61,8 %. Av ledningarna
för 30--50 kV bestå endast 15 % av aluminium. Vid
spänningar mellan 55 och 80 kV äro däremot 32,5 %
av ledningarna av aluminium, och motsvarande tal för
100--125 kV-ledningarna är 52,7 %. Till 220
kV-ledningarna (linjelängd ca 1 320 km) användes uteslutande
koppar, sammanlagt ca 14 000 ton.

I övriga länder dominera emellertid aluminiumledningarna
vid dessa högsta spänningar. Av de till
sammanlagt 7 150 km uppgående högspänningsnäten för
220 kV utgöras 6 300 km (818 %) av stål-aluminiumlinor,
medan ihåliga linor av koppar representera endast 770
km. Efter tyska förhållanden skola aluminiumledningarna
ställa sig 20 à 25 % dyrare än kopparledningar
av motsvarande ledningsförmåga, varvid hänsyn tagits
även till den prisskillnad som orsakas av
upphängningsanordningarnas utförande i de olika fallen.

<b>BEAMA 20 år.</b> The British Electrical and Allied
Manufacturers Association, "BEAMA", motsvarigheten

till vår elektroindustriförening, har med anledning av
sin 20-åriga verksamhet utgivit en minnesskrift, som
skildrar sammanslutningens verksamhet och samtidigt
den brittiska elektroindustriens utveckling under
tidsperioden. BEAMA bildades under en för den brittiska
elektroindustrien brydsam tid. Sedan dess har denna
industri utvecklats till en av världens förnämsta i sitt
slag; den utgör den tredje i ordningen av världens
exportörer av elektriska maskiner och apparater och
åtnjuter i in- och utlandet ett stadgat rykte beträffande
produktionens höga kvalitet. BEAMA omfattar 97 %
av samtliga fabrikanter i branschen och har bland sina
arbetsuppgifter upptagit införandet av enhetlighet i de
kommersiella förbindelserna mellan tillverkare och
kunder samt gemensamt forsknings- och standardiseringsarbete.
Dessutom företräder sammanslutningen
elektroindustriens intressen gentemot statsmakterna.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Die Wirtschaftlichkeit der Braunkohlenstaubfeuerungen
in Abhängigkeit von der Mahlfeinheit,</b> av <sc>H. Stimmel.</sc>
Serien Kohle. Koks. Teer. Band 29. 56 sidor.
Förlag Wilhelm Knapp, Halle (Saale) 1932. Pris häftad
RM 5:60, inb. RM 6:80.

Ovan rubricerade arbete behandlar ett område av
förbränningstekniken, där stora framsteg gjorts och
alltjämt göras. Oaktat den föreliggande undersökningen
blott berör brunkol, är det intet tvivel om att de
resultat, som där framläggas, i mångt och mycket också
kunna överföras på andra bränslen, framför allt
stenkol. För att finmalning av ett bränsle skall kunna äga
rum, måste bränslet ha en viss torrhetsgrad. Att det
vid brunkol med en vattenhalt av 40--60 % blir
synnerligen viktigt att göra denna del av kolens förbehandling
så ekonomiskt gynnsam som möjligt, ligger i öppen
dag. Huvudsyftet med författarens undersökning var
emellertid att se, om malfinheten stod i någon relation
till verkningsgraden vid brunkolspulvereldning i
industriell skala.

Proven ägde rum i en rörångpanna med en eldyta av
666 m<sup>2</sup>, ett ångtryck av 17 atö och en ångtemperatur
av 350 °C. För proven användes i stor utsträckning
självregistrerande instrument, bl. a. en Monoapparat
för CO- och CO<sub>2</sub>-bestämning i rökgaserna. Det gällde
framför allt att undersöka, om den nuvarande normen
för kolpulvers finhet vid eldning, högst 1 % återstod
på såll nr 30, .maskvidd 0,2 mm, var för snäv. De
pulverstorlekar, som provades, varierade mellan 0,4 och
27,3 % återstod på såll nr 30, och slutresultaten gåvo
vid handen, att verkningsgraden vid eldningen upp till
åtminstone 20 % återstod på såll nr 30 ej väsentligt
förändrades. Den enda påvisbara minskningen i
verkningsgrad var att hänföra till oförbränt i askan, vilket
rörde sig inom så trånga gränser som 0,04 till 0,28 %
vid de ifrågavarande pulverstorlekarna. Olika
eldningsanordningar åstadkommo, som visades vid en
annan försöksserie med moderna ångpannor på upp till
2 240 m<sup>2</sup> eldyta, skillnader i verkningsgrad om 1 à 2 %.
Den uppnådda verkningsgraden låg något över 80 %.

Författaren behandlar därpå olika kvarnar för
pulverförmalning av bränsle och uppvisar fördelar och
olägenheter med en del kända typer av dylika, varjämte med
hjälp av diagram kraftbehovets och därmed också
driftskostnadernas beroende av malfinheten åskådliggöres.
Slutligen visas i tabellform, att den kostnadsbesparing,
som göres genom att tillåta en grövre pulverstorlek av
15 à 20 % återstod på såll nr 30, jämfört med 1 %
enligt normerna, vid en anläggning om 500 ton
kolpulver per år rör sig om 4- à 600 000 RM. Det påpekas
att de relaterade förhållandena äga sin tillämpning ej
blott vid ångalstring utan också i cement- m. fl. industrier,
där särskilt i Tyskland brunkolen fått en allt
större användning. Boken är i hög grad läsvärd för
alla, som syssla med eller äro intresserade för
kolpulvereldning. <tab><tab><tab><tab><i>S. Qvarfort.</i>

<b>Die Untersuchung der Brennstoffe und Ihre rechnerische
Auswertung,</b> av professor, dr-ing. <sc>M. Dolch.</sc> 236
sid. med 33 fig. Förlag Wilhelm Knapp, Halle (Saale)
1932. Pris häftad Mk 19:80.

Vid flera tillfällen har anmälaren fått sig förelagda
analysattester över stenkol enligt Statens provningsanstalts
formulär, vilka upptagit ungefär likalydande
analysvärden. Därav hade man dragit den slutsatsen, att
man hade att göra med stenkol av samma kvalitet, som
sålunda borde uppvisa samma förbränningsförlopp och
giva samma pyrotekniska effekt vid förbränning under
ensartade förhållanden. När detta visat sig icke vara
fallet, har man ställt sig tvivlande inför analysvärdenas
tillförlitlighet eller också utdömt analysförfarandet.

Det senaste årtiondets ytterligt snabba utveckling
på det förbränningstekniska området har lett fram till
eldningsanordningar och förbränningsrumskonstruktioner,
som i många fall äro så specialiserade, att de
nödvändiggöra användandet av vissa bestämda bränslen för
att komma till sin fulla rätt. Rostanordningar, i vilka
skola kunna förbrännas vilka bränslen som helst med
samma framgång relativt sett tillhöra en svunnen tid.
Därför framträder numera tydligare än förut behovet att
känna sina bränslen.

Frågan är om de data, som hittills angivits som
karakteristiska för ett bränsle, äro tillfyllest. <sc>Dolch</sc> har i
tidigare arbeten, av vilka ett blivit anmält i denna
tidskrift (häfte 1, år 1932) dragit skarpt i härnad för en
ny analysgång, varigenom andra data än de, som
erhållas vid elementaranalys eller överslagsanalys kunna
erhållas för att komplettera bilden av kolet.
Föreliggande arbete, som icke till alla delar hann slutföras på
grund av författarens hastiga död, men som
fullständigats enligt av författaren uppdragna linjer, är ett
märkligt dokument. Häri framläggas fullgoda skäl för ett
frångående av den hittills vanliga analysgången för
erhållandet av data, som riktigt karakterisera det
förefintliga bränslet, det må vara avsett för enbart förbränning
eller för annat utnyttjande. I ett anfört exempel, som
ingående diskuteras, visar sålunda författaren, hurusom
av analysdata, som erhållits och sammanställts enligt
författarens anvisningar, viktiga slutsatser angående
bränslets egenskaper och användningsmöjligheter kunna
dragas.

<sc>Dolch,</sc> som under sista delen av sin levnad var
knuten vid seminariet i Halle, vars kemiska laboratorium
sedan gammalt är centralen för all forskningsverksamhet
på brunkolsområdet, har tyvärr alltför ensidigt valt
sina i boken anförda exempel från sitt speciella
verksamhetsområde. Bokens värde förringas ingalunda
härigenom, men de framförda åsikterna skulle ha fått
större räckvidd, om stenkolsexemplen hade erhållit
samma grundliga behandling som de anförda exemplena
från brunkolsområdet.

Bland de problem, som av författaren ägnas en
ingående behandling är frågan huruvida de enligt hans
metod erhållna analysvärdena kunna bättre än andra karak
terisera ett kolbränsles ålder eller rättare sagt
inkolningstillstånd. Fullgoda bevis lämnas för att den
Dolch'ska analysgången lämnar värden som
framgångsrikt kunna karakterisera bränslets ålder resp.
noggrannare klassificera bränslen som tillhöra det s. k.
övergångsstadiet mellan brunkol och stenkol.

Av särskilt intresse är också författarens klara
framställning av <sc>Wieluch's</sc> åsikter om möjligheten att
utgående från ett bränsles elementaranalys beräkna dess
inkolningsindex, varav erhålles en möjlighet till en riktig
klassificering av bränslet ifråga.

Boken kan livligt rekommenderas. <tab><tab><tab><tab><i>H. H.</i>

</chapter>
<chapter name="TEKNISK TIDSKRIFT
HÄFT. 29--30 ÅRG. 63 22--29 JULI 1933">
<h1>TEKNISK TIDSKRIFT</h1>
<h2>HÄFT. 29--30 ÅRG. 63 <tab>22--29 JULI 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Från ytterlighet till ytterlighet. -- Flygmotorer med hög  arbetstemperatur, av ingenjör
K. G. Molin. -- Notiser. -- Litteratur.

</chapter>
<chapter name="FRÅN YTTERLIGHET TILL YTTERLIGHET.">
<h2>FRÅN YTTERLIGHET TILL YTTERLIGHET.</h2>
Det mänskliga livet är en rik provkarta på
ytterligheter och överdrifter. Måttfullhet är en dygd,
men det är endast få människor som besitta förmåga
och viljestyrka att behärska sig själva och med kallt
huvud välja den gyllene medelvägen. Denna
benägenhet att "slå över" finnes hos såväl barnungar
som äldre, hos såväl privatföretagare som statliga
och kommunala affärsföretag.

En barnunge proppar i sig då tillfälle bjuds
massor av "snask" utan tanke på följderna. En
affärsman ser sin firma utvecklas, han drömmer
storhetsdrömmar och går vidare utan tillräcklig försiktighet;
en vacker dag kommer bakslaget som straff för
bristande förutseende och måttfullhet.

Denna bristande förmåga att i det psykologiska
ögonblicket hejda sig, draga sig tillbaka har kostat
både det allmänna och den enskilde dryga lärpengar.
Tyvärr sitter inte lärdomen i så särdeles länge, utan
nästa gång är man färdig att göra om galenskaperna
från förra misslyckandet. Människans benägenhet att
glömma gjorda missgrepp är förvånansvärd,
beroende på att hon i sina strävanden att bortförklara
olyckan söker inbilla både sig själv och andra, att
orsakerna bottnat i omständigheter, som legat
utanför det verkliga händelseförloppet. Man skyller på
"otur", vikande konjunkturer o. d., med andra ord
förhållanden, över vilka man icke själv kunnat råda,
och en utveckling, som man omöjligt kunnat förutse
etc., etc.

Självsuggestion är farlig. Den tystar ett kritiskt
samvete och stärker känslan av, att "ingenting varit
att göra åt saken", samtidigt som den avtrubbar
tanken på att genom framtida försiktighet i liknande
situationer försöka förhindra ett återupprepande.
Kritiken måste tränga in till kärnan av
misshälligheterna. Förstummas den eller ledes den in på
bivägar, har man avsagt sig den framtida nytta därav,
som är dess egentliga syfte.

Alltsedan den nuvarande krisen började, har man
synnerligen livligt avhandlat, vilka åtgärder som
böra tillgripas för att lindra verkningarna av
konjunkturförsämringen och hur man åter skall kunna
åstadkomma en högkonjunktur. Det är förklarligt,
att man söker lindra verkningarna av begångna
missgrepp, liksom att man över huvud taget söker bota
en sjukdom, men å andra sidan måste man göra
klart för sig, att intet botemedel som genom ett
trollslag kan göra ögonblicklig verkan. Ju
allvarligare sjukdom, desto längre konvalescenstid. Vi
hava helt enkelt fått finna oss uti att bära straffet
för gjorda galenskaper. Straffet står i relation till
missgreppen, och vi hava med eller mot vår vilja
tvingats ned till ett bottenläge såväl beträffande
pris som produktion. Högkonjunkturen
accentuerades under åren 1927--1929, och optimismen och den
otyglade eller -- om man vill använda ett mildare
omdöme -- den mindre väl avvägda produktionen
kom då till de kraftigaste uttryck. Det fanns
knappast någon gräns för ljusa förhoppningar, och det
fanns heller icke någon brist på profeter, som ordade
vitt och brett i ekonomiska frågor, om industriens
livskraft och de goda framtidsutsikterna. Det hela
underströks med beskrivningar i lämpliga dosiser om,
hur sund utvecklingen var. Under en på så sätt
frammanad självsuggestion trampade mänskligheten
lugnt vidare, och åren 1927--1929 gingo därför i den
oavbrutna högkonjunkturens tecken. Krisen har
varit en av de våldsammaste, mänskligheten hittills
bevittnat, och anledningarna hava från olika håll
avhandlats och förklarats på en mångfald olika sätt.
På en del håll har man sökt analysera
orsakssammanhanget, på andra har man strävat att
bortförklara det.

När världskriget slutade, fanns över hela världen
en stor brist på varor. När affärslivet omlades till
fredsförhållanden, funnos därför tvenne behov att
fylla, dels det dagliga konsumtionsbehovet, dels de
luckor, som uppstått under krigsåren. Näringslivet
har säkerligen i viss mån felbedömt och
sammanblandat dessa båda behov. Helt naturligt var, att
sedan "krigsluckorna" fyllts och endast det dagliga
konsumtionsbehovet återstod att täcka, industrien
skulle få känning därav i form av minskad
sysselsättning. Detta bakslag blev så mycket kraftigare
på grund av den oerhörda expansion och den
nybyggnadsverksamhet, som karakteriserade de feta
åren, en expansion som givetvis var en följd av den
obalanserade optimism, som gripit flertalet
människor -- ett högkonjunkturens kännetecken på vår
oförmåga att i det psykologiska ögonblicket hejda
oss och med kallt huvud överväga utvecklingen.

Ett industriföretag i högkonjunkturvind seglar
bra, så länge man inskränker sig till att med
befintliga anläggningar möta den efterfrågan, som gör sig
gällande. Vanligen går det dock ganska snart
därhän, att stundens efterfrågan blir större än
produktionsförmågan, och genast börja vederbörande dryfta
expansionsplaner, mången gång utan tillräckligt stark
ekonomisk ryggrad. Planerna realiseras och bankstöd
måste anlitas därför. Bankerna borde vara
försiktigare i sin kreditgivning under de s. k. goda
tiderna. De skulle därigenom kunna hejda

expansionslustan och själva även gå fria från en del av
de förluster, som de nu få vidkännas såsom följd
av sin frikostighet. Mången industriledare har
säkerligen grundligt ångrat under högkonjunkturen och
framförallt under dess sista skede verkställda
utvidgningar. Dessa gjordes till höga materialpriser
och arbetslöner, och i regel kunde anläggningarna
icke tagas i bruk förrän mot slutet av högkonjunkturen.
Det går inte att förränta dylika utvidgningar, när
lågkonjunkturens spöke redan börjar skymta.

Man kan efteråt göra den reflexionen, att
världsproduktionen borde åren 1927--1929 hava stannat
vid ca 70 % av vad den verkligen var. Vad som
därutöver tillverkades, blev i mångt och mycket
lagervara, som icke kunde avyttras, och som därför
till sist blev producenternas ris åt egen rygg.
Överproduktionen gav så småningom signalen till
prisfallet. Börja priserna falla vid ett sådant
varuöverskott som fanns år 1929, så måste
anpassningsprocessen taga sin rundliga tid.

Människan går till ytterlighet, innan hon låter
hejda sig. Men hon hejdar sig inte självmant utan
måste tvingas därtill av så kraftiga makter, att hon
kastas över ända och icke själv har styrka eller förmåga
att behärska återtåget, som därför blir oorganiserat och förvirrat.

Mot toppen på en högkonjunktur gå människorna
i den tron, att de hava fast mark under fötterna och
stark ryggrad. Under lågkonjunkturens lavin tappa
de, lättare än de anat, fotfästet, och vad värre är,
deras pessimism bringar dem ofta att tro, att
marken försvunnit och att de aldrig skola få fäste igen.

Engelsmännen hava ett ordstäv, som i fri
översättning säger, att "ett hekto förutseende är bättre
än ett ton medicin". Detta nödgas alla besinna, som
få betala dyra lärpengar för sin otyglade
produktions- och expansionslusta under högkonjunkturen.
Om de kvantiteter medicin, som nu ordineras för att
höja den allmänna världsprisnivån och för att
stimulera till ökad livaktighet inom handel och industri,
komma att göra åsyftad verkan, så måste vi vara
tacksamma. Skulle medicinen däremot så småningom få
människorna att glömma, på vad sätt sjukdomen
under högkonjunkturen uppstod, så måste man
sorgligt nog förutse, att ett recidiv förr eller senare skall
komma som en följd av förnyade synder av samma
art som de, vilka begingos åren närmast före och
upp till 1929. Mänskligheten har tyvärr alltför lätt
att glömma. <tab><tab><tab><tab><tab><i>Rob. Larsson.</i>

</chapter>
<chapter name="FLYGMOTORER MED HÖG ARBETSTEMPERATUR.
KYLNING MED ETYLENGLYKOL OCH ÅNGA.">
<h2>FLYGMOTORER MED HÖG ARBETSTEMPERATUR.</h2>
<h3>KYLNING MED ETYLENGLYKOL OCH ÅNGA.
Av ingenjör <sc>K. G. Molin.</sc></h3>
Vid de första flygmotorerna tillämpades i stort
sett samma konstruktionsprinciper som för den
dåtida bilmotorn. Vattenkylning kom därvid helt
naturligt till användning, och först under världskrigets
sista år gjorde den luftkylda motorn sin entré. Denna
byggdes alltid som radialmotor så att varje cylinder
skulle få tillräcklig kylning. Den luftkylda motorn
har sedermera slagit igenom, och i närvarande stund
finnes det övervägande luftkylda motortyper. Man
har numera en betydligt grundligare kännedom om
motorns kylnings- och smörjningsproblem, och detta
har ytterligare bidragit till att öka användningsmöjligheterna
för den luftkylda motorn. Denna har
-- i korthet sagt -- fördelarna att vara billigare och
enklare till sin konstruktion, lättare att sköta samt
att ge färre tillfällen till störningar, varjämte den
har lägre vikt än en vattenkyld motor inkl. kylare,
ledningar och vatten. Å andra sidan besitter den
också nackdelar, främst bestående i större
luftmotstånd (åtminstone beträffande störa motorer) och
högre bränsleförbrukning.

Den vattenkylda motorn har på senaste tiden fått
fi j alp i konkurrensen genom ett par möjligheter till
förbättringar, som basera sig på höjning av
arbetstemperaturen. Enligt den ena metoden användas
andra kylvätskor än vatten, vilka ha högre
kokpunkt; enligt den andra metoden sker kylningen
med ånga.

<i>Kylvätskor med hög kokpunkt.</i>

Tanken att använda kylvätskor med högre
kokpunkt än vatten är  långt ifrån ny, ehuru först de
senaste årens experiment givit tillfredsställande
resultat. Redan 1916 utförde engelsmännen försök i
denna riktning, ehuru dessa egentligen avsågo en
undersökning av motoreffektens beroende av cylin
derns storlek och cylinderväggarnas temperatur. Dr
A. H. Gibson, som ledde dessa försök, använde
därvid anilin (kokpunkt +157°C) som kylvätska. --
I U. S. A. utfördes några försök 1923 och de
närmast följande åren, varvid etylenglykol befanns vara
den lämpligaste vätskan. Vid de amerikanska
försöken, som givit mycket goda resultat, har
sedermera uteslutande denna vätska -- numera känd
under namnet "Presterne" -- kommit till användning.
-- I Tyskland har bl. a. professor Nusselt i
Travemünde sysselsatt sig med dylika försök. Han har i
huvudsak prövat tre kylvätskor, nämligen
etylenglykol, nr 82 från Farbenindustrie samt
transformatorolja. Även vid dessa undersökningar har
etylenglykolen visat sig vara bäst.

De amerikanska försöken utfördes av Wright
Aeronautical Corporation, huvudsakligen med
Curtissmotorer. Professor Nusselt använde
BMW-IV-motorer.

Etylenglykol, den enklaste av de tvåatorniga
alkoholerna, kokar vid +197°C och fryser vid --11°0.
Med vatten bildar den en eutektisk blandning, som
fryser vid --50°C. "Presterne", som ju användes
som frostskyddsmedel till bilmotorer, innehåller 3 %
vatten; den kokar vid +168°C och börjar stelna
vid --18° C. I förbigående må nämnas, att
blandningen av etylenglykol och vatten icke har någon
sprängverkan även om den fryser.

Temperaturen hos kylvätskan vid utträdet ur
motorn bör ej stiga över 150°C (300°F), vilken
temperatur visat sig vara den högsta lämpliga.
Curtiss-motorerna ha den lägsta bränsleförbrukningen vid
115°--120°C (240°--250 °F). Med tillhjälp av
termoelement mätes temperaturen på olika ställen i
motorn: dels i cylinder väggen ungefär vid kolvens
nedre dödpunktsläge, dels i cylindertoppen alldeles
invid avgasventilen. De erhållna värdena variera
rätt betydligt på olika motortyper. På Curtiss-motorerna
mättes vid 150°C hos kylvätskan 220°--265°C
i cylindertoppen och omkring 160° i cylinder väggen.
Motsvarande värden vid vattenkylning (82°C) uppgå
till 155°--190° i cylindertoppen och 86°--88° i
cylinderväggen. Den högre arbetstemperaturen
medför, att en del små ändringar måste vidtagas på
motorerna. Den olika utvidgningen av lättmetall och
stål förstörde till en början packningarna, men detta
fel avhjälptes lätt. Större krav ställas givetvis på
smörjningen, och i vissa fall är det nödvändigt att
öka oljetillförseln och sörja för bättre kylning av
oljan. Vid de tyska försöken har detta dock inte
varit behövligt. Däremot är en ökning av kolvens
spelrum ofrånkomlig. -- De fortsatta provkörningarna
ge i dessa avseenden icke några enhetliga
resultat; det är givet att motorerna allt efter sin
konstruktion reagera olika inför en höjning av
arbetstemperaturen.

Bränsleförbrukningen minskar med ungefär 10 %
vid en kyl vätsketemperatur av 150° C och med
bibehållande av samma kompressionsförhållande som
vid vattenkylning. Genom att använda högre
kompressionsförhållande kan man spara ytterligare 10 %,
varigenom totalbesparingen alltså uppgår till 20 %.
För Curtiss D 12-motorn synes denna temperatur ha
givit de gynnsammaste resultaten, medan Ourtiss
Conqueror visar lägsta bränsleförbrukningen vid
115°C:
<table>
<td><i>[epsilon]</i> = <td>6,1:1. . . <td r>84°C <td>0,202 gr/hkr-tim.
<td><td>6,1:1. . . <td r>115°C <td>0,198 gr/hkr-tim.
<td><td>6,1:1. . . <td r>150°C <td>0,205 gr/hkr-tim.
<td><i>[epsilon]</i> = <td>7,2:1 . . .<td r>84°C <td>0,193 gr/hkr-tim.
<td><td>7,2:1 . . .<td r>115°C <td>0,183 gr/hkr-tim.
<td><td>7,2:1 . . .<td r>150°C <td>0,186 gr/hkr-tim.
</table>
Bränsleförbrukningen är alltså vid dessa båda
kompressionsförhållanden lägst vid 115°C, medan vid
84° det lägre kompressionsförhållandet är
gynnsammare än det högre; vid 150° är däremot
kompressionhöjning att föredraga.

På grund av ökningen i arbetstemperaturen blir
motorns maximaleffekt något minskar --
gasblandningen uppvärmes mera, varigenom den absoluta
vikten av gasen i cylindern minskas -- men denna
nedgång belöper sig endast till 3 à 5 %. I varje fall
innebär bränslebesparingen så stora fördelar, att
minskningen av maximaleffekten kan tolereras, och
i övrigt ger en ökning av kompressionsförhållandet
möjlighet att kompensera denna minskning. Den
förutnämnda Curtiss D 12-motorn (12-cylindrig
V-motor; cyl.-volym 19 liter, normaleffekt 435 hkr vid
2 300  varv/min, och <i>[epsilon]</i> = 5,6 :1) ger vid en
arbetstemperatur av 150°C och <i>[epsilon]</i> = 7,3:1 488 hkr vid 2 300
varv och 522 hkr vid 2 600 varv.

I den mån det viktigaste med bränslebesparingen
består i att mindre bränslelast behöver medföras
(alltså större betalande last) eller i en ökad
aktionsradie kan ju denna fördel till fullo utnyttjas.
Däremot torde höjningen av temperaturen leda till att
mera kompressionsfast bränsle måste användas, så
att självtändning på grund av allt för kraftig
uppvärmning vid kompressionen undvikes. Åtminstone
fordrade BMW-raotorerna, som normalt köras med
50 % bensol och 50 % bensin, en bensolhalt på 80 %.

Den viktigaste fördelen med glykolen är emellertid
minskningen av vikten och luftmotståndet genom
att en mindre kylare kan användas. Ytan av
kylaren kan reduceras med inte mindre än 70 %
- man kan räkna med 150 à 175 cm<sup>2</sup>/hkr mot
normalt 500 cm<sup>2</sup>/hkr -- och då luftmotståndet av
kylaren beräknas till ungefär 15 % av det totala
skadliga motståndet hos ett flygplan, medger alltså
minskningen av kylaren en reduktion av det totala
skadliga motståndet med ca 10 %. Vid de tyska
försöken med en Arado-maskin har man minskat
kylarens storlek till endast 26,3 % av den vid
vattenkylning normala, varvid höjningen av
arbetstemperaturen uppgick till 74° -- från 70° till 144°.
Luftmotståndsminskningen gav vid provflygningar
med ett Curtiss PB 1-jaktplan en hastighetsökning
på i det närmaste 30 km/tim.

Viktbesparingen uppgår till ca 0,08--0,10 kg/hkr,
vilket avsevärt förbättrar den vätskekylda motorns
egenskaper i jämförelse med den luftkyldas.

<i>Ångkylning.</i>

Ångkylning av motorer har då och då tillämpats,
bl. a. på automobiler. De viktigaste försöken med
ångkylda flygmotorer ha gjorts i England och givit
så gynnsamma resultat, att ett flertal militära
flygplantyper utrustats med dylikt kylsystem. Så är
fallet bl. a, med den nya stora Short-flygbåten.

Kylaren är vid detta system ersatt med en
kondensor. I kylmantlarna runt om cylindrarna
förgasas vattnet, ledes till kondensorn, som oftast är
placerad i framkanten av vingen, avkyles där samt
återföres till en reservoar, varifrån det på nytt
pumpas till kylmantlarna. Till systemet hör en
reservtank med vatten, vilken ersätter ånga som sipprar
ut. Denna tank kombineras ibland med ångsystemet
på så sätt, att ångan ledes genom dess övre del,
varvid vattendroppar, som vid kokningen följa med
ångan, avskiljas. -- I övrigt måste vid utförandet av
kylsystemet tillses, att ångan icke kvarstanna!
någonstans i kylmantlarna eller rören, då detta kan
orsaka lokal överhettning. På högsta punkten
finnes förbindelse med den yttre luften, så att luft som
frigöres vid kokningen kan fritt avgå. --
Temperaturen inom kylsystemet uppgår aldrig till mer än
100°, förutsatt att det är utfört på rätt sätt.

En av fördelarna med ångkylning består i att
vattnets höga ångbildningsvärme utnyttjas. I en vanlig
vattenkyld motor uppvärmes vattnet på sin höjd
omkring 50°, medan ångbildningsvärmet utgör 536
kalorier. Teoretiskt bör man alltså kunna minska
vattenmängden till endast 1/10 à 1/11. Fullt så stor
reduktion kan man i praktiken knappast uppnå, då
kylmantlarna måste vara fyllda samt en viss mängd
reservvatten medföras.

Förutom denna viktbesparing kommer också att
kylarens vikt elimineras -- vikten av kondensorn

<img 1>
Fig. 1. Principskiss av kylsystemet till en ångkyld motor. A =
Kylmantel. B = Reservtank och vattenavskiljare. C = Kondensor. D =
Pump, som för det kondenserade vattnet till reservtanken (för den
händelse denna ligger högre än kondensorn). E = Pump, som för
vattnet till kylmantlarna.
</img>

är mycket obetydlig. Av ännu större betydelse är
emellertid att man slipper luftmotståndet hos
kylaren. Kondensorn inbygges som förut nämnts
vanligen i f ramtanken av vingen, varigenom den
praktiskt taget icke orsakar något luftmotstånd.

Till dessa fördelar av mera teknisk art komma
också några i samband med flygningen. En luftkyld
eller vattenkyld motor blir ofta alltför mycket
avkyld vid en lång glidflykt: bortförandet av värme är
ungefär lika stort som vid vanlig flygning, men den
värmemängd som motorn avgiver är ju avsevärt
mindre. Den kraftiga sänkningen av motorns
värmegrad långt under den normala driftstemperaturen
gör att motorn "spottar" när den åter drages på; i
värsta fall kan t. o. m. motorstopp uppstå. Under
alla förhållanden innebär det en risk att icke
omedelbart kunna ha motorn till sin disposition. En
vattenkyld motor kan i viss mån regleras medelst
spjället, men den ångkylda motorn är dock alltid
överlägsen. Vattnet cirkulerar ju inte genom
kondensorn, och kylningen avpassas automatiskt efter
behovet, i det att den lilla mängd ånga som bildas
via tomgång åter kondenseras.

Ett av de svåraste problemen inom flygningen,
som fortfarande finnes kvar att lösa, är att förhindra
isbildning på vingarna vid flygning i kyla. Flera
metoder ha därvid försökts, bl. a. uppvärmning av
vingens framkant medelst ånga eller elektricitet. Det
har visat sig, att kondensorerna i vingarna avsevärt
bidraga till att minska risken för nedisning.

För militärflygplan kan man notera den fördelen,
att risken för skottskador minskas. En luftkyld
motor har stor frontyta och kan oftast ej klädas in
helt och hållet; en vattenkyld motor har den för
skottskador mycket känsliga kylaren. En ångkyld
motor däremot kan klädas in helt och hållet, och
kondensorn är dels mycket liten och följaktligen i
mindre grad utsatt för risken att träffas; dels
betyder en skottskada å kondensorn relativt litet, då
trycket är lika stort innanför som utanför --
kondensorn står i alla fall i förbindelse med den yttre
luften. -- Å andra sidan innebär förbindelsen med
den fria luften en nackdel vid flygning på stor höjd.

Motorn behöver endast relativt kort tid för att
uppnå sin arbetstemperatur: i en vattenkyld motor
måste 10 gånger så mycket vatten uppvärmas innan
motorn är varm.

I stort sett gäller för den ångkylda motorn samma
betingelser som för den glykolkylda, ehuru
skillnaden från vanliga motorer icke är så utpräglad.
Minskningen av maximaleffekten beroende på den
högre temperaturen uppgår till ca 2 %.

De som hittills huvudsakligen ha sysslat med
ång-kylningen äro engelsmännen, och deras senaste
militära flygplanstyper visa att resultaten äro goda. Som
förut nämnts är den stora Short-flygbåten försedd
med ångkylda motorer: 6 st. Rolls Royce
Buzzard-motorer på sammanlagt 5 580 hkr. R 6/28, som dess
tekniska benämning lyder, har en totalvikt på 32 000
kg och överflyglas beträffande storleken endast av
Do X-maskinerna. Även Fairey och Hawker
använda ångkylning; den sistnämnda fabriken har
nyligen utrustat det kända Hart-jaktplanet med
ångkyld Rolls Royce Kestrel-motor.

</chapter>
<chapter name="NOTISER">
<h3><i>NOTISER</i></h3>
<b>Helsvetsat fartyg.</b> Det första i Tyne-distriktet byggda
fartyg, vid vilket elektrisk svetsning uteslutande
kommit till användning, sjösattes i april vid Wallsend och
bogserades tvärs över Atlanten till St. Lawrence,
enligt vad "Industrial Britain" meddelar. Fartyget är en
läktare för oljetransport och mäter ca 55 m i längd
samt har en lastdryghet av 1 000 ton. All svetsning
skedde från skrovets insida.

<b>Självventilerande skruvväxel.</b> "Engineering" (2 juni
1933) beskriver en skruvväxel, i vilken man genom
anbringande av ett fläkthjul på ena änden av skruvens
axel samt genom att förse växelhuset med utvändiga
kylflänsar lyckats höja den överförda effekten vida
över det för skruvväxlar av ordinärt utförande vanliga
beloppet. Pläkthjulet har sådan konstruktion, att det
arbetar oberoende av rotationsriktningen. Jämförande
försök mellan den nya växeln och en vanlig skruvväxel
ha visat, att vid överföring av samma effektbelopp
temperaturen hos oljan i den ventilerade växeln blir
avsevärt lägre än hos oljan i den vanliga. Tillåter man
samma temperaturstegring i båda växlarna, kan man
överföra ett större effektbelopp i den ventilerade än i
den oventilerade, t. e. vid 500 v/min. resp. 9,0 och 6,0
hkr, vid 1 000 v/min. resp. 15,6 och 9,0 hkr samt vid
1 500 v/min. resp. 23,0 och 11,5 hkr. Genom den
särskilda ventilationen kan man alltså åstadkomma en
lägre vikt pr överförd hkr.

<b>Livslängden hos ledningsstolpar.</b> Ett bidrag till den
mycket omdebatterade frågan om lämpliga metoder för
ökande av livslängden hos ledningsstolpar har lämnats
Teknisk tidskrift av herr Erik Lindblom, som i övre
Norrland haft tillfälle att studera en säkerligen mycket
gammal beredningsmetod. Herr Lindblom har i
Norrlands finnbygder flerstädes påträffat små
skvaltkvarnar, vilka trots hög ålder varit förvånansvärt
bibehållna, exempelvis vad dammar och rännor beträffar.
En del av dem skola enligt uppgift, som vi ej varit i
tillfälle att verifiera, ha uppförts redan av de under

<img 1>
Schema för avbalkning och
avsavning av fura på rot.
1. Kvarsittande bark.
2. Avbarkat område.
3. Avbarkat och avsavat
område.
</img>

Karl IX:s tid hit inflyttade finnarna. Den av dem
använda behandlingsmetoden för virket synes ha bestått
i att trädet (tall) avsavats i växande tillstånd på så
sätt, att trädstammen avskalats på en viss sträcka
ovanför markytan, dock ej fullständigt utan så, att
bark och kambium delvis fått sitta kvar i strimmor
i stammens längdriktning. Beskrivning på denna
metod har lämnats meddelaren av finnbefolkningen, som
därvid påpekat, att dylikt virke erfordrades till de
bekanta finska badstugorna.

Det ligger ju nära till hands att antaga, att denna
enkla metod -- med någon modifikation i utförandet --
skulle kunna användas även för behandling av virke till
ledningsstolpar. De försök meddelaren utfört i detta
syfte synes hava bevisat, att ett naturligt rötskydd
erhålles, som väl kan tävla med gängse
impregneringsmetoder. Man utnyttjar,
säger vår meddelare, träkådans konserverande
egenskaper utan att behöva förlora dem som gå till spillo
vid tjärframställningen. Arbetet bör utföras på våren,
och arbetssättet torde framgå av fig., som visar, att
metoden är den enklast tänkbara. Visserligen kan
invändas, att man på detta sätt förlorar en årsring i
vedmassan, men det gör man även, om trädet
vinterhugges och, för ernående av behövlig viktsminskning,
förvaras ett år för torkning. Med trädet stående på rot
vinner man enligt den beskrivna metoden impregnering
och torkning på samma tid.

<b>Nya rön angående Hesselmanmotorns bränsleekonomi.</b>
Som bekant får hos ett motorfordon bränslekostnaden
en relativt allt större betydelse i den mån lastförmågan
och den per år körda vägsträckan ökas. En
sammanställning av dessa förhållanden visas i fig. 1, varav
bl. a. kan utläsas, att vid en lastförmåga om 14 ton
bränslekostnaden vid 1 000 mils körning per år utgör
16 % av den totala årskostnaden, medan motsvarande
bränslekostnad för 11 000 mils årlig körning utgör ej
mindre än 35 % av totalkostnaden. För en 4 tons
vagn äro motsvarande siffror 18 och 48 %. Trots de
nuvarande, relativt låga bensinpriserna äro därför
nyttighetsfordonen, omnibussar och lastbilar, för sin
driftsekonomi i hög grad beroende av att mindre
lättflyktiga och billigare bränslen kunna användas. Det
är härvid närmast på de tills vidare skattefria
motorbrännoljorna (dieselolja, solarolja och vanlig
brännolja), som uppmärksamheten riktats. Användningen av
dessa oljor erfordrar, som bekant, speciella
motorkonstruktioner, och härvid ha dels högtrycksmotorer,
dieselmotorer, dels lågtrycksmotorer kommit i bruk. Speciellt
i Tyskland men även i Storbritannien har man ägnat
stort intresse åt dieselmotorns användning för bildrift,
medan försök i denna riktning knappast förekommit i
Frankrike och än mindre i bensinlandet per Préférence,
Amerika.

I Sverige har man under senare år nedlagt ett
omfattande och framgångsrikt arbete på fulländningen av
en svensk lågtrycksmotor för svårflyktiga bränslen,
Hesselmanmotorn, och här nedan skola några upplysningar
om detta arbetes resultat meddelas.

Ett flertal anordningar ha vidtagits, varigenom
Hesselmanmotorns verkningssätt blivit praktiskt taget
identiskt med bensinmotorns under regleringstillstånden
för olika belastningar och varvantal. Så t. e. regleras
de insprutade bränslekvantiteterna automatiskt i
proportion till insugningsvakuet för luften, varigenom en
kombinerad kvantitativ och kvalitativ fyllningsreglering
erhålles, den förra åstadkommande säkrare gång, den
senare bättre ekonomi. Genom en avlastningsventil
kan en maximal gräns för insugningsvakuet fixeras,
av fördel då i tomgångsläge motorn drages av vagnen,
ett förhållande som ofta inträder och därvid eljest
orsakar ofullständig förbränning, enär tillräckligt med
luft ej hinner insugas. Hesselmanmotorns
insugningsvakuum kan, liksom i fråga om bilmotorns, användas
för ett flertal ändamål, såsom vakuumbromsning,
automatisk dörrstängning, bränsletillförsel m. m.
Avgasvärmet är i olikhet med förhållandet vid dieselmotorer
tillräckligt för uppvärmning av bussarna. Avgasen
innehåller f. ö. knappast något giftämne (koloxid).

Övergångarna mellan olika hastigheter sker lika
smidigt och effektivt som vid körning med
bensinmotor. Här tillkommer dock för Hesselmanmotorn ett
betydelsefullt förhållande: genom insprutningsförfarandet
kan man alltid räkna med fixerade bränslemängder,
under det att i en förgasare de ständigt öppna
bensinmunstyckena mer eller mindre förorsaka flödning.

Som en automobils driftförhållanden äro avgörande
för bl. a. bränsleförbrukningen och bromsbänksprovens
bränsleförbrukningsuppgifter tillkommit under helt
andra förhållanden, äro givetvis de i praktisk körning
vunna uppgifterna om bränsleförbrukningen av större
värde. Praktiken har visat en kvantitativ besparing i
bränsle för Hesselmanmotorn i omnibussdrift i
stadstrafik på ungefär 30 % och för lastbilar i
långfärdstrafik 20 à 25 %. Med nuvarande pris på brännolja
och bensin betyder detta en total

<img 1>
Fig. 1. Bränslekostnaderna vid lastbilsdrift som funktion av årlig
körlängd och lastkapacitet.
</img>

<img 1>
Fig. 2. Effekt- och momcntkurvor för bensinmotor och Hesselmanmotor.
-------- Motor A-51 (108/130  mm) för bensindrift. - - - - Motor A-52-H
(110/130 rum) för råoljedrift.
</img>

bränselkostnadsbesparing av ca 75 %, vilket ganska nära
motsvarar de siffror som angivas för dieselmotordrift.

I nedanstående tabell återfinnes en uppgift angående
bränsleförbrukningen, erhållen från en åkeriägare, som
kör en Tidaholms 3-axliga långfärdslastbil, försedd, med
<table>
<td><td c>Bensinmotorn A-51 <td c>Hesselmanmotorn A-52-H
<td>Motor, 6-cyl . . . <td c>6-cyl. toppventil <td c>6-cyl. toppventil
<td>Vagnens totalvikt . . . <td c>11,8 ton <td c>11,8 ton
<td>Motorns dimensioner . . . <td c>108 X 130 mm <td c>110 X 130 mm
<td>Motorns volym . . . <td c>7,15 liter <td c>7,40 liter
<td>Motorns vikt . . . <td c>ca 600 kg <td c>ca 650 kg
<td>Motorns toppeffekt . . . <td c>100 hkr vid 2 200 v/m <td c>93 hkr vid 2 000 v/m
<td>Motorns max. vridmoment . . . <td c>39 kgm <td c>41,5 kgm
<td>Bränslepris pr liter . . . <td c>26 öre <td c>8 öre
<td>Bränsleförbrukning . . . <td c>4 1/2 liter/mil <td c>3,2 liter/mil
</table>
<img 1>
Fig. 3. Tidaholms Hesselmanmotor, typ A-52-H, 110 X 130 mm, 6-cyl.,
utvecklar ca 95 hkr vid 2 000 v/min. Centralpumpen tillverkad av
a.-b. C. E. Johansson, Eskilstuna. Motorn är som synes, försedd med
växellåda och på denna fästad motordriven luftpump för luftringar.
</img>

Hesselmanmotor. Till jämförelsematerial ha tagits
uppgifter för i övrigt fullständigt identiska ehuru
bensindrivna lastbilar, använda under motsvarande
driftförhållanden (långfärdstrafik).

De båda motorernas effekt och vridmoment vid olika
varvantal framgå av fig. 2 och Hesselmanmotorns
utseende av fig. 3. Frånsett specialanordningarna för
drift med bensin, resp. motorbrännolja, äro motorerna
identiska. Skillnaden i volym är obetydlig.

Hesselmanmotorns anpassningsförmåga i trafik, dess
renlighet och luktfrihet gör den synnerligen lämplig
för stadstrafik, och ju mera varierande driftsförhållandena
äro, dess mera framstå dess bränsleekonomiska
fördelar gentemot bensinmotorn. Såvitt man kan döma
av principiella förutsättningar och praktiska resultat,
torde den även i jämförelse med de för automobildrift
apterade dieselmotorerna kunna hava ett större
verksamhetsfält framför sig. <tab><tab><tab><i>Einar Bohr.</i>

<b>Den polska arbetslöshetsförsäkringens débâele.</b> Om
det inträdda läget i det polska arbetslöshetsförsäkringsväsendet
meddelar socialrådet i Genève i sin junirapport följande:

Från och med början av 1928 har i Polen funnits
obligatorisk arbetslöshetsförsäkring för privatanställda,
vilken infördes samtidigt med pensionsförsäkring för
privatanställda. Försäkringen omfattar, med vissa
undantag, privatanställda i åldern 16--60 år oberoende av
deras kön, nationalitet och arbetsinkomst. Kostnaderna
för försäkringen bestridas medels avgifter, belöpande
sig till 2 % av lönen under de första 5 åren; därefter
skulle avgifterna revideras vart femte år, men de finge
icke fastställas till högre belopp än 3 % av lönen.
Kostnaderna fördelas mellan arbetsgivare och arbetare, dock
icke i samma proportion inom de olika löneklasserna.
Medan arbetsgivaren erlägger hela avgiften inom den
lägsta löneklassen, stannar hans bidrag vid 40 % inom
den högsta klassen.

Understöd utgår till försäkrade, som äro ur stånd
att finna arbete som betalas efter normal skala och på
ort, där bostad kan beredas. Understödets storlek är
avpassat efter vederbörandes genomsnittliga grundlön
under näst föregående 12 månader och utgår med 30 %
av sagda grundlön för ogifta och med 40 % för
familjeförsörjare; i det senare fallet betalas ett tillägg av 10 %
för varje familjemedlem som är beroende av den
försäkrade, förutsatt att det totala understödet ej
överstiger 80 % av grundlönen. Försäkringen handhaves
av territoriella anstalter.

Under åren 1928--1931 hade anstalterna kunnat
upplägga avsevärda arbetslöshetsfonder, uppgående till
sammanlagt 40 mill. zloty. Den starka ökningen av
antalet understödda under loppet av de två följande åren
och minskningen i anstalternas inkomster, beroende på
svårigheten att indriva avgifterna, har så gott som
fullständigt uttömt tillgångarna. För täckande av
budgetbristen, som vid slutet av 1932 översteg 25 mill.,
ha försäkringsanstalterna sett sig nödsakade att
upptaga betydande lån, vid början av innevarande år 9,5
mill. zloty, vilka erhållits från invaliditets-, ålderdoms-
och dödsfallsförsäkringarna för privatanställda. I denna
situation ingrep socialministern. Två anstalter
förmåddes nedsätta maximiunderstödstiden från 9 till 6
månader, medan de återstående två, som ej medgåvos att
fortsätta upplåningen, sågo sig föranlåtna att reducera
understödsbeloppet med 60 %.

Polska parlamentet har nyligen antagit ett förslag
till lagändring i syfte att möjliggöra jämvikt i
arbetslöshetsförsäkringsanstalternas finanser. I korthet
innebär denna lagändring, att det maximala lönebelopp som
tages i beräkning för fastställande av avgifterna höjes
från 560 till 720 zloty och att regeringen bemyndigas
att öka avgifterna från 2 till 3 % av lönen. Vidare

erhåller socialministern befogenhet att i fall av behov
öka kvalifikationsperioden från sex till tolv månader
och att minska understödet med högst 30 %.

<b>Urngårdar, urnmurar och kolumbarier.</b> Svenska
eldbegängelseföreningens Stockholmsavdelning har
nyligen utgivit en av överstelöjtnant Gustav Kinell och
arkitekt Gustaf Birch-Lindgren utarbetad bok,
innehållande anvisningar för uppgörande av förslag till mindre
Urngårdar, urnmurar och kolumbarier jämte planer
m. m. över utförda eller planerade anläggningar.
Arbetet är närmast avsett till ledning för de olika
eldbegängelseföreningarna (av vilka det inom landet
finnes ett 100-tal) och församlingsmyndigheterna samt
innefattar förutom arkitektoniska anvisningar även
praktiska råd vid områdenas planering, byggnadernas
uppförande och de för urnorna avsedda förvaringsrummens
iordningställande. Bokens pris är 5 kr.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

International Handbook of the By-Product Coke
Industry,</b> av W. Gluud. American Edition, av
<sc>D. L. Jacobson.</sc> 879 sidor. Förlag Wilhelm Knapp, Halle
(Saale) 1932. Pris inb. RM. 74:50.

Koksverken intaga numera en mäktig ställning inom
storindustrien. Särskilt viktig är denna industri inom
de stora kolproducerande länderna Förenta staterna,
Tyskland och England. Världsproduktionen av koks
(exklusive gasverkskoks) utgjorde år 1927 ej mindre än
113 millioner ton. Härav framställdes ca 41 % i
U. S. A., 28 % i Tyskland och 11 % i England. Resten,
eller 20 %, kom på övriga stater. En allsidig skildring
av denna jätteindustri, såsom den föreligger i ovan
rubricerade arbete, har möjliggjorts endast genom
samarbete mellan vetenskapsmän i de tre nämnda länderna,
främst dock Tyskland och Förenta staterna. En god
förbindelselänk har därvid varit det samarbete, som
äger rum mellan de stora koksugnsbyggnadsfirmorna
H. Koppers, Essen, och Koppers Co, Pittsburgh.

Det skall utan omsvep erkännas, att här åstadkommits
en verkligt god översikt av koksindustrien, sådan
den var år 1928. Att boken delat så många tekniska
verks öde, att redan vid utgivandet vara betänkligt
föråldrad, har sin grund i vår tids rastlöshet, där den ena
uppfinningen eller förbättringen avlöser den andra Det
är vår tids kännetecken, att de tekniska framstegens
historia skrives i den fackliga <i>veckopressen.</i> Trots att
alltså här mellan de sista litteraturuppgifterna, 1928,
och utgivningsåret, 1932, endast 4 år förflutit, saknas
sålunda ett omnämnande av de epokgörande
uppfinningar i syfte att nyttiggöra koksugnsgasen, som
resulterat i de syntetiska processer, varigenom ammoniak,
metanol (metylalkohol) och bensinkolväten numera i
stor skala framställas i såväl Tyskland och Frankrike
som England. Likaså saknas närmare uppgifter om
koksugnsgasens storartade användning såsom stadsgas,
särskilt i omedelbar närhet av kolgruvorna. Här har
koksindustrien kommit in på ett område, där gasverken
varit vägrödjare. Samtidigt ha gasverken lärt av
koksverken och numera är skillnaden mellan dessa båda
industrigrenar föga betydande. Alla dessa förhållanden ha
givit koksindustrien en helt annan inriktning, än endast
den kort förut rådande.

Det ovan sagda gäller närmast den viktiga biprodukt
från koksverken, som gasen utgör. Råmaterialet, kolen,
och anläggningarna för dettas koksning äro däremot
saker, där förändringarna i uppfattning och utförande
äro av något äldre datum och därför är framställningen
i dessa stycken fullt up to date. Ett fullständigt referat
av arbetet är uteslutet ej minst på grund av bokens omfång,
närmare 900 sidor. Här skall endast påpekas de
nya synpunkter boken ger gent emot ett stort antal mer
eller mindre fullständiga föregångare på detta och
gasindustriens områden.

Arbetet indelas i två huvuddelar: en vetenskaplig och
en teknisk. Den vetenskapliga delen inledes av de
sedvanliga kapitlen om kolens ursprung och kemiska
sammansättning, där föga nytt är att notera. I tredje
kapitlet, kolens klassificering, upptages en del förut ej i
bokform publicerade amerikanska, grafiska
sammanställningar rörande förhållandet mellan kol, väte och
syre hos kokskolen. Vad som fortfarande saknas är en
undersökning, huruvida amerikanska och europeiska
kol kunna inordnas i ett och samma klassificeringssystem.
Delvis försvåras ett sådant försök därav, att
analysmetoderna i vissa fall ännu ej standardiserats,
men det förefaller referenten med den kännedom han
besitter om koks- och gaskol, som om en sådan
gemensam klassificering stötte på hart när oöverstigliga
svårigheter och detta är kanske orsaken till att den saknas.
De amerikanska kokskolens förhållande vid koksning i
stordrift äro utförligt och redigt skildrade, man skulle
blott ha önskat ett liknande omnämnande av
förhållandena i Tyskland och England.

Kapitel 4 ger en kort översikt av de viktigaste
kolförekomsterna i världen. I kapitlen 5, 6 och 7 skildras
kolens sammansättning, förhållande vid koksning och
lagringens inflytande på kolen. Kapitel 8 behandlar den
destruktiva destillationen av kolen. Dunkla punkter
återstå här på flera håll att utforska. Så är den form,
vari kväve förekommer i koksen (ca 85 % av kvävet i
kolen stannar i koksen) ännu outredd och medlen till ett
ökat ammoniakutbyte vid destillationen alltså okända.
Samma är delvis förhållandet med svavlet i koksen (ca
70--75 % av svavlet i kolen stannar i koksen). En
svavelfattig koks även av svavelrika kol är ett önskemål
för koksindustrien, som ännu ej uppfyllts. Förekomst
av klor i kolen, vilken giver sig till känna genom
bildning av animoniumklorid i gasvattnet, är ej alls berörd.
Koksaskans förhållande vid smältning, som i senare tid
alltmera uppmärksamniats, har ej heller varit föremål
för omnämnande.

Den tekniska delen har som första kapitel val och
egenskaper av kokskol. Här behandlas de metoder, som
man använder för att bilda sig en uppfattning om ett
visst kols användbarhet för koksproduktion. Med skärpa
påpekas, att endast prov, gjorda i full skala, kunna ge en
rätt uppfattning i denna sak. Olyckligtvis äro mycket
få prov gjorda enligt sådana metoder, och det lilla, som
nu finnes i form av sorterings- och störtningsprov
enligt standardiserade metoder, existerade då boken skrevs
knappast alls. Här i Sverige i full skala i koksugnar
utförda prov äro ännu endast publicerade på svenska.
Såsom andra kapitel följer kolens preparerande för
koksning. Här behandlas utförligt amerikansk, tysk och
engelsk praxis för kolens rening från skiffer och aska
och målning av kolen. Man skulle blott önskat de
särskilt i England omhuldade torra reningsprocesserna ett
större utrymme i texten. Kapitel 3 beskriver kolens
transport och laddning.

Skildringen av de olika ugnstyperna, kapitel 4, är
bokens viktigaste del. En kännbar lucka har här fyllts,
i det att här sammanförts uppgifter över alla kända
ugnstyper både i Förenta staterna, Tyskland och
England. De stora huvudgrupperna av ugnstyper äro
direkteldade (waste heat), rekuperativa och regenerativa
koksugnar. Medan de förra utgöra huvudmassan av
äldre anläggningar, utgöras praktiskt taget alla moderna
anläggningar av den regenerativa typen. Detta beror
på den större värmeekonomien för de senare, som blott
förbruka 35--45 % av koksugnsgasen mot 70--75 % vid
det förra slaget ugnar. Av rekuperativa ugnar,
intagande en mellanställning ifråga om värmeekonomi, torde
endast ett fåtal ha byggts. Den i U. S. A. dominerande

koksugnstypen vid nyanläggningar är Becker-ugnen,
byggd av The Koppers Co i Pittsburgh. I Europa äro
typerna flera, men även här dominera Koppers ugnar
av det något olika utförande, som utgör det europeiska
bolagets konstruktion. Andra koksugnstyper, som i
Europa fått en vidsträckt användning, äro Otto's,
Semet-Solvay's och Simon Carves's. Ofta äro moderna ugnar
s. k. kombinationsugnar, dvs. äro byggda för
undereldning både med koksugnsgas och gaser med lägre
värmevärde, såsom generatorgas och masugnsgas. Såsom
ugnsmaterial har silika, innehållande upp till 96 % ren
kvarts och resten lerjord och andra bindemedel, alltmera
undanträngt material av chamottetyp. Anordningar för
ugnarnas manövrering, såsom ugnsdörrar, laddnings- och
utstötningsmaskiner, beskrivas utförligt liksom koksens
släckning. Koksens sortering är däremot mera
styvmoderligt behandlad. Koksverkens koks användes ju
huvudsakligen i järnverkens masugnar och gjuterier, där
endast det finaste koksmaterialet, stybben, anses böra
bortsorteras före användningen. I och med
kammarugnskoksens alltmera vidgade användning såsom
värmeledningsbränsle, framtvingas dock mera differentierade
koksstorlekar och större anspråk på rensållning och det
är ej uteslutet, att också ifråga om masugnar och
gjuterier ett noggrannare aktgivande på styckestorleken
kommer att visa sig nödvändigt.

Kapitel 5 behandlar ångalstring vid koksverk. Här
får det frånsållade, mindervärdiga koksbränslet en god
användning. I kapitel 6 avhandlas koksens viktigaste
egenskaper: hållfasthet, hårdhet och porositet, askhalt,
svavelhalt m. m. Särskilt uppehåller sig förf. vid
koksens reaktionsförmåga, medan koksens allra viktigaste
egenskap vid förbränningen, den förut nämnda
styckestorleken, tämligen lätt avfärdas. Kapitlen 7, 8 och 9
äro ägnade åt koksugnsgasens rening, saker som till
största delen äro desamma som vid gasverken och där de
senare varit läromästare. Nyare våta svavelreningsmetoder,
särskilt den i Amerika utarbetade s. k. Seabordprocessen,
ha dock genomgått sitt eldprov vid koksverk.

Ammoniakutvinningen vid koksverken skildras i
kapitel 10. De tre huvudsakligast använda systemen äro
den direkta, den halvdirekta och den indirekta metoden,
av vilka de två sista torde vara de vanligaste. Även
metoder för utvinnande av ammoniumbikarbonat och
salmiak äro anförda. Kapitel 11 behandlar tillvaratagandet
av bensolprodukten och kapitel 12 slutligen
tjärdestillation. Ifråga om denna sista är mycket litet nämnt om
den nyaste och mest lovande grenen av tjärindustrien,
nämligen tillverkning av Vägtjära av olika slag. Kapitel
13 avslutar boken med en kort framställning av de olika
instrument, som användas vid koksverk.

En bok som den föreliggande har givetvis sin största
användning såsom uppslagsbok. Dess värde förhöjes i
hög grad av de talrika litteratur- och patenthänvisningarna,
där dock huvudsakligen tyska arbeten anföras.
Ifråga om de amerikanska tyckes man helt ha förlitat
sig på den amerikanske medarbetaren och av engelsk
tidskriftslitteratur är mycket litet citerat. Det tycks
vara omöjligt att uppleta en bok på detta område, som
ger full rättvisa åt alla de tre stormakterna härvidlag,
Tyskland, England och Amerika. Bokens pris torde
lägga hinder för dess vidsträcktare, annars i hög grad
välförtjänta spridning. <tab><tab><tab><tab><i>S. Qvarfort.</i>

<b>The Measurement of Air Flow,</b> av <sc>E. Ower,</sc> 2:a uppl.,
London 1933, Chapman & Hall, pris 15 sn., 243 sid.

I jämnbredd med den raska utvecklingen på det
värme- och ventilationstekniska området, liksom f. ö.
på en mängd andra områden där närbesläktade problem
föreligga, har behovet av noggranna och för tekniken
avpassade metoder för mätning av luftens strömning
gjort sig alltmer gällande. De mera schematiska
mätmetoder som i allmänhet tidigare använts äro å ena
sidan i flertalet fall icke av den noggrannhet som
exempelvis kräves vid forskningsarbeten, varest
problemen genom ändrade försöksbetingelser föras in på
delvis nya gebit, å andra sidan äro de rent
laboratoriemässiga metoder som i vetenskapligt hänseende fylla
måttet ofta icke av den art, att de låta sig bekvämt
tillämpas på större tekniska uppgifter.

Författaren till föreliggande bok har genom sitt
arbete vid Aerodynamics Department av the National
Physical Laboratory (England), särskilt på grund av
den mängd förfrågningar, som riktats till honom av
teknikens män, kommit till den slutsatsen, att ett
specialarbete, anpassat efter de moderna problem som
föreligga på de områden, vilka beröras av
luftströmningsmätningar (sålunda i första hand värme- och
ventilationstekniska men givetvis även aerodynamiska och
mångenstädes i den kemiska teknologien förekommande
problem) vore av behovet påkallat. Att han haft rätt
i sitt antagande bekräftas därav, att utgivandet av en
andra utvidgad upplaga redan efter 5 år befunnits nödvändig.

Som av titeln framgår har förf. begränsat sitt arbete
till metoder för mätning av luftens strömning, men
givet är att de resonemang som förekomma beträffande
denna även i många fall i princip kunna äga tillämpning
på strömningen hos andra fluida, exempelvis gaser,
speciellt i fall där det endast rör sig om utbytet av
vissa konstanter i eljest allmängiltiga formler. Han
har särskilt tagit sikte på metoder, som äga direkt
betydelse för tekniken, sålunda i första hand mätningar
medelst pitotrör, strypflänsar, venturimätare och
anemometrar av olika slag. Då tillämpandet av en teknisk
mätmetod i många fall vore illusorisk utan samtidig
ingående kunskap om mätinstrumentets karakteristik, är
den diskussion, som författaren underkastar de av
honom beskrivna mätmetoderna, och vilken i flertalet
fall stöder sig på egna undersökningar, av det allra
största värde för läsaren. Självfallet kan icke inom
ramen för ett verk av denna storlek varje mätmetod
uttömmande behandlas. Förf. har därför till deras
tjänst, som önska ytterligare fördjupa sig i de
vetenskapliga förutsättningarna för de olika metoderna,
bifogat ett stort antal litteraturreferenser. För den, som
har behov av en orienterande översikt av till buds
stående mätmetoder på detta område och en
handledning i bedömandet av deras relativa värde för ett visst
problem, torde boken kunna vara till stor hjälp.

Av i andra upplagan nytillkomna saker kunna
speciellt nämnas diverse fakta rörande strypflänsar, vilka
baserats på under de sista åren offentliggjorda tyska
undersökningar, liksom en diskussion av användningen
av pitotrör vid låg strömningshastighet. Elektriska
varmtrådsanemometrar, vilka tidigare i huvudsak endast
kommit till användning som laboratorieinstrument, ha
även utförligt behandlats i avseende på sina tekniska
användningsmöjligheter.

Med vetskap om mikromanometrars fundamentala
betydelse som standardinstrument för injustering av alla
på detta gebit förekommande mätapparater hade det
varit önskvärt att kapitlet om dessa hade innehållit
en mera uttömmande avdelning rörande desammas
kalibrering. Av intresse i detta kapitel är beskrivningen
på förf:s konstruktion av en mikromanometer (typ
Chattock), vilken tillåter en avläsning av tryck på
mindre än 0,00001" vattenpelare (0,00025 mm aq) med
en noggrannhet av 1 %, varigenom pitotrörsmätningar
varit möjliga vid så låga luftströmningshastigheter som
0,6 m/sek. Hela kapitlet "The Design of Pitot and
Static Tubes" liksom kapitlet "The Vane Anemometer"
innehålla f. ö. en mängd värdefulla anvisningar från
förf:s egen verksamhet, beträffande dessa för praktiken
så viktiga och bekväma mätapparater.

I ett sista kapitel "Examples from Practice" ger
förf. slutligen några få typiska exempel på i praktiken
förekommande räkningar. Även detta kapitel skulle ha
vunnit på en utökning. <tab><tab><tab><i>F. H. Stenhagen.</i>

</chapter>
<chapter name="TEKNISK TIDSKRIFT
HÄFT. 31 ÅRG. 63 5 AUG. 1933">
<h1>TEKNISK TIDSKRIFT</h1>
<h2>HÄFT. 31 ÅRG. 63 <tab>5 AUG. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Hamburgs nya sopförbränningsanläggning, av F. A. Oetken och V.   Kolb. -- Notiser. --
-- Litteratur. -- Tekniska föreningar. -- Rättelse.

</chapter>
<chapter name="HAMBURGS NYA SOPFÖRBRÄNNINGSANLÄGGNING.">
<h2>HAMBURGS NYA SOPFÖRBRÄNNINGSANLÄGGNING.</h2>
<h3>Av <sc>F. A. Oetken</sc> och <sc>V. Kolb.</sc></h3>
I alla tider har Hamburg och dess driftiga tekniska
tjänstemän intagit en ledande ställning i fråga om
stadens renhållningsväsen och särskilt i fråga om
sopornas bortförande och förbränning. Genom att
medvetet bevara denna tradition har under åren
efter världskriget hela Hamburgs renhållningsväsen
blivit reformerat, först renhållningen av gatorna,
sedan insamlingen av soporna och transporten med
vagn och till sist sopförbränningen genom
byggandet av en ny stor sopförbränningsanläggning. Denna
anläggning är uppförd av Hamburgs vederbörande
myndigheter under samverkan med Lurgi
Gesellschaft für Wärmeteclmik, Frankfurt/Main.

Hela sopavfallet per år uppgår f. n. i Hamburg till
ca 200 000 ton, dvs. ca 0,185 ton per invånare och år.
För förbränning av denna sopmängd stå en äldre
sopförbränningsanläggning (Alter Teichweg) och den
nya anläggningen (Borsigstrasse) till förfogande.
Den nya anläggningens kapacitet är ca 100 000 ton
sopor per år. Då driften ej är i gång om söndagarna,
uppgår den i medeltal förbrända sopmängden till ca
320 ton per dygn. Sopmängden under vinterhalvåret
är betydligt större än under sommarhalvåret. I
genomsnitt förbrännas under vinterhalvåret ca 380
ton sopor per dygn, under sommarhalvåret ca 260 ton.

För uppsamlingen av soporna användas i Hamburg
numera nästan uteslutande vagnar med bensinelektrisk
drift och med stort lastrum samt trumma,
vridbar omkring längdaxeln. Fig. 2 visar den
uppsamlingsvagn, som mest är i bruk, med tippbar,
omkring längdaxeln vridbar trumma. Denna vagnstyp
rymmer 10 à 12 m<sup>3</sup> sopor. De i husens soptunnor
samlade soporna inlastas utan att damma i
uppsamlingsvagnarnas trummor. Skrymmande sopor
uppsamlas i särskilda behållare bakom förarsätet.
Mängden skrymmande sopor är förhållandevis liten.
Enär transporten av soporna huvudsakligen
inskränker sig till förmiddagstimmarna, under det att
förbränningsanläggningen måste vara i drift dag och
natt, blev det vid planerandet av den nya
anläggningen nödvändigt, att soporna före förbränningen
samlades i en bunkeranläggning av stora dimensioner.
Bunkeranläggningen med en rymd av 2 400 m<sup>3</sup>
anlades så, att de stora lastvagnarna, vilka även
äro konstruerade som tippvagnar med avstjälpning
bakåt, kunna tömmas automatiskt i bunkeranläggningen.

Utom denna transportfråga måste från första
början en mängd andra grundläggande frågor
uppklaras, vilka i väsentlig grad äro beroende av
sopornas beskaffenhet. Hamburgs sopor äro att anse
som avgjort mindervärdiga ur förbränningssynpunkt.
Under vintermånaderna minskas värmevärdet starkt
genom en mycket hög halt av brunkolsaska.
Därtill kommer, att en väsentlig del av de brännbara

<img 1>
Fig. 1. Hamburgs nya sopförbränningsanlaggning sedd från SO. I förgrunden anläggningen för slaggens bearbetning.
</img>

<img 1>
Fig. 2. Sopsamlingsvagn med roterbar trumma. (System Neuy.)
</img>

ämnena består av svårbrända koksrester, som ha
nästan grafitisk karaktär. Askhalten uppgår under
vintern till 50 à 65 %: därav 40 à 45 %
brunkolsaska, räknat på sopmängden.

Under sommarmånaderna inverkar den höga
vattenhalten, orsakad av grönsaksavfall och blommor samt
den betydande halten av trädgårdsjord, på
värmevärdet och förbränningsegenskaperna. Avfallet från
de vidsträckta trädgårdarna har särskilt efter kriget
alltmer försämrat sopornas förbränningsegenskaper.

Av de mycket talrika undersökningarna av
Hamburgs sopor har man erhållit följande medelvärden:

<i>Tabell 1.</i>
<table>
<td><td c>Vinter. <td c>Sommar.
<td>Aska . . . <td c>60--65 % <td c>35--45 %
<td>Fuktighet . . . <td c>20--10 % <td c>45--35 %
<td>Brännbart . . . <td c>20--25 % <td c>20 %
</table>
Undre värmevärde 900--1100 ve/kg 650--900 ve/kg
Om värmevärdet, fuktighets- och askhalten ger
också diagrammet fig. 3 en uppfattning utan att dock
kunna åskådliggöra alla tänkbara fall. Man får
dessutom taga hänsyn till att värmevärdet blott i
viss mån ger en bild av sopornas förbränningsegen-

<img 1>
Fig. 3. Ungefärliga värden på ask- och fuktigbetshalten samt på undre
vårmevårdet hos Hamburgs sopor.
</img>

skaper, enär utom det ringa vännevärdet även
ogynnsamma fysikaliska egenskaper inverka ofördelaktigt
på förbränningen.

Det fordrades därför särskild uppmärksamhet för
att med framgång genomföra en förbränning av
Hamburgs sopor. Trots erfarenhet från den äldre
förbränningsanläggningen prövades på nytt frågan om
frånsållning och utvinning av värdefullare material vid
planerandet av nyanläggningen. En frånsållning
måste man särskilt tänka på med hänsyn till den höga
halten av aska. Frånsållningen slopades emellertid
av två skäl:

1) Frånsållningen och borttransporten av
sållsoporna skulle ha erfordrat särskilt dyrbara åtgärder.
I en så stor stad som Hamburg måste man för
frånsållning och transport av varje ton sållsopor räkna
med kostnader av minst 3:50 à 4 Rmk,

2) Vid sållning av Hamburgs sopor stiger askans
smälttemperatur hos de grövre sopor, som skola
brännas. Slaggbildningen, som i och för sig vid
sopförbränning ej alltid är så lätt att genomföra, skulle
alltså bli ytterligare försvårad genom sållningen.

Vidare övervägdes avskilj ning av järn och
utplockning av det s. k. värdematerialet (papper, lump,
metaller, ben etc.). Detta kunde med stöd av
erfarenheterna från den äldre anläggningen utan vidare
lämnas ur räkningen, då den förhållandevis ringa halten
av utnyttjbara ämnen ej skulle ha täckt arbetskostnaderna.

Som huvuduppgift kvarstod således sopornas
förstöring genom förbränning utan tillsatsbränsle,
varvid förbränningsåterstoden skulle överföras så långt
möjligt i en användbar slagg. Förslaggningen hade
i den gamla sopförbränningsanläggningen visat sig
vara ett särskilt viktigt problem, som lösts på sådant
sätt att det blivit möjligt att överföra även de sämre
soporna i Hamburg till en användbar slagg.
Hamburgs byggnadsstyrelse har gjort ett banbrytande
arbete betr. slaggens användning med resultatet, att
den sållade slaggen från den gamla sopförbränningsanläggningen
sedan längre tid kunnat säljas till gynnsamma
priser (4 à 4:50 Rmk per m<sup>3</sup>) för
framställning av betong och för vägändamål.

Jämsides med slaggproblemet stod från första
början problemet om tillgodogörande av
förbränningsvärmet. Sedan Hamburgs elektricitetsverk förklarat
sig villigt att antingen övertaga ånga för ångnätet
eller elektrisk kraft, beslöts, trots sopornas ringa
värmevärde, att installera en ångpanneanläggning.
Med sopornas förbränning utan föregående
behandling, förslaggningen och slaggens bearbetning samt
värmets utnyttjande till ångproduktion och elektrisk
kraft voro alla riktlinjerna för den nya anläggningen
givna. Av schemat fig. 4 framgår hur nyanläggningen
i enlighet med dessa fordringar är uppdelad.

De från sopvagnarna i bunkrarna tippade soporna
tagas av en grip skopa från en travers och tömmas i en
skakränna, som via en automatisk våg vidarebefordrar
dem till ugnen. Här sker förbränningen och
förslaggningen. Förbränningsgaserna avge en del av
sitt värme till en luftförvärmare och passera sedan
en avgaspanna med överhettare och ekonomiser samt
bliva slutligen befriade från damm i en elektrisk
gasrenare. Slaggen släckes och transporteras till
slaggfabriken, där den sållas till säljbara sorter grövre
slagg och slaggsand.

a Sopbunker, b Polyp-gripskopa, c Skakränna, d
Förbränningsugn, e Kammare för flygaska, f Ångpanna,
g Elektrisk gasrenare, h Sugfläkt, i Kapselblåsmaskin
för förbränningsluften, k Automatisk vagn för slaggen,
l Torn för slaggsläckning., m Slaggbunker, n Gripskopa
för slaggen.
<img 1>
Fig  4. Schema över Hamburgs nya sopförbränningsanläggning vid Borsigstrasse.
</img>

Med hänsyn till att det i första hand är fråga om
en process för att oskadliggöra en avfallsprodukt-,
eftersträvades en så enkel och översiktlig
arbetsprocess som möjligt. För att i varje avseende uppfylla
de hygieniska fordringarna måste handarbete så gott
som alldeles undvikas, och alla anordningar
mekaniseras så, att inga orimliga anspråk ställdes på
personalen och att ingen beröring med soporna erfordrades.
Som framgår av fig. 4 och 5 är anläggningen indelad
i ett bunker- och ett ugns- och ångpannehus.

Anläggningen för slaggens bearbetning är placerad
i en särskild byggnad. Bunkerhuset i huvudbyggnaden
innehåller 4 djupa bunkrar, som vardera kunna
upptaga 600 m<sup>3</sup> sopor. De motsvarande 4
tippställena för de stora sopvagnarna äro anordnade på
långsidan. (Jämför fig. 6.) Då soporna i ett steg lyftas
från huvudbunkrarna till beskickningsbunkrarna
ovanpå ugnarna, erfordras en avsevärd höjd å
bunkerhuset. Trots detta är transportvägen för soporna
från huvudbunkern till ugnen mycket kort.
Ångpanne- och ugnshuset erhöll mindre höjd än
bunkerhuset. Där placerades den i 3 grupper uppdelade
ugnsanläggningen med tillhörande ångpannor och
elektrofilter samt hjälpmaskiner, destillationsanläggningen
för matarvattnet, den Pneumatiska asktransportören
och de elektriska hög- och lågspänningscentralerna.

Hela den maskinella driften är anordnad för
6 000/380 volt trefas växelström. För transporten av
soporna till ugnarna användas elektriskt drivna
4-motors-traverser med sänkbromskoppling och
polypgripskopor. Traverserna äro dimensionerade
för 7,5 ton bärkraft och 30 m/min, lyfthastighet.
Användningen av polyp-gripskopor vid soptransporten

<img 1>
Fig. 5. Sopförbränningsanläggningen i Hamburg sedd från NV.
</img>

<img 1>
Fig. 6. Soptippningen.
</img>

har givit utmärkta resultat. Inget som helst underlättande
av transporten genom människoarbete erfordras.

Som framgår av fig. 4 föras soporna från
beskickningsbunkrarna medels skakrännor till ugnarnas
beskickningsanordning. Dessa skakrännor ha visat sig
vara mycket ändamålsenliga som transportelement
för sopor. De transportera material av alla slag utan
driftsstörningar och åstadkomma samtidigt en för
förbränningen önskad uppluckring av soporna.

Ugnsanläggningen består av tre kammarugnar,
vilka beskickas och slaggas mekaniskt. Ugnstypen
är en schaktformig kammarugn (fig. 7) med en
plattrost med dysformiga luftöppningar. På rosten vilar
allt efter sopornas art ett 1 à 1 1/2 m högt skikt med
sopor. Dysrosten har valts, enär man vid ett så
olikartat bränsle ej kan överlåta åt bränslebädden att
fördela luften. På grund av den starkt växlande och
ofta mycket betydande vattenhalten hos soporna
förvärmes förbränningsluften till 250 à 300°. För
förvärmningen finnes en särskild strålningsförvärmare,
vilken är inbyggd som tak i den föraskningskammare,
som följer omedelbart efter ugnen. Förbränningsluften
blåses medels en kapselblåsmaskin genom de
olika elementen i denna luftförvärmare, vilken
värmes av förbränningsgaserna och strålningsvärmet
från den flygaska, som samlar sig på bottnen i
kammaren. Luftförvärmningen är till nytta ej enbart för
inledning av förbränningen utan stegrar även
ugnstemperaturen, vilket är nödvändigt för förbränning
av svårbrännbara beståndsdelar.

<img 1>
Fig. 7. Schematisk framställning av en kammarugn (system
"Inferno").
</img>

För att helt kunna utnyttja ugnens kapacitet är
såväl beskickningen som slaggningen mekaniserad.
Ugnens oeskickning sker automatiskt, och hela
skötseln sker från en gemensam central (fig. 8), vilken
skötes av en enda arbetare.

Ugnarna slaggas medels en hydraulisk kolv. Denna
avlägsnar i intervaller på 10--15 min. för varje gång
hälften eller en tredjedel av ugnens innehåll och då
endast den utbrända slaggen. Slaggkakan faller på
efterförbränningsrosten, där den ligger kvar under
nästföljande arbetsperiod. Här kunna sådana
beståndsdelar, som ha en särskilt låg förbränningshastighet,
efterbrännas. Från efterförbrännirigsrosten
transporteras slaggen medels en automatisk vagn till
slagganläggningen. Så snart slaggningen är
avslutad, beskickas ugnen på nytt. De nya i ugnen
införda soporna antändas av den i ugnen kvarvarande
elden, och nu börjar den nya chargen. Varje charge
varar 10--15 min., medan slaggningen och
beskickningen tar ca 1 1/2 min. Tiden för beskickning och
slaggning är således obetydlig. Härigenom och
genom ugnens övriga speciella egenskaper uppnås en
hög rostbelastning. På vintern kommer man upp
till ca 2 500 kg sopor per m<sup>2</sup> och timme och om
sommaren till ca 1 500 kg. Fig. 9 visar den i Hamburg
använda ugnen.

Dimensionerna äro med hänsyn till en sådan ugns
stora kapacitet avsevärda. Ugnskapaciteten uppgår
under vinterhalvåret till ca 160--200 ton per dygn,
under sommarhalvåret 100--110 ton, så att man i
allmänhet med 2 ugnar kan uppnå den erforderliga
genomsnittskapaciteten för anläggningen.

Den samlade flygaskan avlägsnas pneumatiskt --
allt efter årstiden en till tre gånger dagligen -- och
forslas till en central uppsamlingsplats, Här fuktas
askan före vidaretransporten. Den Pneumatiska
transporten har visat sig alltigenom utmärkt.
Emellertid har man ännu ej funnit någon tillfredsställande
användning för flygaskan. Lovande försök ha
utförts att omvandla flygaskan genom sintring till
högvärdigt gatubyggnadsmaterial.

För utnyttjande av det i förbränningsgaserna
befintliga värmet ha vattenrörpannor för ett tryck av
18 atö och 220°C överhettning inbyggts, vilka äro
utförda enligt från avgastekniken välkända
konstruktioner. Ångpannorna matas med kondensat resp.

<img 1>
Fig. 8. Manövercentral för förbränningsugnarna.
</img>

destillerat vatten, vilket senare åstadkommes i en
särskild avdunstningsanläggning med ångkompressor.

För att från första början utesluta varje obehag
av flygaska för omgivningen har efter varje ångpanna
anordnats en elektrofilteranläggning, system
Lurgi-Cottrell, som åstadkommer en praktiskt taget
fullständig utfällning av dammet i rökgaserna. Varje
ugns-ångpannegrupp är utrustad med en automatisk
dragregulator. Det övre ugnsrummet ävensom
föraskningskammaren stå under svagt undertryck.

För transport av slaggen finnes för varje
ugnsgrupp en elektriskt driven slaggvagn med
avståndsreglering, som forslar slaggen genom en under
ugnsgolvet liggande kanal till avlastningsplatsen och till
grovslaggbunkern. På vägen till slaggbunkern äger
en tämligen omfattande sönderdelning av slaggen
rum, vilket underlättar det efterföljande arbetet.

Då anläggningen för utnyttjande av slaggen endast
arbetar 8 timmar dagligen, bunkras slaggen framför
denna anläggning och föres därifrån medels
gripskopa till anläggningens beskickningsbunker.
Schemat för anläggningen för slaggens utnyttjande
framgår av fig. 10. Slaggen krossas först och befrias från
järn genom en magnet. Sedan tvättas slaggen i en
tvättmaskin. Den tvättade slaggen siktas därefter
till olika i handeln vanliga kornstorlekar. Dessutom
avskiljes slaggsanden av tvättmaskinen.

De med nyanläggningen uppnådda tekniska
resultaten ha delvis redan i sammanhang med
beskrivningen omtalats. Till en del punkter skall emellertid
särskilt hänvisas: Vid så dåliga sopor som i
Hamburg står givetvis frågan om förbränningen som
sådan i förgrunden. För sådana sopor kan man ej efter
de tidigare i Hamburg samlade erfarenheterna
reflektera på ugnar med spaltrost. Likaså kan en
kontinuerlig förbränning på grund av de ojämna soporna
ej komma i fråga. När alltså valet föll på ugnen med
periodisk drift, eftersträvades trots detta så mycket
som möjligt en förbränningsprocess, i vilken
temperaturändringarna genom beskickningen och
avslaggningen gjorde sig endast obetydligt märkbara. Detta
har till fullo lyckats genom snabbt arbetande
beskicknings- och slagganordningar. För att senare

<img 1>
Fig. 9. Sopförbränningsugn, systern "Inferno".
</img>

1 Beskickningsbunker, 2 Tömningsanordning,
3 Slaggkross, 4 Skakränna, 5 Magnetavskiljare,
6 Skakränna, 7 Slaggtvätt, 8 Skopelevator, 9
Såll, 10 Bunkrar för sållad slagg.

<img 1>
<table><td>Järn   <td>Sand                                   <td>Sållad slagg
</table>
Fig. 10. Arbetsschema för anläggning för slaggens bearbetning.
</img>

uppnå en högsta möjliga verkningsgrad måste
tillförsel av falskluft så mycket som möjligt undvikas.
Diagrammet fig. 11 ger en bild av ugnens arbetssätt
genom beskrivning av förloppet av förbränningstemperaturen,
ångtrycket och rökgasernas CO<sup>2</sup>-halt.
Förloppet av förbränningstemperaturen visar, att
förbränningsprocessen praktiskt taget är kontinuerlig.
De vid många äldre ugnsbyggnadssätt störande
uppehållen i beskickningen och avslaggningen märkas
knappast i den mekaniserade ugnen. Detta visar
även ångtryckskurvans förlopp. Även halten CO<sup>2</sup>
överträffar förväntningarna, om man tar hänsyn till
de ogynnsamma förbränningsegenskaperna hos
soporna. Vid bedömandet av halten CO<sup>2</sup> måste man
även hänvisa till att proven tagits bakom ångpannan,
dvs. att tillförsel av falskluft menligt inverkat på
dem. Genom koncentrationen av förbränningsprocessen
genom avkortande av uppehållen i
beskickningen och avslaggningen uppnår man också med
kammarugnen mycket fördelaktiga
avdunstningssiffror. Vid ett undre värmevärde av ca 700 kal/kg
uppnåddes en medel-nettoavdunstningssiffra av 0,76
kg, och vid ett värmevärde av ca 1 000 kal/kg en
medel-nettoavdimstningssiffra av 0,95 kg. Lösningen av
de uppställda problemen är alltså också i
värmetekniskt hänseende att betrakta såsom fullt lyckad.

<img 1>
Fig. 11. Förbränningsförloppet i "Inferno"-ugnen (vintersopor,
CO<sub>2</sub>-halten uppmätt efter ångpannan, före ångpannan ca 2 % högre).
</img>

</chapter>
<chapter name="NOTISER">
<h3><i>NOTISER</i></h3>
<b>Mariningenjörkåren.</b> K. m:t har utnämnt och
förordnat till marindirektör av 1:a graden i marinen
fr. o. m. den 22 juli 1933 specialingenjören av l:a
graden vid mariningenjörkåren Elis Elmquist samt till
specialingenjör av 2:a graden vid mariningenjörkåren
specialingenjören av 3:e graden vid kåren Harry Lenander.

<b>Socialstyrelsen.</b> K. m:t har förordnat t. f.
inspektören hos socialstyrelsen för bränslekontroll,
civilingenjören Nils Telander att fr. o. m. den 1 juli 1933 tills
vidare vara byråchef i socialstyrelsen för ärenden
rörande bränslekontroll m. m. samt t. f. förste
byråingenjören hos styrelsen C. G. V. Killander att tills vidare
vara inspektör hos socialstyrelsen för bränslekontroll m. m.

<b>Länsarkitekterna.</b> Byggnadsstyrelsen har förordnat
biträdande arkitekten hos styrelsen Sven Häggbom att
fr. o. m. den 1 augusti 1933 t. o. m. den 30 juni 1934
vara länsarkitekt i Gävleborgs och Jämtlands läns
länsarkitektdistrikt.

<b>Telegrafverket.</b> K. m:t har beviljat linjedirektören
vid telegrafverket Sven Lennman avsked från
linjedirektörsbefattningen med utgången av september
månad 1933.

<b>Statens järnvägar.</b> Järnvägsstyrelsen har
konstituerat och förordnat maskiningenjören vid statens
järnvägar Tor Wikland att fr. o. m. den 1 augusti 1933 vara
förste maskiningenjör vid statens järnvägar med
placering tills vidare såsom föreståndare för 14
maskinsektionen.

<b>Chalmers tekniska institut.</b> K. m:t har beviljat
professorn i organisk kemi vid Chalmers tekniska institut
Abraham Langlet avsked fr. o. m. den 10 juli 1933.

<b>Punkteringssäkra gummiringar.</b> På basis av en av
Alf Mathiesen patenterad metod för framställning av
poröst gummi har en norsk firma utexperimenterat ett
nytt system för cykelringar, varom Teknisk Ukeblad
(22 juni 1933) lämnat en del upplysningar. Ringarna
äro massiva, om ett sådant uttryck kan tillåtas om en
porös produkt, dvs. slangen är ersatt av en ring av
poröst gummi med tämligen tjocka cellväggar. Vikten
är ungefär densamma som hos en vanlig pneumatisk ring.

Det intressanta i meddelandet ligger däri, att man nu
synes ha kunnat framställa en produkt, som är
tillräcklikt motståndskraftig för tryck. Teknisk Ukeblad
anför ett utdrag ur protokoll vid tryckförsök och
deformationsmätning, som utförts vid Norges tekniske höiskolc.
En 29 mm ring av poröst gummi aribragtes därvid på
en halvcirkelformad järnfälg och belastades med
växlande laster, varefter den elastiska och den kvarstående
deformationen uppmättes, den senare dels omedelbart
efter provet, dels 2 min. efter upphörd belastning. Ett
antal av de funna värdena anföras här.

<sp>Sammantryckning i m m</sp>
<table><td c>Belastning kg     <td c>under belastn.       <td c>efter belastn.           <td c>elastisk
<td c>25                        <td c>4,61                      <td c>0,21                        <td c>4,40
<td c>50                    <td c>6,74                      <td c>0,80                        <td c>6,44
<td c>100                          <td c>8,50                       <td c>0,39                          <td c>8,20
<td c>200                        <td c>10,05                        <td c>0,52                           <td c>3,53
<td c>300                        <td c>10,73                        <td c>0,64                        <td c>10,09
<td c>400                        <td c>11,41                         <td c>0,81                         <td c>10,60
<td c>500                    <td c>11,81                    <td c>0,81                     <td c>11,00
</table>
Utförda prov angående volymförändring vid körning
ha likaledes givit gynnsamma resultat.

<img 1>
Jordbrukstekniska föreningens nya typ av navbössa för
arbetsvagnar.
</img>

<b>Smörjningsanordning för arbetsvagnar.</b> Smörjningen
av hjulen på arbetsvagnar är en omständlig procedur,
varför man kan antaga, att den ej tillgripes så ofta som
vore behövligt. I syfte att underlätta smörjningen
utexperimenterade jordbrukstekniska föreningen år 1930
en ny lagerkonstruktion som möjliggjorde smörjning
medelst handsmörjpress. Den karakteriserades av en
på axeländan placerad nippel, från vilken var borrad
en kanal till lagrets mitt, där den utmynnade på axelns
ovansida. Då det visat sig, att nippeln lätt blir utsatt
för åverkan, har föreningen nu uppgjort ett nytt förslag
till hjulnav för arbetsvagnar, av det utseende som
framgår av fig. Hjulbössan är här försedd med en
halvsfärisk kapsel av gjutjärn, i vilken smörjmedlet, helst
konsistensfett, införes genom en vinkelnippel. Som
kapseln har att motstå ett starkt inre tryck, momentant
upp till 300 kg/cm<sup>2</sup>, ha vanliga navkapslar av mässing
med plan ytterända ej kunnat användas.

<b>Nya kurser vid arbetsledareinstitutet.</b> Nästa kurs
vid arbetsledareinstitutet tager sin början den 25 sept.
1933 och är avsedd för <i>verkmästare och förmän.</i> Den
omfattar sex veckor och avslutas alltså den 4 november.
Programmet är i stort sett oförändrat. En <i>aftonkurs</i>
kommer troligen att anordnas under höstterminen, men
detaljerna äro beträffande denna ej fullt klara. En
<i>ingenjörskurs</i> anordnas den 20/11--16/12 och pågår
alltså fyra veckor. Slutligen hålles en arbetsledarekurs
den 15/1--24/2 1934. För denna kurs äro genom
samverkan med jernkontoret särskilda anordningar
vidtagna för att tillgodose gruvhanteringens och
järnverkens speciella utbildningsbehov. Närmare
upplysningar om dessa kurser erhållas från Sveriges
industriförbunds arbetsledareinstitut, Stockholm 16.

<b>Statsunderstöd åt hantverksmästare för utbildande
av lärlingar.</b> Kommerskollegium har tillkännagivit, att
beviljande av statsunderstöd för utbildande av lärlingar
med utbildningstid från tidpunkt under budgetåret
1933/1934 kommer att äga rum vid fyra särskilda
tillfällen. Ansökningstiden utgår första gången den 31
juli 1933. De därpå följande ansökningstiderna utgå
den 30 september 1933, den 31 december 1933 och den
31 mars 1934. Ansökning skall ingivas till kommerskollegium
och vara avfattad enligt fastställt formulär.
Ansökningsblanketter tillhandahållas hos kommerskollegium.

<b>Lokal säkerhetstjänst</b> är titeln på en av Sveriges
industriförbunds arbetsledareinstitut nyligen utgiven

broschyr, vilken innehåller dels trenne sammandrag av
föreläsningar vid institutets kurs för säkerhetsingenjörer
i december 1932 (referat av föreläsningarna och
åtföljande diskussioner ha tidigare varit publicerade i
tidskriften Arbetarskyddet), dels redogörelser för den
lokala säkerhetstjänsten vid några mera kända företag.
Innehållet i den sistnämnda avdelningen är till stor del
hämtat ur den numera upphörda arbetsfredskommitténs
rapport nr 2 men har underkastats granskning och
komplettering vid resp. företag. Broschyren betingar ett
pris av 50 öre.

<b>Hantverksinstitutets svetsningskurser.</b> Under
eftersommaren anordnas av hantverksinstitutet i Stockholm
tvenne <i>instruktionskurser i gassvetsning,</i> nämligen dels
i <i>Örebro under tiden 28 aug.--2 sept.</i> och dels i <i>Skövde
under tiden 25--30 september.</i> Vid Örebrokursen är
samarbete etablerat med Örebro stads fabriks- och
hantverksförening, ledningen för därvarande yrkesskolor
samt a.-b. Nordiska syrgasverken. De praktiska
övningarna äro förlagda till S. J:s huvudverkstäder i
Örebro. Vid Skövdekursen samarbetas på motsvarande sätt
med Skövde hantverks- och industriförening samt a.-b.
Nordiska syrgasverken i Stockholm och a.-b. Svenska
carbidkontoret i Göteborg.

Båda kurserna omfatta inalles ca 60 timmars teoretisk
och praktisk undervisning, varav ungefär 1/3 i form
av föreläsningar och ca 2/3 i form av rent praktiska
övningstimmar med gruppindelning allt efter
förkunskaper och yrkesområden.

Minst 3 års praktisk verksamhet inom med svetsning
samhörande yrkesområde eller event. motsvarande
tekniska studier samt minst 20 års ålder är förutsättning
för deltagande. Kursavgiften är 45 kr.

Närmare uppgifter om resp. kursprogram samt om
möjligheterna till erhållande av s. k. resebidrag
tillhandahållas direkt från Hantverksinstitutet, adress:
Nytorgsgatan 17, Stockholm.

<b>International Automotive Engineering Congress.</b>
Society of Automotive Engineers har inbjudit Svenska
teknologföreningens medlemmar att bevista och deltaga
i den International Automotive Engineering Congress,
som avhålles i Palmer House i Chicago 28 augusti--
4 september 1933. Eftersom kongressen pågår
samtidigt med utställningen "The Century of Progress"
kommer den att kombineras med många för
kongressdeltagarna lockande evenemang, däribland
internationella flygtävlingar och tävlingen om Gordon
Bennett-pokalen. Närmare upplysningar om kongressens
program m. m. erhållas från Svenska teknologföreningens
kansli.

<b>The Twelfth Shipping, Engineering & Machinery
Exhibition</b> hålles i Olympia, London, den 7--23 september.
Till Svenska teknologföreningen har inkommit en
inbjudan till föreningens medlemmar att besöka
utställningen den 22 september och därvid intaga lunch
tillsammans med utställningens bestyrelse och medlemmar
av The Institution of Civil Engineers, som kommer att
ordna ett officiellt besök å utställningen nämnda dag.
De ledamöter av föreningen som äro intresserade av
frågan kunna erhålla närmare upplysningar å föreningens
kansli.

<b>Högspänningskonferensens facit.</b> Det sjunde mötet
med la Conférence Internationale des Grands Réseaux
Electriques, vilket som bekant hölls i Paris i senare
hälften av juni detta år, samlade ett oväntat stort
antal deltagare, sammanlagt 751 stycken eller mer än som
förekommit vid tidigare möten, t. o. m. under de goda
åren. Antalet till konferensen ingivna rapporter
uppgick till 129. Konferenshandlingarna, innefattande
rapporter och stenografiska referat av de förda
diskussionerna, komma att föreligga i slutet av innevarande
år och beräknas rymmas i tre volymer om sammanlagt
2 400 sidor. Förfrågningar rörande konferenshandlingarna
besvaras av Secrétariat General de la Conférence,
Avenue Marceau 54, Paris.

<b>Statens elektrotekniska fackskola i Västerås</b> hade
under läsåret 1932--1933 sammanlagt 62 lärjungar
närvarande, därav 32 i klass I och 30 i klass II. Under
kalenderåret 1932 utexaminerades 27 lärjungar, därav
vid vårterminens slut 21 och vid höstterminens början
G. Uppgift om innehavd anställning har till skolan
ingått från 17 under året utexaminerade, varav framgår,
att ej mindre än 11 av dessa erhållit anställning i
Västerås. Antalet inträdessökande var vid
höstterminens början 1932 60 till kl. I och 1 till kl. II.

<b>Förteckning över Chalmersingenjörer.</b> Chalmersska
ingenjörsföreningen har nyligen utgivit en katalog över
ingenjörer, utexaminerade från Chalmers tekniska
institut samt över Chalmersska ingenjörsföreningens
aktiva medlemmar och Teknologföreningen "C. S:s"
passiva och aktiva medlemmar. Det är en ganska diger
förteckning som på detta sätt hopbragts. Antalet
ingenjörer, vilkas adresser varit kända för utgivaren,
uppgår till ej mindre än ca 2 300, och i jämförelse
härmed betyder ej antalet av dem, vilkas adresser äro för
red. okända, sammanlagt 72 stycken, så mycket.

Chalmersska ingenjörsföreningen räknade vid
årsskiftet 732 medlemmar, varav 229 i
Stockholmsavdelningen och 37 i Smålandsavdelningen. Av
utexaminerade chalmersingenjörer tillhöra alltså endast ca 30 %
föreningen.

I huvudavdelningen i Göteborg är direktör Ernst
Hedén ordf., direktör C. A. Reuterswärd v. ordf. och
civilingenjör K. E. Wallman sekreterare. Ordförande i
lokalavdelningen i Stockholm (avdelningen borde vara
anträffbar i telefonkatalogen) är ingenjör Bertil
Traneus, v. ordf. byråchef E. V. Gabrielson och sekreterare
advokat Gösta Wingårdh. I Smålandsavdelningen (med
säte i Nässjö) är civilingenjör H. Skarstedt ordf.,
ingenjör Hj. Carlsson-Röttle v. ordf. och stadsingenjör
Carl E. Ericsson sekreterare.

<b>Höstmässan i Leipzig</b> är i år förlagd till tiden
27--31 augusti (textilmässan avslutas dock redan den 30).
Under samma tid hålles den sedvanliga mässan för
"Bau-, Haus- und Betriebsbedarf". Under benämningen
"Erste braune Grossmesse" ingår i Leipzigmässan för
första gången en utställning av det tyska hantverkets
och småindustriens produkter, varigenom man åsyftar
att öppna den internationella marknaden även för dessa.

<b>Rättelser.</b> I notisen "Uppmätning av skärpan hos
rakklingor" (häfte 26, sid. 264 a) har den vid mätningen
begagnade mätkroppens vikt felaktigt uppgivits till
0,01 à 0,02 g i stället för 0,1 à 0,2 g. I notisen "Nya
rön angående Hesselmanmotorns bränsleekonomi"
(häfte 29/30, sid. 285) har första meningen förvanskats
genom bortfall av ett ord. Som även framgår av fig.,
minskas bränslekostnadens andel av totalkostnaden, i
den mån lastförmågan ökas. Vidare har
lufttillsatsventilen av ett förbiseende kommit att benämnas
avlastningsventil, vilket förhållande påpekats av förf.
men ej hunnit rättas före tryckningen.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Technische Kulturdenkmale.</b> Im Auftrag der
Agricola-Gesellschaft beim Deutschen Museum herausgegeben
von Professor Dr C. Matschoss vom Verein Deutscher
Ingenieure und Dr Ing. Werner Lindner von Deutschen
Bund Heimatschutz unter Mitarbeit von August
Hertwig, Hans von und zu Loewenstein, Otto Petersen und
Carl Schiffner. Ganzleinenban, Din Format A 4, 136
Seiten mit 252 Abb. RM 6:50. Verlag F. Bruckmann
AG. München 1932.

Vid tidigare tillfällen har jag i denna tidskrift
berört de strävanden, som sedan några år kommit till
uttryck i Tyskland för räddande och bevarande av
tekniska minnesmärken av olika slag, det må nu gälla hela
äldre nedlagda industrianläggningar eller enstaka större
maskiner, broar, kranar o. d. Det sedan någon tid i
Tyskland pågående storartade inventeringsarbetet har
som en första frukt avsatt, att ett betydande antal
minnesmärken inregistrerats och numera få det skydd och
den vård, de behöva. Som en andra frukt har
framkommit ett bokverk, vilket i förnämlig utstyrsel, med
vackra bilder och lättflytande text återger och beskriver
några hundra av dessa mera märkliga tekniska, industri-
och hantverkshistoriska minnesmärken, som ibland av
en slump, ibland med bestämd avsikt kommit att
bevaras. Den i det praktiska livet arbetande ingenjören,
som står mitt uppe i och omgiven av den nutida
ingenjörskonstens mästerverk, glömmer eller har kanske icke
ens reda på att den tekniska utvecklingen icke
överallt går fram med lika hastighet på så bred front, som
man lätt är benägen att tro. Ej långt från allfarvägen
finnas i alla länder hantverksyrken, industrigrenar och
tekniska anordningar, som med märkvärdig seghet
bibehållit sig oförändrade genom århundradena. Detta
gäller icke endast Tyskland utan t. e. även vårt land.
En sådan sammanställning av detta förhållande, som
finnes i den ifrågavarande boken, ger ett nytt
perspektiv på den tekniska utvecklingens gång, och ett
studium av den kan därför livligt rekommenderas åt varje
för utvecklingen inom yrket intresserad ingenjör.
<tab><tab><tab><tab><tab><tab><tab><tab><i>Torsten Althin.</i>

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Skånska ingenjörsklubben och Tekniska föreningen
i Hälsingborg</b>
företogo den 20 maj en gemensam utfärd till Svalöv och
Landskrona. Färden företogs i medlemmarnas egna
bilar och räknade över 100 deltagare, av vilka ungefär
hälften damer. I Svalöv besågos Sveriges utsädesförenings
laboratorier och växthus under ledning av resp.
avdelningschefer, sedan föreståndaren professor H.
Nilsson-Ehle dessförinnan i ett orienterande föredrag
lämnat en överblick över vad utsädesföreningen hittills
utfört och vilka riktlinjer den följer för sitt fortsatta
arbete. På grund av landets utsträckning i norr och
söder med därav följande olika klimatiska förutsättningar
har föreningen icke mindre än 9 filialer på olika
breddgrader. Arbetet är fördelat på 6 avdelningar: en för
vete, en för korn, en för råg, en för potatis, en för havre,
en för baljväxter. Man beräknar totala värdet av de
under årens lopp sedan föreningens bildande 1886 gjorda
skördeökningarna genom förbättrat utsäde till en
milliard kronor. Till föreningen har staten utbetalt
bidrag med 4 millioner. Bäst har man lyckats med vete,
där förbättringen är 40 % för de i Skåne odlade
sorterna, 20 % för dem i Mellansverige. Mycket ringa
resultat har man uppnått i fråga om potatis. För
närvarande ligger huvudvikten på de övervintrande
foderväxterna. För att kunna undersöka vinterhärdigheten
oberoende av den rådande väderleken har man ett
köldlaboratorium, där man kan alstra en temperatur av
minus 25 grader. Med elektriska lampor alstrades även
konstgjord sommar, och i ett av växthusen fingo
besökarna betrakta en del växter, som nu i maj befunno sig
i höstens stadium. Med sinnrika apparater
undersöktes bakningsdugligheten hos olika mjölsorter.
Inmalningsprocenten fastställes av k. m:t huvudsakligen efter
de i Svalöv vunna resultaten. Det avgörande är,
egendomligt nog, icke mjölets lämplighet för brödbakning
utan för gräddning av pannkakor. Från
utsädesföreningen promenerade man till Bondesons
lantbruksaktiebolag, där en rundtur under ledning av direktören
agronom L. Bondeson gjordes genom nötkreaturs- och
svinstallar. De senare befolkades av cirka 1 700 grisar
i alla åldrar mellan en dag och fyra år. Som man
kunnat vänta sig, tilldrogo sig de yngsta telningarna det
största intresset från damernas sida. Även mejeriet
togs i skärskådande, varvid den förbluffande
upplysningen lämnades, att producenten fick nöja sig med ett
pris av 57 öre per kg för en ost, som såldes i butikerna
i närmaste stad för 1:50. Från Svalöv gick färden till
Landskrona, där gemensam middag intogs på
Strandpaviljongen med tal och något sång. Därpå följde
samkväm med dans. Småningom återvände en var till sin
hemort. <tab><tab><tab><tab><tab><tab><tab><tab><i>F. M.</i>

<b>Tekniska förbundet i Borås</b>
sammanträdde fredagen den 16 juni å Stadshotellet i
Borås under ordförandeskap av överingenjör Alex.
Engblom.

Denne framhöll att huvudanledningen till sammanträdet
var, att man före utarbetandet av de slutliga
byggnadsritningarna för det nya textiltekniska
institutet i Borås gärna ville bliva i tillfälle att taga del av
de synpunkter och önskemål beträffande institutet, som
de i praktiken verksamma industrimännen önskade
framföra och betonade institutets bägge uppgifter att
tjäna som stöd för undervisningen och som
laboratorium för olika undersökningar inom textilindustrien.

Civilingenjör Stig Kjellstrand lämnade därefter, med
ledning av ljusbilder, en redogörelse för de olika
förslagen som utarbetats till institutet såväl yttre
gestaltningen som maskinell utrustning. Förslagen omfatta
såväl de spinneri- och väveritekniska processerna som
avdelningar för trikåfabrikation och appretur.

Under diskussionen gavs enhälligt uttryck åt
tillfredsställelsen över tillkomsten av ett institut enligt
uppgjorda planer. Allt borde göras för att se till att
institutets maskinella utrustning på ett tillfredsställande
sätt skulle kunna fylla de uppgifter, som från
industriens sida kunde komma att ställas på densamma.
Det måste således finnas möjlighet att utföra
undersökningar under vetenskapligt sett så betryggande
förhållanden som möjligt, vilket i sin tur innebure att
anordningarna för befuktning, uppvärmning osv. måste
kunna tillfredsställa även relativt högt ställda anspråk.

Sammanträdet var synnerligen talrikt besökt och
efterföljdes av sedvanlig supé. <tab><tab><tab><i>W m.</i>

</chapter>
<chapter name="RÄTTELSE">
<h3><i>RÄTTELSE</i></h3>
<b>En ny mikromanometer.</b>

I häfte 28 förekommer i artikeln En ny
mikromanometer ett par fel som undgått förf. vid
korrekturläsningen. I första spalten på sid. 275, sjunde raden
nedifrån står "dess fria vätskeyta" skall vara "kärlets D
fria vätskeyta". Fyra rader längre ned står "inre fria
vätskeyta lika med D" skall vara "inre fria vätskeyta lika
med A".

</chapter>
<chapter name="TEKNISK TIDSKRIFT
HÄFT. 32 ÅRG. 63 12 AUG. 1933">
<h1>TEKNISK TIDSKRIFT</h1>
<h2>HÄFT. 32 ÅRG. 63 <tab>12 AUG. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Världskraftkonferensens nordiska sektionsmöte 1933. -- Notiser. -- Personalnotiser.

<img 1>
Presidium, talare, delegater, m. m. vid sektionsmötets öppnande i Stockholm. Vid presidiebordet från vänster: Edy Velander, B. Wuolle, H. H. Blache.
G. Malm, G. Mercier, O. von Miller, h. k  h. kronprinsen, A. F. Enström, dold av D. N. Dunlop (stående), C. Matschoss, G. Vallauri, S. Kloumann, A. Genthial.
</img>

</chapter>
<chapter name="VÄRLDSKRAFTKONFERENSENS NORDISKA
SEKTIONSMÖTE 1933.">
<h2>VÄRLDSKRAFTKONFERENSENS NORDISKA
SEKTIONSMÖTE 1933.</h2>
Världskraftkonferensens nordiska sektionsmöte,
som ägde rum den 26 juni--8 juli, rönte
storartad tillslutning. Antalet deltagare uppgick till
bortåt 900, varav nära hälften från de nordiska
länderna. Trots den stora tillsltitningen -- man hade
tidigare räknat med 500 à 600 deltagare -- gick det
hela organisatoriskt väl i lås.

Konferensen inleddes med ett två dagars besök i
Köpenhamn, varunder deltagarna bereddes tillfälle
att besöka ett större antal stora danska industrier,
bl. a. Burmeister & Wains varv, F. L. Schmidth &
Cies verkstäder för cement- och tegelmaskiner,
Nordens, De Kongeliges samt Bing & Grøndahls
porslinsfabriker, Nordiske Kabel- og Traadfabriker, Vølunds
motorverkstäder, Tuborgs och Carlsbergs bryggerier,
Köpenhamns elektricitetsverk samt ett flertal
museer, det hela inlett av en officiell mottagning samt
interfolierat av bilturer, en utflykt till Helsingör
med dieselelektriskt tåg samt återfärd med
Ostasiatiska kompaniets M/S Meonia samt självfallet både
middagar och luncher.

Den 28 juni samlades konferensdeltagarna i Stockholm,
där kraftkonferensens sektionsmöte och den
därtill anknutna konferensen för stora dammar
officiellt öppnades vid en sammankomst i
konserthuset, dit även konferensförhandlingarna förlagts.
Det är oss av utrymmesskäl icke möjligt att ange de
talare som framträdde vid de olika mottagningarna
m. m. och ännu mindre att referera dem. Vi
hänvisa i detta avseende till dagspressens referat frän
mötet och till det officiella konferenstryck, som
utkommer i sinom tid. Vare nog sagt, att mötets
förgrundsfigurer förutom av sektionsrnötespresidenten,
kommerserådet Enström, och kronprinsen, vilka
bägge höllo uppmärksammade anföranden, utgjordes
av Världskraftkonferensens president och grand old
man excellensen O. von Miller, Mr D. N. Dunlop,
ordförande i internationella verkställande kommittén,
samt av Monsieur G. Mercier, ordförande i konferensen
för stora dammar.

Efter öppningshögtidligheterna företogs en tur i
bussar runt staden, och på kvällen stod teknologföreningen
för värdskapet vid en del facksamkväm,
under vilka konferensdeltagarna hade tillfälle
bekanta sig med varandra. Ett av Samkvämen tog
formen av en färd med en mälarbåt runt Stockholms
hamn. De kvinnliga konferensdeltagarna
underhöllos samtidigt på Royal. Dagen därpå, den 29
juni, började konferensförhandlingarna sektionsvis
och fortsatte med vissa avbrott t. o. m. den 4 juli.
Under medverkan av respektive generalrapportörer
återges längre fram korta sammandrag av det
väsentligaste som framkom i de olika rapporterna och
diskussionsinläggen. Sammanlagt omkring 175
rapporter hade avgivits, vilka sedan sammanfattats i
11 generalrapporter motsvarande de olika
sektionerna. För dammkonferensen kommer senare en
särskild redogörelse att lämnas i vår väg- och
vattenbyggnadsavdelning. I anslutning till konferensen
förekom också en överläggning mellan
representanter för olika vattenbyggnadslaboratorier om
bildandet av en särskild hydraulisk forskningskommission.

Nyssnämnda avbrott i förhandlingarna utgjordes
bl. a. av ett par dagars resa till Finland för besök
vid finska industriella verk och anläggningar. Resan
räknade ett 80-tal deltagare. Därunder besöktes
bl. a. Abborrfors kraftverk, Karhula kraftverk och
träsliperi, Enso cellulosafabrik, Imatra kraftverk och
Kymmene pappersbruk. Ytterligare exkursioner
ägde rum lördagen den 1 juli till Västerås, där
Aseas verkstäder och statens ångcentral besågos
samt till Norrköping--Finspång, där Holmens bruk
resp. Stal och Finspongs metallverk besågos. I
övrigt voro konferensdagarna inströdda med diverse
förströelser, i huvudsak avsedda för det kvinnliga
inslaget i konferensen. Utflykter till Drottningholms
slott och teater, Saltsjöbaden m. m. utgjorde
sålunda uppskattade divertissement. -- Den stora
mötesbanketten i det imponerande Stadshuset hörde
givetvis också till glanspunkterna.

Efter konferensdagarna i Stockholm ägde en del
studieresor rum. För dammkonferensens resa
hänvisa vi till nyssnämnda specialredogörelse. I övrigt
gick en färd över Sundsvallsdistriktet med
demonstration av Sunds sågverk, Östrands sulfat- och
Fagerviks sulfitfabriker, bussfärd längs Indalsälven
samt besök vid Hammarforsen och Krångede kraftverk
samt förplägnad i olika former under Svenska
cellulosabolagets värdskap. Färden gick därifrån
till Norge med en avstickare till Falun, där Falu
elektriska belysnings a.-b. samt representanter för
Bergslaget omhändertogo resenärerna, visade
sevärdheterna och utövade värdskap. En annan färd gick
över Fagersta, Karlstad, Uddeholm med besök vid
vederbörande järnbruksföretag och förvaltningar.
En tredje resa gick över bl. a. den nyelektrifierade
södra stambanan, med besök vid Malfors, Motala
verkstäder och Huskvarna vapenfabriker, och en fjärde
över Göteborg och Trollhättan med besök vid
Götaverken, S. K. F:s fabriker, Papyrus, Göteborgs
elektricitetsverk, Vargön, Trollhättan och Lilla
Edets kraftverk. Under samtliga resor kommo
resenärerna i åtnjutande av älskvärt och gästfritt
värdskap från de olika industriföretagens sida.

Den 7 juli på morgonen sammanträffade de olika
färdgrupperna på Haldens järnvägsstation och sedan
i Sarpsborg, där Borregaards stora pappers- och
cellulosafabriker besågos av en kontingent, varefter
under en bilfärd längs Glommen Vamma samt
Mörkfoss-Solbergsfoss kraftverk inspekterades. På
eftermiddagen inträffade man i Oslo och dagen därpå
ägde konferensens avslutning rum i universitetets
aula. Härunder höll bl. a. direktör S. Kloumann ett
uppmärksammat föredrag om vattenkraftens
företräden framför andra kraftkällor. Sedan ägnade man
sig åt sightseeing och lunch, tills det var tid att
begiva sig till Akershus inom vars minnesrika murar
dagen avslutades med bankett. På söndagen stod
Oslo stad för rusthållet vid en lunch på Frognersätern,
och dagen därpå började en del studieresor i
Norge med besök vid Rjukan, Nore, Odda m. fl.
norska kraftindustriella verk.

Vi ha redan konstaterat att konferensen
organisatoriskt i stort sett gick väl i lås. Äran härav
tillkommer i främsta rummet konferenspresidenten,
kommerserådet Enström, samt generalsekreteraren,
ingenjör Edy Velander, jämte de olika organisations-
och mottagningskommittéerna, den svenska
bestående av generalkonsul Henke, major H. von
Heidenstam, kapten G. Berg, överingenjör A. Ekwall,
byråchefen I. Öfverholm, elektr. inspektören R.
Holmer och ingenjör Harry Nyström. Våra grannar
i Danmark, Finland och Norge hade också väl
lyckats att inom det till tiden begränsade
programmet för besöken i dessa länder få ut det mesta
möjliga. Gästfriheten var över lag utomordentlig. Vi
ha också anledning tro att det övervägande antalet
konferensdeltagare funno sig väl tillrätta -- de få
hörbara undantagen ständiga "Besserwisser"
bekräfta endast huvudomdömet.

I vad mån själva konferensdiskussionerna
motsvarade förväntningarna är vanskligt att döma om.
Programmet för dessa var emellertid väl genomarbetat
och förberett. Särskilt dammkonferensdiskussionerna
konstaterades såsom mycket givande. Som
bestående värde av konferensen återstår också det
värdefulla konferenstrycket.

Som nationell och allmän nordisk reklam fyllde
konferensen höga anspråk. Det har säkerligen varit
av utomordentlig betydelse att för en så representativ
samling utländska industrimän och tekniker få
visa vad vi kunna prestera på det industriella
området såväl inom själva krafttekniken som inom av

denna beroende industrier. Det ar en propaganda
med verkningar på lång sikt. Från den svenska
industriens sida försummades ej heller tillfället till en
verklig upplysningsverksamhet delvis under
medverkan av konferensledningen som genom
publikationen Power and Industry in Sweden, redigerad av
ingenjör C. Thäberg, velat giva deltagarna ett mera
bestående minne av Sverige. Vattenfallsstyrelsen
och Svenska vattenkraftföreningen hade ordnat med
instruktiva publikationer rörande den svenska
kraftindustrien, och en hel del enskilda industriföretag
gjorde sig också påminta genom olika skrifter.

</chapter>
<chapter name="KONFERENSFÖRHANDLINGARNA.">
<h3>KONFERENSFÖRHANDLINGARNA.</h3>
Sektion 1. <b>Storindustriens energiförsörjning.</b>
Sektion l a. <b>Elektrisk energi.</b>

Grundtemat i en stor grupp av rapporter inom
sektionen 1 a, storindustriens försörjning med
elektrisk energi, utgjordes av betraktelser över olika
faser av den ständigt fortgående striden mellan
centralt och lokalt producerad kraft. Den lämpligaste
fördelningen av kraftproduktionen på
bottenkraftverk och toppkraftstationer behandlades i en tysk
och en schweizisk rapport. Det är betecknande för
den senaste tidens utveckling, att båda författarna
kunde visa, att dieselmotorn skulle vara den
billigaste spetskraftkällan även i stora kraftverk och
ända upp till utnyttjningstider av storleksordningen
1 000 à 1 500 timmar per år. I den schweiziska
rapporten kom därnäst pumpackumuleringsverket.

I <sc>Borgquists</sc> rapport om storkraftsystemet som
energikälla för storindustri och järnvägar lämnades
en översikt över den nuvarande stridsställningen
mellan centralkraft och lokalkraft. Det framhölls,
hur det ofta förbisågs, att storkraftsystemen hade
möjlighet att producera icke endast bottenkraft utan
även toppkraft till billigt pris, och det underströks,
att detta måste komma till uttryck i lämpligt
avvägda toppkrafttaxor. Exempel lämnades på
Vattenfallsstyrelsens industritaxor samt taxan för leverans
av kraft till Statens järnvägar.

Av ett par tyska rapporter framgick, att
centralkraften i Tyskland ständigt går framåt på
bekostnad av lokalt genererad kraft, trots att
centralkraften haft att kämpa emot den i industrikretsar
traditionella önskan att vara oberoende av
främmande kraftleverantörer och trots att en
överskattning av betydelsen av garanterade
förbrukningssiffror vid små ånganläggningar med relativt kon
utnyttjningstid icke sällan lett till kapitalinvestering
i nya lokala kraftstationer.

Kraftförhållandena i England karakteriseras av att
<i>the Grid System</i> nu nalkas sin fullbordan: ett av
staten byggt landsomspännande ledningsnät, till
vilket alla kraftföretag anslutits, varefter äldre och
oekonomiska kraftstationer nedlagts och
kraftproduktionen koncentrerats till ett antal utvalda verk.
Den väldiga betydelsen av detta företag illustreras
av uppgiften att, om <i>the Grid</i> varit i funktion före
1930, så skulle det i <i>resrv</i>maskineri i engelska
kraftstationer nedlagda kapitalet varit 42 mill. pund
mindre än vad det nu är.

En belgisk rapport redogjorde för den belgiska
industriens insats i skapandet av den nu bestående
organisationen med distriktsvis koncentrerad
kraftproduktion vid industrien tillhöriga verk, varvid
distrikten äro hopknutna med 150 kW utjämningsledningar.

För de svenska brukens kraftförhållanden redogjordes
i en rapport av <sc>Kleman</sc> och <sc>Upmark.</sc> Om
Krångedeföretagets uppkomst och organisation
handlade en uppsats av <sc>Forssblad.</sc> En norsk rapport
behandlade samkörningen mellan tio eljest oberoende
kraftföretag i sydöstra Norge. I en annan norsk
rapport lämnades upplysningar om det av norska,
svenska, danska och tyska intressen grundade
Norsk Kraftexport A/S, som har till uppgift att
bearbeta de med kraftexport i stor skala från Norge
till kontinenten förknippade tekniska, ekonomiska
och juridiska spörsmålen.

De särskilt energislukande industriernas problem
behandlades i en norsk och en amerikansk rapport,
av vilken senare det framgick, att för
aluminiumindustrien lämpligt belägna vattenfall nu äro
sällsynta i Förenta staterna och Canada. Författaren
ansåg det icke uteslutet, att ångkraft skulle kunna
komma till användning vid aluminiumframställning.

Utnyttjandet av hydraulisk överskottsenergi
behandlades i en finsk och en canadensisk uppsats. I
båda rekommenderades elektriska ångpannor, som
numera kunna byggas i enheter upp till 50 000 kW
och för 22 000 volt.

Taxeformerna voro föremål för behandling i ett
par rapporter, och det förefaller numera på de flesta
håll vara klart, att den äldre taxeformen med
enbart kWh-avgift icke är lämplig, utan att man,
åtminstone för industrikraft, måste gå över till
två- eller flerdelade tariffer av den typ, som använts hos
oss sedan 25 år tillbaka. Så har skett i England vid
alla kraftuppgörelser i samband med Gridsystemet.

Några uppsatser gällde metodiken vid behandling
av krafttekniska frågor, däribland en uppsats av
<sc>Torsten Holmgren</sc> om värdet av vattenkraft.
Andra rapporter behandlade tekniska detaljer,
regulatorkonstruktioner, kommunikations- och
mätteknik samt oljefria strömbrytare. <sc>Englesson</sc> hade en
rapport om Kaplanturbinen och <sc>Upmark</sc> en om
hydrauliska magasin. Slutligen förekom ett stort
antal rapporter med synnerligen värdefullt statistiskt
material från många länder. <tab><tab><i>K. G. Ljungdahl.</i>

Sektion 1 b. <b>Gas.</b>

I generalrapporten påvisas, att under de sista åren
betydande framsteg gjorts i avseende på
tillgodogörandet av naturgas och koksugnsgas såsom
industriellt bränsle. I samband därmed ha rörnäten för
tillvaratagandet av dessa gaser och deras fördelande
till olika konsumtionsändamål högst avsevärt
utvecklats. Uppfattningarna om den ekonomiska gränsen
för transporten av gasen äro emellertid mycket olika.
I U. S. A. ledes t. e. naturgas från Texas till Chicago,
ett avstånd av ca 1 600 km, i en ledning för 5
millioner m<sup>3</sup> per dag. I Tyskland har man inom
Ruhr-distriktet utbyggt ett omfattande gasnät, genom
vilket per år transporteras ca 1,5 milliarder m<sup>3</sup>
koksugnsgas, huvudsakligen för industriändamål. Den
ekonomiska gränsen har där ansetts ligga vid ca 150
km. En undersökning rörande möjligheterna för ett

motsvarande gasrörnät inom Englands största
kol- och industridistrikt, Sheffield-området, gav till
resultat, att den ekonomiska gränsen där nås redan
vid 32 km. I rapporten beröras en del av
anledningarna till dessa så vitt skilda uppfattningar,
varvid bl. a. framhålles, att utom hindrande äldre
koncessionsbestämmelser en starkt bidragande orsak är
den olika grad, i vilken teknikens senaste framsteg
på förbränningsområdet tillämpats inom de olika distrikten.

Genom bl. a. "diffusionsförbränning" och
"kontrollerad atmosfär" i industriella ugnar, t. e. för
stålbehandling, erhållas nu verkningsgrader upp till
50 % utan och 70 % med luftförvärmning mot
tidigare 20--30 % samtidigt med en mycket
skonsammare behandling av det upphettade godset.

I generalrapporten påvisas även betydelsen för
gaspriset av en lönande användning för den vid
gastillverkningen erhållna koksen. En sådan är
eldning av varmvattenpannor för uppvärmningsändamål,
där koksen enligt svenska omfattande
undersökningar ger en verkningsgrad av i genomsnitt
81 % mot av en del författare antagna 50 %.

Under diskussionen framhölls av <sc>Smith,</sc> England,
<sc>Lassalle,</sc> Belgien, och <sc>Lent,</sc> Tyskland, att den
ekonomiska gränsen för transporten av
koksugnsgas måste ligga mycket olika i olika länder och
distrikt på grund av olika lokala betingelser, men att
den i stort sett allt mer förskjutes uppåt. Lent
nämnde, att man inom Ruhrgas A. G., som handhar
den stora gasdistributionen inom Ruhrgebitet, ej
längre anser gränsen ligga vid 150 km utan nu
anser, att det lönar sig transportera koksugnsgas från
Ruhr så långt som till Hamburg och Berlin.

<sc>Rosenthal,</sc> Tyskland, och v. <sc>Galocsy,</sc> Ungern,
framhöllo rörande koksanvändningen, att de i
Sverige anställda proven med kokseldade
varmvattenpannor måste ha visat så höga verkningsgrader på
grund av särskilda omständigheter, såsom god
skötsel, jämn värmeförbrukning m. m.; under
mellan-europeiska förhållanden skulle man aldrig med där
använda höga vattentemperaturer, upp till 90°,
komma upp till högre verkningsgrad än 50--60 %
för hel eldningssäsong. <sc>Hultman,</sc> Sverige, upplyste
emellertid, att vid de svenska provningarna
eldningen skötts av den ordinarie personalen och blott
kontrollerats av de provande ingenjörerna, och
verkningsgraderna fastställts på både direkt och indirekt
väg med samstämmande resultat. Genom
undersökningar av närmare 2 000 pannor i Stockholm har
senare fastställts, att de provade pannorna kunna
anses ha befunnit sig i normalt skick. <tab><i>Emil Gustafsson.</i>

Sektion 1 c. <b>Fasta och flytande bränslen.</b>

I generalrapporten påvisades, att den nuvarande
världskrisen och de handelspolitiska förhållandena i
varje land framtvingat ett målmedvetet arbete på
att utnyttja inhemska och lokala bränsle tillgångar
samt att göra mindervärdiga bränslen användbara
för sådana ändamål, vartill tidigare använts bränslen
av bättre kvalitet och högre pris.

Till genomförandet av denna utveckling hava i de
flesta länder statsmyndigheterna bidragit genom att
direkt eller indirekt organisera forskningsarbetet på
bränsleområdet. Ett illustrativt exempel härpå
lämnar <sc>Mittons</sc> och <sc>Sinnatts</sc> rapport: "The British
Fuel Research Coal Survey".

Övriga inlämnade rapporter behandla på ett
synnerligen belysande sätt olika faser av
nyssnämnda utveckling på bränsleområdet. Dr
<sc>Matsunawa</sc> redogör i sin rapport: "Use of briquette" för
ett i Japan utarbetat förfarande att genom
brikettering av en blandning av två eller flera kolsorter,
vilka förut krossats, förbehandlats och blandats på
lämpligt sätt, framställa äggbriketter, vilka äro
bättre i alla avseenden som lokomotivbränsle än
styckekol av i Japan tillgängliga motsvarande kolsorter.

I tre rapporter från Värmetekniska institutet,
Moskva, U. S. S. R., "Kohlenstaubverfahren fur
Antrazitstybb", "Die Verwertung von Fräsertorf in
Suspension" och "Die Feuerungstechnik in U. S. S. R."
lämnas en intressant beskrivning av eldstadskonstruktioner
och eldningsmetoder, som utarbetats i
Ryssland för användning av svårbränd, askrik
antracit till pulvereldning, finfördelad icke
pulveriserad torv för pneumatisk eldning samt på,
förbättrade sätt och anordningar för lokalt utnyttjande av
andra tillgängliga, lågvärdiga bränslen.

<sc>Wielezynski:</sc> "Gazol, Liquid Natural Gas",
tillvaratager de lättflyktigaste beståndsdelarna,
huvudsakligen propån och butan, i bensin ur naturgas och
ur destillat från bergolja. Gazol, som produkten
kallas, kokar under 0°C, förtätas i stålbomber och
användes till svetsning, som bränslegas, i motorer
för vätgasframställning osv.

I tvenne rapporter, <sc>Immich</sc> "Die Kraftstoffe fur
den Antrieb von Schiffen" och <sc>Vedeler:</sc> "Diesel oil
for the Merchant Marine" behandlas konkurrensen
mellan kol och olja, förloppet vid oljors förbränning
i dieselmotorer samt de fordringar en dieselbrännolja
bör fylla vid leverans för att vara lämplig i
drift. Särskilt diskuteras fall, då dieselbrännolja
vid laboratorieundersökningar fyllt vanliga
laboratorieprov men brunnit dåligt i motorn och
framkallat driftstörningar.

Det i Sverige så aktuella problemet om gasgeneratorer
för träkol eller träavfall på bilar framfördes
i rapporter av <sc>Schuster:</sc> "Holz als Treibmittel von
Verbrennungsmotoren und die Auswirkung auf die
Oesterreichische Volkswirtschaft", <sc>Kyrklund:</sc>
"Erfahrungen mit Holzgas als Automobiltreibstoff" och
<sc>Hubendick:</sc> "Motorfahrzeuge mit
Generatorgasantrieb". Schuster och Kyrklund ställa sig ganska
optimistiska till användningen av generatorgas i
stället för bensin, medan Hubendick framför en mera
kritisk uppfattning och anser, att möjligheterna för
ekonomisk drift med trägeneratorgas äro mera
begränsade än optimisterna tro.

Bland de av generalrapportören framförda fem
frågorna föranledde följande diskussion:

<i>1.</i> Är det möjligt och önskvärt att i kolcertifikat
införa en karakteristik över levererade stenkol,
angivande deras egenskaper för avsett
användningsändamål och med gränsvärden, inom vilka
analysdata för stenkolen skola ligga?

Den livliga och intressanta diskussionen, varunder
framhölls, att en karakterisering av stenkol i
certifikat vore både möjlig och önskvärd, men att ett
förarbete erfordrades ifråga om klassificering,

nomenklatur och normering av provningsmetoder, ledde
till antagande av en enhällig resolution, vari
hemställdes till "The Executive Committee" att vid en
följande världskraftkonferens eller inom annan
lämplig internationell organisation föra fram denna fråga
till fortsatt behandling.

<i>2.</i> Vilka erfarenheter föreligga ifråga om
möjligheterna att genom brikettering av lågvärdiga
stenkol, torv, träavfall m. m., vilka förbehandlats och
lämpligen blandats, framställa förbättrade bränslen?

Ingenjör v. Gálocsy lämnade ett synnerligen
intressant diskussionsinlägg beträffande i Ungern i stor
skala utförd försökstillverkning av olika slag av
briketter av brunkol och stenkol samt koks från
lågtemperaturförkoksning, varvid de erhållna
briketterna uppvisat relativt höga värmevärden och i
övrigt goda egenskaper.

<i>4.</i> Vilka möjligheter förefinnas att genom
laboratorieprovning av en dieselbrännolja bedöma, om
oljan är lämplig, speciellt om den är lättbrännbar i
dieselmotorer och icke framkallar korrosion eller
avsättningar på ventiler och andra delar av motorerna?

Direktör <sc>Jacobsson,</sc> Stockholm, hänvisade till i
U. S. A. pågående omfattande undersökningar
beträffande denna fråga och meddelade i samband
därmed bl. a., att brännoljor från krackprocesser ibland
brinna dåligt i dieselmotorer men däremot lätt tända
i Hesselmanmotorer. <tab><tab><tab><tab><i>Evert Norlin.</i>

Sektion 2. <b>Kraft-värme-kombinationer.</b>

Att en anläggning för värmealstring för industriella
eller borgerliga behov kan anses som en
potentiell billig kraftkälla vinner ökat beaktande. Få
industribranscher eller andra större företag med ett
värmebehov av betydelse sakna numera anordningar
för kraftgenerering ur värmeånga eller en
"avfallsvärme". De till sektion 2 insända uppsatserna
bekräfta, att kraft-värme-teknicis åsikter numera
mindre bryta sig beträffande sådana kombinationers
nytta och möjligheter än om sätten för deras
rationella användning i olika fall och då särskilt rörande
den utsträckning, i vilken denna är lämplig och
ekonomiskt motiverad jämförd med andra tillgängliga
kraftkällors.

Av i uppsatserna och diskussionen framförda
synpunkter torde vara att bemärka:

Man är ense om att varje fall måste noga undersökas
och bedömas var för sig, helst av specialister.

Sammankopplingen av kraft- och värmeproduktionerna
medför vanligen stora ekonomiska fördelar
men ock nackdelar genom de båda energialstringssystemens
inbördes avhängighet, ty i stort sett
verkar värmegenereringen som "avfallskraft"-källa
endast i den utsträckning, som temperaturnivån och
momentana tillförseln resp. behovet av värmet
tilllåter en samtidig generering av denna kraft.
Graden av samtidighet och relativ storlek hos kraft- och
värmebehoven samt höjden av de senares
temperaturnivå bestämma därför fundamentalt dessa
anläggningars driftsresultat. Olika industrier etc. visa
typiska olikheter i dessa avseenden. Behoven
variera oftast med årstid och med tidpunkt under
dygnet, varför växlingarna såväl i ortstemperaturen
och dagsljuset som i de individuella förbrukarnas
behov av värme, temperatur (ångtryck) och kraft
måste beaktas vid planläggningen för uppnående av
god ekonomi i drift och i utnyttjning av
anläggningskapital. Genom centralisering av
energiproduktionen (kraft och värme), helst för flera
angränsande verk eller andra avnämare, vinnas fördelar
i nyssnämnda avseenden.

I utlandet vinner kombinerad kraft- och värmealstring
ökad användning i samband med de system
för värmedistribution för borgerliga behov i
samhällena, som alltmer ersätta de individuella
värmepannanläggninga,rna i husen.

Därigenom få elektricitetsverken ett välkommet
krafttillskott, särskilt vintertid.

Vanligen behöver den i kombination med värmealstring
genererade kraften kompletteras (ofta blott
för reserv) med annan kraft, t. e. lokal
kondenseringsångkraft eller kraft från allmänt
distributionsnät, varigenom samköming med detta etableras.
Men å andra sidan kunna vissa större industrier,
såsom t. e. cellulosafabriker, ur värmeångan producera
ett betydande överskott av mottryckskraft för
avsalu till lågt pris i konkurrens t. e. med vattenkraft.
Kombinerad kraft- och värmealstrings möjligheter
som källa för billig "avfallskraff-alstring böra
sålunda mera allmänt uppihärksammas, ty den torde
så småningom bli en faktor av betydelse för
praktisk kraftpolitik och en värdefull nationell tillgång
även i vattenkraftländerna.

De viktigaste frågorna för denna kraftkällas
framtida bruk äro att bestämma de ledande allmänna
principerna för densammas rationella användning i
samarbete med övriga kraftkällor till fromma såväl
för de individuella verken som för den nationella
ekonomien och de naturliga resursernas utnyttning i
allmänhet och att utföra en nationell inventering
(kvantitativ och kvalitativ) av befintliga och
blivande fall av värmeförbrukning, i vilka, vid normal
kapitalinvestering, framställning av "avfalls"-kraft
skulle löna sig.

Beträffande behandlade, viktigare specialfrågor
märkas:

Nyttan av den ökade kraftmängd, som vinnes
genom den moderna tendensen att betydligt stegra
trycket och temperaturen å färskångan resp. att
sänka trycket å värmeångan, motväges av ökade
kapital- och driftskostnader. De senaste årens
snabba utveckling av ångpannetyperna och
turbinerna mot högre tryck och stegrad specifik effekt
och av eldstadstyperna mot ökad kapacitet och
"elasticitet" har skänkt mottryckskrafttekniken
avsevärt ökade resurser jämte kostnadssänkning per
kW installerad effekt. Preliminära resultat med en
helt mekaniserad ånggeneratortyp, med förbränning
under övertryck i eldstaden visa på kommande
möjligheter till stor reduktion av vikt och platsbehov
och därmed de fasta kostnaderna.

Nyare framsteg i framställandet av högtemperaturhållfasta
stålslag lova gott för viss framtida stegring
av pannångans temperatur. Även gasturbinens
problem torde med dessa material (ev. i kombination med
inre vattenkylning av skovelsystemet) ha bragts
närmare sin lösning.

I den ständiga utvecklingen mot ökad anläggningsverkningsgrad
bör beaktas, att hög sådan är viktigare vid dellast och
tomgång än vid fullast, som vanligen sällan förekommer.

Vid val av kraftkällor för täckande av visst behov
böra med ledning av varaktighetskurvan de
användas så som bäst motsvara deras individuella värden
å förhållandet mellan fasta och rörliga kostnader.
<tab><tab><tab><tab><tab><tab><tab><i>Tom Nordensson.</i>

Sektion 3. <b>Den ångförbrukande storindustriens
energifrågor.</b>

För den ångförbrukande storindustrien bestämmes
kraftfrågans lösning oftast av den mängd
mottryckskraft, som kan alstras i egna anläggningar. För
denna industri blir alltså frågan om utvinnande av
största möjliga kvantitet dylik kraft av synnerligen
stort intresse. Strävandena att höja ångpannetrycket
och sänka mottrycket verka i detta avseende
gynnsamt, under det att arbetena på att minska
fabrikens totala ångförbrukning, ehuru i hög grad
berättigade, åstadkomma en sänkning av det
disponibla beloppet mottryckskraft.

Ångpannetrycket vid en modern större pappers-
eller cellulosafabrik torde nu i allmänhet väljas till
ca 30 at. Såvitt man nu kan se, lönar det sig ej att
använda tryck mellan 30 och ca 80 at, emedan
pannorna för dessa tryck bliva allt för dyrbara, under
det att åter tryck över 80 at synas kunna
ifrågakomma, i det man här övergår till helt andra
pannkonstruktioner.

Inom här ifrågavarande industrier nedlägges ett
icke ringa arbete på att studera de ångförbrukande
apparaterna i avsikt att söka höja den producerade
varans kvalitet. Ofta nog resultera dessa arbeten i
en minskning av den erforderliga ångmängden, men
samtidigt också i en minskning av det behövliga
ångtrycket. Ett exempel på, huru sålunda
mottryckskraftmängden påverkas av denna utveckling gives i
de nya system för cirkulationskokning av
sulfitmassa, som på senaste tid utexperimenterats, och som
möjliggjorts av de sista årens utveckling i avseende
på de material, som användas för förvärmare o. d.

Inom cellulosaindustrien påverkas energifrågans
lösning oftast väsentligt av de mängder
avfallsbränsle, som stå till förfogande. Förutom
sågverksavfall förfoga sulfitfabrikerna över renseriavfall och
sulfatfabrikerna över sin svartlut. Anordningarna
för torkning och indunstning av dessa avfallsbränslen
utgöra viktiga detaljproblem inom energiproblemet.

Frågan om egen kraftalstring eller kraftinköp kan
ej besvaras generellt utan måste i varje fall studeras
med hänsyn till själva fabrikationsprocessens
utformning. Förutom de jämförelsevis lätt erhållna
ekonomiska jämförelserna måste dock vid
avgörandet hänsyn tagas till vissa omständigheter, som icke
lika lätt låta sig uttrycka i siffror. Så fordrar
exempelvis den egna kraftanläggningen en större
kapitalbindning och det möter större (men ej
oövervinnerliga) svårigheter att anpassa dess storlek efter
stundens krav. Å andra sidan ställa de stora
kraftdistributionsföretagen numera mycket höga
fordringar på kvaliteten hos mottagningsanordningarna
för kraften. Förhållandena vid driftavbrott på
kraftledningen och vid driftinställelser inom fabriken
kunna också spela in vid avgörandet.

Över huvud taget kan man säga, att från den
ångförbrukande storindustriens sida vid konferensen
från flera håll framfördes en stark önskan om ett
förtroendefullt och kordialt samarbete med
kraftdistributionsföretagen, så att ett utbyte av kraft
mellan ett industriföretag och ett kraftföretag bleve
möjligt. <tab><tab><tab><tab><i>Holger A. Lundberg.</i>

Sektion 4. <b>Järnverkens speciella energifrågor.</b>

Åren närmast efter kriget gjordes verkliga
kraftansträngningar att spara värme och kraft vid
järnverken, främst i några av de i kriget tidigare
deltagande länderna: Tyskland, Tjeckslovakien,
Österrike och U. S. A.

De till sektionen inkomna rapporterna befattade sig
i huvudsak med sådana energibesparande och
energiutjämnande åtgärder. Några verkliga nyheter
framkommo dock ej.

De ovan angivna länderna ha redan för några år
sedan i stort sett nått den punkt efter vilken det
med teknikens och ekonomiens nuvarande läge ej
är lämpligt att ytterligare spara energi, eller måhända
bättre uttryckt, den punkt, där det är mera lönande
att arbeta å andra områden.

I vissa fall, t. e. i Tyskland med deras fjärrgasnät,
tyckes man t. o. m. gått för långt i sin strävan
att spara eller utnyttja energi mellan olika företag.
Man har där, förefaller det, endast kalkylerat med
goda tider och ej tagit hänsyn till att energisammankoppling
vid sämre konjunkturer ej förräntar det i
energiförbättringar nedlagda kapitalet.

I andra länder som Polen och England har man
kommit en smula efter de nämnda länderna, men där
har man ej heller hunnit överkapitalisera
järnindustrien beträffande värme- och energibesparingar.

För riktigheten av ovan gjorda påstående talar att
t. e. Tyskland, som tidigare publicerat en massa
teorier och praktiska erfarenheter över järnverkens
energifrågor, nu knappast deltog med rapporter inom
denna sektion, medan inom andra sektioner dess
deltagande var livligt.

Av intresse var att erfara hur man i Sovjetryssland
vid byggande av nya järnverk även planerade
bostäder för 100--150 tusen invånare och att man
därvid skulle använda järnverkets avfallsvärme för
bostadsuppvärmning och varmvattenberedning.

I Rumänien har man stora förekomster av naturlig
gas, som man vill ha större användning för än
hittills. I sökande efter nya användningsområden har
man även tänkt sig kunna uppamma en mindre
järnindustri, varvid svenska metoder för järns vamp
tillverkning kunde komma till användning, dock
omändrade så att den naturliga gasen skulle kunna
användas som bränsle och reduktionsmedel.

I en rapport från U. S. A. omnämnes en ny
förbränningsmetod, "Diffusion Combustion" för naturlig
gas, men vilken även kan ha intresse för andra bränslen.

Metoden går ut på att gasen och luften i parallella
strömmar få beröra varandra under förbränning.
Därvid sker i första hand en ofullständig förbränning
och spaltning av vissa kolväten i beröringsytan mellan
strömmarna och man får en lång och lysande låga.
Under några år har man ju försökt sig på en annan
förbränningsmetod, nämligen att först intimt blanda
gas och luft före och under förbränningen.

Men vad säga våra martiningenjörer; är den ''nya"
metoden något annat än vad man vid martinugnarna
alltid eftersträvat? <tab><tab><tab><tab><i>Åke Anjou.</i>
<tab><tab><tab><tab><tab><tab><tab><tab>(Forts.)

</chapter>
<chapter name="NOTISER">
<h3><i>NOTISER</i></h3>
<b>Statens vattenfallsverk år 1932.</b> Ur den i dagarna
utkomna berättelsen över vattenfallsstyrelsens
verksamhet under år 1932 återges följande uppgifter angående
statens kraftverk och kanaler.

Den installerade generatoreffekten vid statens
kraftverk utgjorde år 1932 405 660 kW mot 358 950 kW år
1930. Av effekten kommo år 1932 315 700 kW på
centralblocket, 63 000 kW på Porjus kraftverk, 26 000 kW
på Norrfors kraftverk och 950 kW på diverse
kraftanläggningar. Energiproduktionen i egna
kraftstationer utgjorde 1 576,2 mill. kWh mot 1 585,1 mill. kWh
år 1931. Produktionsminskningen från år 1929 har
alltså fortsatt ehuru i betydligt avsaktat tempo. Under
året inköptes dessutom från främmande verk 19,1 mill.
kWh. År 1932 levererades 1 386,8 mill. kWh mot 1§ 417,1
mill. kWh år 1931. Av leveranserna år 1932 skedde
dylika om 1 367,3 mill. kWh mot avgift. De debiterade
energiavgifterna uppgingo till 27,85 mill. kr. mot 27,37
mill. kr. år 1931, motsvarande en debiterad avgift av
2,04 (år 1931 1,96) öre pr avgiftsbelagd kWh.

Högspänningslinjerna hade en total längd av 20 970
(20 515) km. De egna linjerna utgjorde 7 150 (6 919)
km, abonnentlinjerna 13 820 (13 596) km. Av de egna
linjerna voro 642,4 (599,4) km stamlinjer för 130 kV,
1 618,0 (1 509,6) km landslinjer för 40, 50 eller 70 kV,
4 639,8 (4 617,4) km bygdelinjer för 10--40 kV och
249,9 (232,6) km ortslinjer för 1,5--6 kV.

Antalet sekundärstationer för 40, 50, 70 och 130 kV
var 58 (56), därav 37 (35) egna och 21 (21) abonnentstationer.
Antalet egna fördelningsstationer (10, 20, 40,
50 kV) var 3 (4). Tertiärstationernas antal var 940
(924), därav 397 (395) egna och 543 (529) abonnentstationer.

Av den levererade energien användes för allmän
distribution 690 (630) mill. kWh, för elektrisk
järnvägsdrift 145 (160) mill. kWh, vid större pappersbruk,
träsliperier, gruvor etc. 455 (440) mill. kWh, för
elektrokemiska och elektrotekniska ändamål 210 (285) mill.
kWh och för ånggenerering i elektriska pannor 95 (90)
mill. kWh. Det är sålunda egentligen i fråga om
elektrokemiska och elektrotermiska ändamål som nedgång
gör sig gällande. Att järnvägarnas förbrukning
minskats, trots att under året den elektriska driften å södra
stambanan påbörjats, beror på att transporterna
minskats å malmbanan samt att kraftleveranserna till den
norska delen av banan upphört under september 1932.

Vattentillgången var under året i hög grad varierande
vid de olika kraftverken. Götaälvsverken hade
relativt god tillgång, Dalälven däremot lägre
vattenföring än normalt. I Motala ström var vattentillgången
under hela året stadd i sjunkande. Norrländska
kraftverken hade däremot synnerligen god vattentillgång.
Ångkraftstationen i Västerås användes för energiproduktion
under sommarlågvattenperioden augusti--oktober.
Under övriga delar av året förekom mest spetskraftkörning
och beredskapsdrift. Energiproduktionen var
11,6 mill. kWh, dvs. ca 1 % av totala produktionen
inom centralblocket.

Åskfrekvensen var under året normal. Vid Älvkarleby
inträffade i december en svår iskravning som
pågick under fyra dygn. Tack vare de nyinstallerade
elektriskt uppvärmda isgrindarna kunde tre aggregat
lämna full effekt under hela kravningen.

Under året utfördes en del utvidgnings-, ändrings-
och underhållsarbeten vid kraftverken. I Trollhättan
ha turbinerna nr 6 och 10 ombyggts, varvid värderas
effekt ökats från ca 11 800 till ca 17 500 hkr. I
Västerås ångkraftstation har det nya 50 000 kW
ångturbinaggregatet levererats. Montaget av det för
stationens femte utbyggnad beställda turbinaggregatet för
27 000 kW påbörjades i december månad. Vid Porjus
kraftstation har arbetet med den andra tilloppstunneln
pågått under hela året. Vid årsskiftet återstodo endast
en del smärre arbeten.

Å primärlinjerna har den förutvarande dubbellinjen
Trollhättan--Skara ombyggts, förberedande arbeten
utförts för en ny 70 kV linje Enköping--Norrviken samt
stamlinjen Hallsberg--Eksund färdigbyggts och tagits i
drift. Linjen Finspång--Eksund har anknutits till 70
kV-nätet. Sektionen Motala--Mjölby av linjen Motala--
Mjölby--Nässjö har likaledes färdigställts och tagits i
drift och förberedande arbeten igångsatts för en ny 70
kV-linje Malfors--Mjölby. Primärlinjerna
Sillre--Stadsforsen och Stadsforsen--Bollsta ha färdigbyggts.

Kraftverksrörelsen gav under 1932 ett driftöverskott
av 16,267 mill. kr., eller ca 1/4 mill. mera än under år
1931. Avkastningsprocenten har däremot nedgått från
5,58 till 5,53 % på grund av att det i medeltal under
året disponerade kapitalet genom nybyggnader ökats
med ca 7 mill. kr. Det i slutet av året disponerade
kapitalet utgjorde ca 297 mill. kr.

Trafiken i Trollhätte kanal visade under året någon
minskning. Antalet passerande registerton utgjorde
sammanlagt 1 780 610 mot 1 951 739 år 1931.
Minskningen utgör ca 8,8 % och i förhållande till rekordåret
1930 ca 19,2 %. Sammanlagda antalet registerton som
passerat Södertälje kanal utgjorde 633 641, vilket
betyder en ökning i jämförelse med 1931 års trafik med
ca 4,5 %.

<b>Nya motorvagnstyper.</b> Den av Svenska järnvägsföreningen
igångsatta utredningen angående järnvägarnas
motorvagnsfråga, för vilken trafikchefen Hj. von Porat
lämnade en redogörelse vid teknologföreningens
årsmöte i år (i korthet refererad i Teknisk tidskrift,
häfte 17, sid. 14:7), är nu avslutad, och de sakkunniga
hava framlagt utredningsresultatet i en den 4 juli
daterad skrift, som i dagarna kommit oss tillhanda. Till
komplettering av trafikchefen von Porats uppsats
lämnas härmed ur denna skrift några upplysningar om nya
motorvagnstyper, vilka tillverkas eller i en nära
framtid skola tillverkas vid svenska verkstäder.

De sakkunniga ha i samarbete med representanter
för järnvägsstyrelsen och väg- och vattenbyggnadsstyrelsen
enats om följande definitioner å standardtyper
av motorvagnar, lämpade för svenska järnvägar:

Typ I, motorvagnar, avsedda för snabb och relativt
stor trafik, boggievagn, event. 4-axlig, med ca 70
sittplatser, vagnsvikt högst 28 ton, motorstyrka minst 200
hkr, mekanisk eller elektrisk kraftöverföring,
maximihastighet ca 90 km/tim. Till denna vagntyp skola
användas lättbyggda släpvagnar med ca 90 sittplatser,
maximivikt 18 ton, eller ock släpvagnar av befintlig typ.

Typ II, en medelstor 2-axlig vagn, avsedd för en
hastighet av ca 60 km/tim. 45--60 sittplatser,
vagnvikt 12--15 ton, motorstyrka 100--150 hkr. Släpvagnar
av befintlig typ eller helst lättbyggda sådana för 45--60
sittplatser, vikt 9--12 ton.

Typ III, den lätta snabbvagnen, löpande på hjul med
gummikonstruktion eller på annat sätt avdämpad mot
vibrationer och buller. Vagnar med vikter av 200--250
kg pr sittplats, motorstyrka ca 10 hkr pr ton
vagnvikt ensam vagn och maximihastighet 90--120 km/tim.,
event. med specialbyggd släpvagn.

Vagnar av typ I komma att byggas av 5 olika
svenska verkstäder. Bland nyheterna här märkes en vagn
av norsk modell, med 74 sittplatser och vägande 24 ton.
Vagnen är försedd med tvenne 6-cylindriga 4-takts
bensinmotorer av standardtyp, som vid 1 600 varv utveckla

120 hkr vardera. Växellådan är av specialkonstruktion
med frihjulsanordning. I stället för bensinmotorer
kunna råoljemotorer insättas. Motorerna äro lagrade i
en maskinram, upphängd under vagnsgolvet, och
avfjädrade medelst gummimellanlägg. Boggierna äro av
en lätt specialkonstruktion, axlarna lagrade i rullager.
Axelboxarna äro inspända i boggieramen mellan
profilgummiskivor, så att metallisk förbindelse saknas mellan
hjul och boggieram. Bromsningen är av automobiltyp.
En annan verkstad har för avsikt att bygga en 4-axlig
motorvagn (ej boggie), vägande 28,5 ton och försedd med
två motorer, antingen 8-cylindriga bensinmotorer eller
8-cylindriga Hesselmanmotorer om 270, resp. 240 hkr.
Sittplatsantalet är 66 eller 78, beroende på
vagnsbredden. Motorer och växellådor äro lagrade i särskilda
ramar, upphängda på bägge sidor om vagnen utanför
långbalkarna. Drivkraften överföres till hjulaxlarna
medelst kedjor. En tredje verkstad skall bygga en
4-axlig motorboggievagn med egen vikt av 28 ton,
antal sittplatser 92 och driven av 2 Hesselmanmotorer å
95 hkr eller alternativt 2 bensinmotorer à 125 hkr.

Vagnar av typ II byggas eller komma att byggas av
likaledes fem verkstäder. En av de planerade vagnarna
har vikten 12,5 ton och är försedd med 2
Hesselmanmotorer å 80 hkr eller event. med en dieselmotor om
150 hkr. Mekanisk kraftöverföring, största hastighet
70 km/tim. Antal sittplatser 59. En annan verkstad
avser att bygga en motorvagn med 55--65 sittplatser
och försedd med 2 Hesselmanmotorer à 95 hkr.
Vagnvikt ca 15 ton. Motorkraften överföres till hjulaxlarna
medelst kardan. Motorer och växellådor äro fjädrande
upphängda i en ram under vagnen. Bromsningen sker
med vanliga block.

Av den tredje, lätta, vagnstypen är tillverkning i
gång vid en verkstad och planerad vid en annan. Här
möter den tidigare i pressen rätt mycket omtalade
Austro-Daimlervagnen, som utföres såväl 4-axlig som
2-axlig. Det utmärkande för detta system är
användningen av gummihjul i kombination med järnvägshjul
av i huvudsak vanlig typ, varigenom hjulen bli fjädrande
och skenstötarnas inflytande eliminerat, så att
lättviktsprincipen fullt kan genomföras. Hjulkonstruktionen
innehåller två olika hjul, dels ett styrande och
dels ett bärande. De med luftringar försedda hjulen
löpa i styrhjul av stål, utbildade med plåttrummor;
hjulringsprofilen är den för järnvägsfordon fastställda.
Mellan styrhjulsparet och fordonet finnes ingen som
helst bärande eller drivande förbindning. Bärhjulen
däremot uppbära genom bäraxeln fordonets vikt på
vanliga bladfjädrar, och maskinkraften överföres till denna
axel med en konisk växel. Kraftöverföringen är
hydraulisk. Vagnskorgen är gjord självbärande och liksom
boggierna av lättast möjliga konstruktion.
Vagnshöjden har gjorts så liten som möjligt (2 800 mm över
r. ö. k.) för att minska luftmotståndet. I motsats till
dessa vagnar, som drivas med bensinmotorer, planerar
en annan verkstad att bygga lättmotorvagnar, drivna
av Hesselmanmotorer eller event. dieselmotorer. Mot
en vagnvikt av 13 ton svara 62 sittplatser. Hjulen
komma event. att förses med gummimellanlägg.

<b>Ångdrivna automobiler.</b> Trots de stora framsteg
som gjorts i fråga om konstruktion av automobilmotorer,
lida dessa av en ofrånkomlig olägenhet, nämligen
att effekten når sitt fulla värde först vid ett visst
varvtal. Då emellertid en automobil ofta måste arbeta med
full effekt även vid låga körhastigheter, erfordras ett
hastighetsreglerande organ mellan motorn och vagnens
drivhjul. Skötseln av denna växel samt in- och
urkopplingen av motorkraften medför en väsentlig
ökning av fordonsförarens arbete och tar, speciellt i
stadstrafik, hans uppmärksamhet i anspråk i högre grad än
som ur trafiksäkerhetssynpunkt vore önskvärt.
Därtill kommer att koppling och växellåda väsentligt öka
vagnens vikt och pris, varjämte, likaledes särskilt i
stadstrafik, de många växlingarna orsaka ett slitage,
som är av en viss betydelse för driftkostnaderna.

Emellertid ha de förbränningsmotordrivna automobilerna
fullkomligt slagit ut de ångdrivna, trots att
ångmaskinens av hastigheten i stort sett oberoende
effekt borde göra denna kraftkälla lämpad just för
automobildrift. Orsaken härtill ligger givetvis i
ångpannornas stora vikt, utrymmesbehov och
vattenförbrukning.

De senaste årens framsteg inom ångtekniken ha dock
bidragit till att minska nämnda olägenheter och
därigenom göra ångmaskinen mera konkurrenskraftig i
förhållande till förbränningsmotorerna som drivmotor
för automobiler. I tidskriften "Forschungen und
Fortschritte" (1 juli 1933) har dipl.-ing. Ernst Praetorius i
detta hänseende lämnat en del intressanta upplysningar
om de försöksarbeten med ångdrivna lastbilar och
omnibussar, som under senare år utförts av en tysk firma.

Till det yttre skilja sig dessa vagnar ej från vanliga
automobiler. Under motorhuven är en ångpanna för
100 at installerad. Pannan består av ett långt,
heldraget stålrör, som i ett flertal vindlingar omger det
minimala eldrummet. Ångmaskinen ligger under
vagnens baksäte och verkar medelst en utväxling på
bakhjulen. Avloppsångan passerar en kondensor, utförd
som en normal kylare; kondensvattnet inmatas åter i
pannan medelst en pump, driven av en med
avloppsånga matad turbin. En annan del av avloppsångan
matar en annan turbin, som driver en fläkt för
inblåsning av förbränningsluft i eldrummet. Denna luft
stryker förbi ett munstycke för brännoljan, som på
detta sätt injicieras i eldstaden. Tandningen sker med
ett tändstift. Vid igångsättningen drives fläkten av en
elektrisk motor, tills trycket i pannan stigit tillräckligt
högt. Motorn frånkopplas då, och ångbildning, matning,
temperatur- och tryckreglering försiggå automatiskt.

Skötseln av en dylik ångautomobil säges vara mycket
enkel. Föraren behöver varken koppla eller växla utan
endast reglera ångtillförseln medelst en som gaspedal
utförd ventil. Backslagning sker med en enkel
omkastningsanordning. Vagnarna sägas ha en förvånande stor
accelerationsförmåga även i starka stigningar;
igångsättningen är ljudlös och mjuk, och körhastigheten
regleras med gaspedalen från vanlig fotgängarhastighet
till ca 150 km/tim. Förarens uppmärksamhet kan alltså
helt inriktas på körbanan. Efter hittillsvarande
erfarenheter att döma äro vagnarnas underhållskostnader
låga; man har med dessa vagnar kört 30 000 km och
mer i växlande terräng. För övrigt ha inga ekonomiska
kalkyler rörande dessa fordon publicerats, enär hittills
endast försökstyper blivit byggda.

</chapter>
<chapter name="PERSONALNOTISER">
<h3><i>PERSONALNOTISER</i></h3>
Civilingenjör <b>Stellan Rendz,</b> nu verkst. direktör i Fabriks
a.-b. Haldataxametern, Halmstad.

Maskiningenjör <b>Hjalmar Nordenhem,</b> nu anställd vid
Svenska järnvägsföreningen och Svenska järnvägarnas
arbetsgivareförening, Stockholm.

Bergsingenjör <b>Gösta Sterky</b> avreser den 12 aug. på
studieresa till U. S. A. Adress The American
Scandinavian-Foundation, New York, fast adress Karlavägen 83,
Stockholm.

</chapter>
<chapter name="TEKNISK TIDSKRIFT
HÄFT. 33 ÅRG. 63 19 AUG. 1933">
<h1>TEKNISK TIDSKRIFT</h1>
<h2>HÄFT. 33 ÅRG. 63 <tab>19 AUG. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Världskraftkonferensens nordiska sektionsmöte 1933. -- Ljudvågors  kemiska inverkan. --
-- Notiser. -- Litteratur.

</chapter>
<chapter name="VÄRLDSKRAFTKONFERENSENS NORDISKA
SEKTIONSMÖTE 1933.">
<h2>VÄRLDSKRAFTKONFERENSENS NORDISKA
SEKTIONSMÖTE 1933.</h2>
<poem>I föregående häfte lämnade tidskriften
en redogörelse för konferensens allmänna
förlopp samt en översikt av viktigare
rapporter och konferensförhandlingar inom
sektionerna nr 1--4. Vi fortsätta här med
sektionerna nr 6--9. Sektion 5 kommer att
refereras i ett följande häfte.
</poem>
Sektion 6. <b>Överföring och anordning av drivkraft
för industriell drift.</b>

<i>Sjätte sektionen</i> (generalrapportör ingenjör Axel
Hansson, Västerås), bjöd på ett rätt olikartat
rapportmaterial.

Beträffande <i>elektrisk svetsning</i> observeras den
kraftiga utvecklingen sedan föregående konferens.
Belysande för dessa svetsningsmetoders ståndpunkt
i Tyskland är en rapport av <sc>Kuchel,</sc> Tyskland,
Förf. räknar med en energiförbrukning av 7 à 8 kWh
pr kg svetsningsmaterial och en utnyttjningsfaktor
hos anläggningarna av 95--30 %. I en väl utnyttjad
verkstad bör årliga energiförbrukningen pr
svetsställe utgöra 10 000 à 12 000 kWh.

Tidigare ha alla <i>kvicksilverlikriktare</i> för större
effektbelopp utförts med kärl av stål, men <sc>Bertele,</sc>
Österrike, framhåller, att glaslikriktare med eller
utan gallerstyrning under senare år utvecklats för
högre strömstyrkor. Användningsområdet anges till
100 à 3 500 A och 100 à 3 000 V.

<i>Komprimerad luft som energikälla</i> synes alltmera
få vika för elektriciteten även på områden, där den
tidigare haft dominerande betydelse. <sc>Martinoff,</sc>
Ryssland, påpekar, att det hastiga brytningstempot i
ryska kolgruvor skulle motivera användning av
elektriska maskiner för brytningen. Å andra sidan
ha nya och förenklade kompressorer med förbättrad
verkningsgrad uppfunnits. En vevlös dieselkompressor
beskrives i en rapport av <sc>Witkiewics</sc> och
<sc>Wicinski,</sc> Polen.

Huvudparten av rapporterna inom sektionen
behandla problem i samband med <i>elektriska motorer,
apparater och distribution.</i> I vissa storindustrier
finnes en tendens till övergång från direktdrift till
remdrift medelst V-remmar med hög verkningsgrad.
En jämförande undersökning mellan skruvväxlar och
V-remmar framlägges av <sc>Wernerkinck,</sc> Sverige, som
konstaterar, att något generellt omdöme om det ena
eller andra systemets överlägsenhet ej kan fällas.

Förbättringen av en industrianläggnings belastnings-
och effektfaktor förutsätter en riktig dimensionering
av de i anläggningen ingående motorerna.
<sc>Press,</sc> Ryssland, har publicerat några enkla
metoder för beräkning av erforderlig motoreffekt under
olika driftförhållanden.

Motorer med burlindade rotorer finna allt större
användning även vid intermittent drift. <sc>Kind,</sc>
Tyskland, påpekar, att startfrekvensen är begränsad till
90 à 100 igångsättningar pr timme, om ej artificiell
ventilation av motorn skall behöva tillgripas.

Övergången från likström till växelström vid
samhällenas energidistribution har stimulerat
användningen av trefasmotorer för variabel hastighet. I
fall, där automatisk och kontinuerlig hastighetsreglering
erfordras, har trefas kommutatormotorn med
shuntkarakteristik funnit en vidsträckt användning,
vilket för Italiens del belyses av <sc>Mariani</sc> och
<sc>Rebecchi.</sc>

Hastighetsregleringen vid sektionsdrivna pappersmaskiner
behandlas av <sc>Calonius,</sc> Sverige, som
anser nuvarande regulatorer otillräckliga, om
pappersbanans bredd ökas över 7 m och papperets
hastighet över 400 m/min. Förf. har undersökt en
regulatorkonstruktion, som vid laboratorieprov visat sig
reducera maximala hastighetsvariationen till 0,002 %.

Rörande användningen av rullager i stora elektriska
maskiner har <sc>Palmgren,</sc> Sverige, påpekat
dessas fördelar speciellt däri, att de i motsats till
glidlager äro driftdugliga en avsevärd tid efter det
en felaktighet i lagret konstaterats.

Elektriska problem vid energifördelning i industriella
anläggningar behandlas av <sc>Scharowsky,</sc>
Tyskland, som bl. a. beskriver det arbete som på
senare år nedlagts på säkerhetsanordningar mot
kortslutning i lågspänningsnät. Samma tema utvecklas
av <sc>Schneider,</sc> Tyskland, som närmare behandlar
säkringar och automatiska strömställare inom
industriella anläggningar.

Sektion 7. <b>Järnvägsdrift.</b>

<i>Ångdrift.</i> Tekniskt mera fulländade
konstruktioner, såsom turbinlok eller lok med mycket högt
ångtryck, bli komplicerade i utförandet, vilket hittills i
regel menligt inverkat på den för järnvägsdrift så
betydelsefulla driftsäkerheten. Den nu 100-åriga
grundtypen med liggande panna med måttligt högt
ångtryck samt liggande kolvmaskineri har ännu ej i
varaktig användning överträffats av någon annan,
ehuru givetvis väsentligt förbättrats.

<i>Dieseldrift.</i> Särskilt "för drivmotorer, avsedda för

motorvagnar, eftersträvas låg vikt (den nya
Maybach-motorn endast 4,4 kg pr hkr). Förbättringar äro
fortfarande önskvärda för åstadkommande av bl. a.
god ljuddämpning, vibrationsfri gång, rök- och
luktfria avloppsgaser.

Elektrisk kraftöverföring är ojämförligt mest
använd, så snart det gäller effektbelopp över 150 à 200
hkr. Nya förslag hava framkommit att anordna
kraftöverföring med komprimerad luft, varigenom
skulle ernås ungefär samma relation mellan effekt
och vikt som nu maximalt uppnås med ånglok eller
23 hkr per ton lokvikt (för närvarande högsta värde
för diesellok cirka 11 och för elektrolok 39).

Beträffande motorvagnar eftersträvar man sådan
form, som giver lågt luftmotstånd; för vagnar
avsedda för trafik med täta uppehåll användes alltmera
viktbesparande material.

Den låga bränslekostnaden elimineras i fråga om
lok i viss grad av amorteringskostnaden. Största
besparingen ernås på personalkontot. Stor livaktighet
råder inom dieselbranschen, och en del större
beställningar torde väl få anses baserade på goda
erfarenheter. En representant för Danmark uppgav, att all
fortsatt lokanskaffning därstädes kommer att gälla diesellok.

<i>Elektrisk drift.</i> Svårigheter vid konstruktion av
drivmotorer iför bandrift elier beträffande åtgärder
för avlägsnande av svagströmsstörningar föreligga ej
vid något av de för bandrift använda strömsystemen.
Valet av sådant avgöres därför mest med hänsyn till
samtrafiksförhållanden och möjligheten att erhålla
ström från redan befintliga strömnät. Likströms drift
vinner ökad användning, tydligen genom tillkomsten
av tillförlitliga kvicksilverlikriktare för stora
effektbelopp. Tvärtemot vad som antogs för ett par
årtionden sedan har det visat sig, att vid större
järnvägar varaktighetskurvorna för strömbelastningen
har en ur energialstringssynpunkt förmånlig form.

Motorvagnståg med multipelkörda vagnar i tågets
båda ändar har vunnit alltmer ökad användning i
lokaltrafik med täta vändningar vid ändstationer.

Ackumulatordrivna fordon äro driftsäkra och
lättmanövrerade samt skulle sannolikt få ökad
användning, om de nuvarande relativt höga kostnaderna
kunde nedbringas.

Användning av ett fåtal loktyper, tillräckligt
kraftigt tilltagna, möjliggör ett rationellare utnyttjande
av loken än användning av många olika typer, var
för sig avpassade för mer begränsade och speciella
behov.

Vid jämförelse mellan elektrisk och ångdrift
brukar man ofta angiva huru många kg å ånglok
förbrukade stenkol, som svara mot 1 kWh elektrisk
energi vid elektroloks strömavtagare. För svenska
statsbanorna är relationstalet ungefär 1,6. Från
andra järnvägar rapporterades värden från 1,2 till 3.
Skillnaden torde delvis bero på olikheter beträffande
bränsleekonomien vid jämförd ångdrift. De rörliga
kostnaderna för elektrisk energi äro ungefär desamma
som för stenkol. Största besparingen ernås genom
minskat personalbehov och låga underhållskostnader.

<i>Jämförelse mellan driftarterna.</i> Allmängiltiga
normer för jämförelse kunna ej uppställas, utan måste
för varje särskilt fall jämförande kalkyler utföras.
Vissa för de olika driftarterna typiska förhållanden
i avseende på kostnadernas förändring vid olika
trafiktäthet kunna dock angivas. Totalkostnaderna för

<img 1>
Fig. 1.
</img>

ång- och diseseldrift stiga något så när proportionellt
med trafikens ökning, men svagare för den senare
driftarten på grund av lägre personalkostnader. Den
elektriska driften belastas av höga bottenkostnader
för strömmens alstring och överföring, men
kostnaderna ökas endast sakta vid tilltagande trafik.
Vidstående grafiska bild åskådliggör den här
relaterade principjämförelsen. I praktiken torde
förhållandena för närvarande ligga så till, att vid tät
trafik å, längre linjesträckor elektrisk drift är
förmånlig. Fixa gränslinjer mellan ång- och dieseldrift
äro svåra att uppdraga. Ensartad dieseldrift
förekommer ännu ej å så många ställen; däremot
har kombination av ång- och elektrisk drift fått rätt stor
utbredning. Därvid besörjes den tyngre trafiken med
ångdrift och lättare persontrafik med dieseldrift. <i>H. Bager.</i>

Sektion 8. <b>Stads- och förortstrafik.</b>

Inom denna sektion, som hade att behandla
stads- och förortskommunikationernas energifrågor,
koncentrerades intresset till tekniskt-ekonomiska
jämförelser mellan spårvägs- och bussdrift. I anslutning
härtill, behandlades spörsmålen om energibesparande
åtgärder vid elektriska kommunikationssystem samt
olika bränslen för bussar, särskilt råolja och
träkolsgas, vilka öppna vissa utsikter till
driftkostnadsreduktion.

I fråga om de elektriska kommunikationerna
framhölls i generalrapporten betydelsen av ekonomisk
omformning genom utsträckt användning av
automatiska likriktarestationer, elektrisk strömåtervinning,
som nu synes på väg att vinna större beaktande i
praktiken, samt höjning av driftspänningen. Vid
äldre anläggningar möta vissa svårigheter att fullt
ut draga konsekvenserna av teknikens utveckling i
fråga om de båda senare spörsmålen, dock är
tendensen fullt klar och obestridd. Av väsentlig betydelse
äro vidare viktsbesparande vagnkonstruktioner samt
i syfte att nedbringa personalkostnaderna även
höjning av den genomsnittliga körhastigheten. Alla
dessa frågor äro aktuella ej endast -- ehuru kanske
främst -- vid spårvägssystemen, utan även vid
förortsbanor och tunnelbanor.

I anknytning till frågan spårväg--buss behandlades
även kontaktledningsbussen, "trolley-bussen",
som på senare år upplevat en renässans,
företrädesvis i England, där den på åtskilliga håll ersatt
spårvagnen vid äldre anläggningar. Under diskussionen
uttalades den uppfattning, att den framdeles borde
kunna påräkna ett ökat intresse även för
nyanläggningar vid måttligt krävande trafikbehov.

De olika bränsle- och motorsystemen för bussdrift
ådrogo sig livligt intresse. Uppgifter från åtskilliga
håll vittnade om, att råoljedriften numera kan
betraktas som tekniskt löst, om än ytterligare
förbättringar i detaljer kunna väntas. I utlandet arbetas
företrädesvis efter dieselprincipen, medan i vårt land

pioniärarbetet representeras av Hesselmanmotorn.
Den procentuella driftkostnadsbesparingen gent
emot bensin-sprit är emellertid ännu något vansklig
att fastlägga, icke minst därför att man ej med
säkerhet kan räkna med skattefrihet för råoljan vid en
allmännare övergång till detta bränsle. De siffror, som
anförts i till sektionen ingångna rapporter, röra sig
om 10--12 %.

Träkolsgasen som automobilbränsle hade närmare
behandlats i tvenne till sektionen ingångna föredrag
och berördes även under diskussionen. På
diskussionsprogrammet hade bl. a. upptagits den frågan,
huruvida träkolsgasen på teknikens nuvarande
ståndpunkt kunde ifrågasättas såsom bränsle för
bussar i stads- och förortstrafik, där strängare krav
ställas på regelbunden drift, snygghet och luktfrihet.
Härom syntes väsentlig tvekan råda. Inom en del
andra områden lämpar sig detta bränsle emellertid
bättre, och dess stora nationalekonomiska betydelse
för vissa länder gör fortsatt arbete på den tekniska
utvecklingen inom området fullt befogat.

Utväxlingar för bussar -- mekanisk, hydraulisk,
elektrisk -- som äro av väsentlig betydelse även ur
kraftsynpunkt, behandlades såväl i rapportmaterialet
som under diskussionen. Härunder anfördes bl. a.,
att Smith-Lysholms växel, som provats vid
Stockholms spårvägar, givit goda resultat och ansågs
överlägsen den mekaniska. Elektriska utväxlingssystem
torde böra förbehållas större effektbelopp än
som i allmänhet vid bussdrift erfordras.

En på diskussionsprogrammet upptagen fråga,
huruvida utvecklingen av busstekniken och
spårvägssystemens modernisering skulle mera avsevärt
förskjuta förutsättningarna för de större städernas
tunnelbanor, besvarades nekande. Någon mer ingående
diskussion ägnades dock ej detta spörsmål, vilket
givetvis förutsätter ett rätt så ingående studium av
de premisser, som skapas av den nuvarande och
anticiperade tekniska utvecklingen.

Det av sektionen behandlade tekniska området
presenterades vid Stockholmskonferensen för första
gången på W. P. C. program. Det är därav
förklarligt, att greppet om de olika frågorna, såväl i de
olika författarnas rapporter som vid diskussionen,
på en eller annan punkt blev i någon mån trevande.
Emellertid synes föreligga anledning hoppas, att det
initiativ, som härigenom tagits, skall framdeles bära
frukt i form av ökat intresse och ökade insatser. <i>J. Körner.</i>

Sektion 9. <b>Sjöfartens energiproblem.</b>

<i>Rapporter.</i>

Under de senaste 10 åren har för nybyggda
lastfartyg en allt större övergång från ångdrift till
motordrift förmärkts, och för närvarande är det
under byggnad varande motortonnaget större än
ångtonnaget. Lastmotorfartygen ekonomiska fart är
hög på grund av motorernas låga bränsleförbrukning,
och de ha därför under de senaste åren ofta givits en
fart av upp till 15--16 knop. Genom sin snabbhet
bliva dylika lastfartyg även lämpliga för passagerarebefordran,
och utrustas därför ofta så att de kunna
medföra ett mindre antal passagerare.

För vissa fartygstyper, t, e. tankfartyg, komma
nästan uteslutande dieselmotorer till användning.

Vid medelstora passagerarefartyg med farter upp
till 20 à 22 knop användas även dieselmotorer i stor
utsträckning.

Motorerna kopplas i allmänhet direkt till propelleraxlarna
men i vissa fall, då låg maskinhöjd och liten
maskinvikt äro avgörande faktorer, kopplas de till
propelleraxlarna medelst kuggväxlar, vilket
exempelvis är fallet med kryssaren "Deutschland", som har
ett maskineri bestående av 8 st. motorer,
utvecklande 54 000 ahkr. Fyra motorer äro medelst
kuggväxlar kopplade till vardera propelleraxeln.

För speciella ändamål har elektrisk överföring
kommit till användning, och av diesel-elektriskt
drivna fartyg förtjänar särskilt isbrytaren "Ymer"
att nämnas. Detta fartyg har ett motormaskineri om
9 000 ahkr.

Bland förbättringar på motorområdet kan nämnas
införandet av "Solid injection". Härigenom har
motorernas normala bränsleförbrukning nedbragts till
175 gr/ahkr tim. och därunder. Införandet av
avgasångpannor samt ång-elektriskt drivna hjälpmaskiner
har även bidragit att minska bränsleförbrukningen
vid maskinerier med 4-taktmotorer.

Konkurrensen mellan kolvångmaskiner och
dieselmotorer har framtvingat ett flertal förbättringar av
ångmaskinerna. Bland dessa förbättringar märkas
ett allmänt användande av överhettad ånga för
propellermaskinerna, och i många fall även för
hjälpmaskinerna, ävensom användandet av
avloppsångturbiner och anordnandet av effektiv
matarvattenförvärmning. Ångtryck och överhettningstemperaturer
äro dock fortfarande låga, 15--16 kg/cm<sup>2</sup> resp.
300--350° C.

De fördelar som vinnas genom användandet av
höga ångtryck och överhettningstemperaturer ha
utnyttjats i mycket högre grad vid turbinmaskinerier.
Som exempel på ett fartyg med modernt
turbinmaskineri kan "Conte di Savoia" nämnas. För detta
fartygs maskineri användes ånga av 31,5 kg/cm<sup>2</sup>
tryck och 385°C temperatur. Totala bränsleförbrukningen
är 270 gr brännolja/ahkr tim., vilket
motsvarar 225 gr/ahkr för propellermaskinerna. Vid
detta maskineri förvärmes förbränningsluften till
200°C och matarvattnet till 150°C.

<i>Diskussion.

Ångmaskinerier.</i> Beträffande kolvångmaskiner
framfördes den åsikten, att höga ångtryck och
vattenrörpannor äro olämpliga i kombination med denna
maskintyp. Det framhölls att goda resultat erhållits
med Bensonpannan, och att denna panna använts för
ångtryck mellan 40 och 225 kg/cm<sup>2</sup>.

<i>Dieselmotorer.</i> Det ansågs önskvärt att tillverkare
av motorer skulle samarbeta i syfte att få fram mera
standardiserade motortyper. Meddelande lämnades att
motorerna så avsevärt förbättrats, att då det för 20
år sedan var normalt med en underhållskostnad av
8 kr. per hkr och år, det för närvarande kan anses
normalt med en underhållskostnad av 2 kr. per hkr
och år.

Det framhölls att den diesel-elektriska överföringen
numera kunde anses tillförlitlig, och att den med
hänsyn till anläggningskostnaden skulle kunna
konkurrera med den direktkopplade dieselmotorn om
motorerna vid den elektriska överföringen kunde
göras mera snabbgående (önskvärt 700--750 varv
för en motor med 1 500 ahkr).

En talare kunde ej finna att elektrisk överföring
har avsevärda fördelar utom möjligen för stora
isbrytare. Han framhöll att effektökning vid gång i
is kunde åstadkommas vid direktkopplade
dieselmotorer genom "supercharging'' samt påpekade, att
goda resultat beträffande isbrytning erhållits med
färjor försedda med direktkopplade dieselmotorer.

<i>Bränslefrågor.</i> Det framhölls att förbränningsförloppen
vid ångpannor och dieselmotorer företedde
både likheter och olikheter, och att ett samarbete
mellan tekniker, vilka syssla med förbränningsfrågor,
vore av stor betydelse. Det ansågs önskvärt med
standardspecifikationer för brännoljor, och de
svårigheter, som förbrukare nu ha vid inköp av
brännoljor, påpekades. Motorbyggare framhöllo dock att
motorerna måste konstrueras så att olika oljor
kunna användas, enär förbrukare alltid försöka
erhålla det billigaste bränslet, och det framhölls vilken
betydelse möjligheten att kunna använda olika oljor
hade under världskriget. <tab><tab><tab><i>Erik Johansson.</i>

</chapter>
<chapter name="LJUDVÅGORS KEMISKA
INVERKAN.">
<h2>LJUDVÅGORS KEMISKA
INVERKAN.</h2>
Ursprunget till de märkliga upptäckter som nyligen
gjorts på detta område torde vara <sc>Langevins</sc> iakttagelse
1917 att en kvartskristall, som bragts att vibrera genom
elektriska impulser, förmådde alstra mekaniska
vibrationer i vätskor. Under senare delen av världskriget
företogos en del experiment för att utröna användbarheten
av dylika vattenvibrationer för överförandet av
signaler mellan undervattensbåtar och andra fartyg,
varvid huvudsakligen svängningstal mellan 20 000--40 000
per sekund kommo till användning. Emellertid
är det New York bankiren <sc>Loomis</sc> förtjänst att först ha
visat de märkvärdiga egenskaper ljudvågor äga i att
åstadkomma ingående fysiska, kemiska och biologiska
förändringar.

<sc>Loomis</sc> har gjort sig ett välkänt namn, icke blott inom
Wall Street som en finansman, utan även inom
vetenskapliga kretsar för sitt privata forskningsinstitut vid
Tuxedo Park, N. Y., och för de förstklassiga
vetenskapliga arbeten han där utfört på lediga stunder.
Tillsammans med prof. <sc>Wood</sc> och andra har han under de sista
åren särskilt studerat egenskaperna hos ljudvågor med
mycket höga svängningstal, från 100 000 till 700 000.
Dessa vågor hava genererats i olja och deras inverkan
på andra vätskor hava observerats genom att i oljan
nedsänka glaskärl innehållande vätskorna i fråga.

Bland de upptäckter som gjorts vid Tuxedo Park må
i korthet nämnas följande. Om en bägare med vatten
nedsänkes i vibrerande olja kommer all den i vattnet
lösta luften att hastigt avdrivas. Tydligtvis lämna
gaserna vattnet fortare än de återigen upptagas, så att
nettoresultatet av de alternerande minskningarna och
ökningarna i trycket blir en avgasning av vattnet.
Denna avgasningseffekt har befunnits döda bakterier,
blodkroppar och protozoer, i många fall utan att
cellerna brustit, vilket anses tyda på att döden förorsakats
mera genom brist på syrgas än genom "mekanisk
misshandling". Mindre djur, såsom grodor, guldfiskar
etc., dödas ögonblickligen när de äro i det vibrerande
vattnet. Sticker man ned handen under några
sekunder i vattnet förnimmes en intensiv smärta, vilken kan
fortsätta att göra sig kännbar under många timmar.
Professor Wood har föreslagit att kontrollerade "milda"
vibrationer möjligen skulle kunna användas för att
åstadkomma förändringar i vissa delar av ägg och
andra biologiska celler, exempelvis i kromosomerna,
vilka bära ärftlighetens faktorer, varigenom mutation
måhända skulle kunna åvägabringas på artificiell väg.
Olja, kvicksilver och andra vätskor emulsifieras i
vatten under bildandet av stabila emulsioner, och även en
fast kropp kan förmås att dispergera i en vätska.
Tillräckligt starka vibrationer sönderbryta glasföremål,
varför man måste iakttaga en viss försiktighet när man
experimenterar med dylika. I vissa fall har konstaterats
att instabila molekyler i ordets verkliga mening
kunde "sönderskakas", ehuru vibrationerna vilka kommo
till användning lågo betydligt under den naturliga
svängningsperioden för molekylerna ifråga. I
allmänhet synes det som om ett instabilt system hastigt
bringas till jämvikt under inverkan av sådana vågor.

<sc>Flosdorf</sc> och <sc>Chambers,</sc> vid Pennsylvania
universitetets avdelning för medicinsk fysik, hava nyligen
utfört undersökningar med ljudvågor av betydligt lägre
svängningstal, från 1 000 till 15 000, alltså inom den
hörbara regionen. Dessa genererades elektromagnetiskt
i ett nickelrör eller transmitterades in i vätskan
medelst ett rostfritt stålmembran av samma typ som
begagnas för undervattensignalering. I julinumret d. ä.
av Journal American Chemical Society hava de
beskrivit sina anmärkningsvärda observationer
beträffande den kemiska effekten av dylika vågor, av vilka
en kort översikt skall lämnas.

När en lösning av fyra gånger omkristalliserad
ägg-albumin utsattes för inverkan av dessa ljudvågor vid
30° temperatur koagulerade den nästan ögonblickligen.
En elektrolytfri stärkelselösning omvandlades delvis i
dextrin och en reducerande sockerart. En neutral
lösning av vanligt socker överfördes vid 5° till glukos
dubbelt så fort som normalt vid kokpunkten; med ett
spår av syra var spjälkningen fullständig och nära nog
momentan, n-tetradekan och feta oljor innehållande
olein undergingo "cracking", dvs. brötos ned i mindre
molekyler. Det i lösningen befintliga syret oxiderade
oorganiska halider till fritt halogen och H<sub>2</sub>S till fritt
svavel. I de fall då klorider voro för handen
resulterade hydrolysen av den bildade hypokloriten i att
lösningens pH-värde höjdes. När lösningar av kloriderna
av Cu, Mn, Ni, Al och Cr utsattes för vibrationer under
fem minuters tid utföllo de motsvarande hydraten, även
om lösningarna från början voro försatta med överskott
på syra. Vid närvaro av syre men frånvaro av syra
oxiderades FeCl<sub>2</sub> hastigt och Fe(OH)<sub>3</sub> utföll. Med
överskott på syra reducerades ferrijoner av
nickelmetallen i oscillatorn, trots att fri klor kunde påvisas;
så fort vibrationerna upphörde förmådde Morén
emellertid oxidera ferrojonerna. HgCl<sub>2</sub> reducerades hastigt
av nickeln till HgCl, Cl<sub>2</sub> och Hg, den sistnämnda
bildande en tämligen stabil kolloidal lösning. Guld
utfälldes från AuCl<sub>3</sub>.

Under ljudbehandlingen dispergerades också spår av
nickel eller stål i lösningen. De organiska reaktionerna
kunde emellertid icke haft sin grund i metallisk
katalys, då de även försiggingo när H<sub>2</sub>S, CS<sub>2</sub>,
kvicksilversalter och metalliskt kvicksilver voro närvarande.

Huru ljudvågorna förmå att utlösa dessa reaktioner
är långt ifrån klart. De sist nämnda forskarna uttrycka
den förmodan att reaktionerna hava sin grund i en
överföring av ljudenergien i värmeenergi, en hypotes
vilken de f. n. äro sysselsatta med att pröva. Att en
sådan överföring verkligen kan äga rum har
demonstrerats av <sc>Loomis</sc> på åtskilliga sätt. När t. e. ett
glaskärl med en långt utdragen hals fylldes med olja och
nedsattes i den vibrerande oljan med halsen ovanför
denna, antog det fina röret en sådan hög temperatur
att det kunde bränna ett hål genom ett trästycke och

även avge gnistor och t. o. m. borra ett hål genom
glas, utsändande ett moln av fina glaspartiklar.

Som framgår av ovanstående korta redogörelse, hava
vi tydligen i dessa vågor ett nytt mäktigt forskningsredskap,
vilket säkerligen kan förväntas frambringa
många nya intressanta upptäckter och i sinom tid
möjligen även finna viktig tillämpning inom tekniken och
fysiologien. <tab><tab><tab><tab><tab><i>B. W. Nordlander.</i>

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> K. m:t har den 15 aug.
förordnat generaldirektören Gösta Malm att under fyra år,
räknat från nämnda dag, vara preses i styrelsen för
tekniska högskolan. Till övriga ledamöter i styrelsen för
sagda tid har k. m:t förordnat landshövdingen Sven
Lübeck, överdirektören Axel Wallén, undervisningsrådet
Nils Fredriksson, generaldirektören Axel Granholm, t. f.
professorn Carl Bergsten, t. f. generaldirektören Olof
Bagger-Jörgensen, kommerserådet Axel Enström,
direktören Sigurd Nauckhoff och direktören Harald
Nordenson.

Högskolans styrelse har härigenom undergått en
väsentlig föryngring, i det att de av k. m:t utsedda
styrelseledamöternas medelålder sänkts från 62 till
56 år.

<b>Mariningenjörkåren.</b> K. m:t har den 15 augusti
utnämnt och förordnat specialingenjören av 2:a graden
A. E. Linde till specialingenjör av lia graden samt
specialingenjörerna av 3:e graden Gösta Hartzell och
Bengt Strömberg till specialingenjörer av 2:a graden.

<b>Energiproduktionen i Sverige 2:a kvartalet 1933.</b>
Elektricitetsverksföreningens statistik för andra
kvartalet 1933, utvisar, att energisiffrorna för månaderna
april--juni förete en ännu mera markerad stegring än
de tre första månadernas. Sedan den 1 januari har
12-månadersvärdet av hela landets energiproduktion stigit
med ej mindre än 175 mill. kWh, och värdet pr 1 juli,
5,16 milliarder kWh, är större än vid toppunkten, som
passerades under första kvartalet 1932. Den
tillbakagång som försommaren i fjol medförde är därmed
upphävd, och produktionskurvan visar en alltjämt stigande
tendens. Kraftbrist hotar emellertid i de sydsvenska
distrikten på grund av torkan, vilket ger sig tillkänna
i att totala energiproduktionen för juni knappast ökats,
medan däremot ångprocenten var ännu högre än
fjolårets i och för sig ovanligt höga värde.

Även samhällenas elektricitetsverk visa ökad
energiomsättning och stigande tendens, ökningen beror dock
uteslutande på industrileveranser, ty den allmänna
distributionen till detaljabonnenter står alltjämt konstant
sedan ett par år tillbaka.

<b>Röntgenrör för 800 kV.</b> "Engineering" (21 juli 1933)
meddelar om ett i General Electrics försökslaboratorium
konstruerat röntgentrör för 800 000 V. Röret skall
användas för behandling av cancer i Mercy Hospital i
Chicago. Tack vare rörets stora effekt väntar man, att
behandlingstiden för varje patient skall kunna minskas
till en bråkdel av den nu brukliga. Strålningen från
det nya röret beräknas komma att motsvara den som
avges av 1,5 kg radium. Röret är 4,27 m långt och
omges av en skyddsmantel av bly. Den vattenkylda
anoden består av en volframplatta; kylvattenmängden
utgör 76 l/min. Som katod tjänstgör en volframtråd,
och elektronstrålen träffar antikatoden efter 3,5 m.
Antikatoden har diametern 100 mm. Strålknippets
diameter varieras av en magnetspole, vars
magnetiseringsström kan regleras. Den för driften erforderliga
högspänningen erhålles från en transformator, som
samarbetar med glödkatodlikriktare.

<b>Bestämning av mängden kiselsyra i andningsluft.</b>
Bland de yrkessjukdomar som under senare år i alldeles
särskild grad tilldragit sig hygienikernas och de
lagstiftande myndigheternas uppmärksamhet befinner sig
silicosis, som bekant en lungsjukdom, orsakad av
inandning av kiselsyrehaltigt damm. Teknisk tidskrift
har vid ett par föregående tillfällen refererat
undersökningsresultat på silicosisforskningens område. Som
ett led i kampen mot sjukdomen ingår undersökning av
mängden och sammansättningen av dammet i
arbetsställenas luft, och härom har i tidskriften "Forschungen
und Fortsehritte" (10--20 aug. 1933) den vetenskaplige
medarbetaren hos Zeissverken dr Fritz Löwe lämnat en
del intressanta meddelanden.

För bestämning av stoftmängden i andningsluften
användes ett instrument, konimetern, i vilket en
insugen luftmängd, t. e. 5 cm<sup>3</sup>, befrias från stoftinnehållet,
vilket antingen kan vägas på en känslig våg eller ock
bestämmas på mikroskopisk väg. Vägningsmetoden är
användbar, så länge stoftet består av ett enhetligt
ämne. Om däremot flera ämnen, t. e. lerskiffer, kol och
kvarts, ingå i stoftet, vilket för det mesta är fallet, så
måste den summariska vägningen ersättas med
mikroskopisk undersökning. För detta ändamål insuges
luftprovet med sådan kraft i konimetern, att det med stor
hastighet strömmar genom en fin öppning och avsätter
stoftinnehållet på en med ett genomskinligt ämne
överdragen glasplatta. Glasplattan lägges därpå under ett
mikroskop, i vilket man vid riktigt utförande av provet
kan iakttaga stoftfläcken i form av en stjärnhop. I
mörkfältsbelysning ser man vid 200 ggr förstoring ett
virrvarr av hundratals lysande punkter; vid
ljusfältsbelysning däremot endast en samling svarta punkter.
Räkningen av stoftpartiklar sker enligt de inom
bakteriologien använda metoderna, t. e. med hjälp av Abbes
teckningsapparat, varvid partikel efter partikel avstickes på
en kartong, som sedan återger partikelsamlingen i
förstoring. Man räknar i allmänhet antalet partiklar pr
cm<sup>3</sup>, sålunda om 5 cm<sup>3</sup> luft insugits endast partiklarna
på en femtedel av synfältet i mikroskopet. Enligt en l
Sydafrika, Amerika, Storbritannien och Tyskland
utbildad praxis anses den luft hälsofarlig, som pr cm<sup>3</sup>
innehåller mer än 300 kvartspartiklar av storleksordningen
0,0005--0,01 mm. Större partiklar anses kunna
uppfångas i de yttre luftvägarna.

Om luften härstammar från ett arbetsställe, där
dammet består uteslutande av kvarts, är tydligen
undersökningen avslutad med en dylik räkning. Innehåller
dammet jämte kvarts även kolpartiklar, brukar man i
Sydafrika förbränna dessa genom upphettning av
glasskivan; man betraktar då de kvarvarande partiklarna som
kvarts. Om därjämte i dammet ingå andra beståndsdelar,
såsom lerskiffer, fältspat m. m., går ej. heller
denna metod att använda.

Dr Löwe har därför utarbetat en speciell metod för
dessa komplicerade fall. Den består i att man efter
räkningen gör kvartskornen i preparatet osynliga genom
att tillföra en viss vätska till objektglaset. För detta
ändamål användes tetralin, som har ungefär samma
brytningsindex som medeltalet av brytningsindices för de
båda optiska axlarna hos dubbelbrytande kvarts.
Metoden har i mera komplicerad form använts inom
mineralogien för bestämning av brytningsindex hos
kristallfragment. Man använder dock här två vätskor, som
blandas, varefter man i en särskild apparat bestämmer

blandningens brytningsindex. Den vid dammundersökningen
använda metoden är sålunda betydligt enklare.

<b>Dödsfall genom elektrisk ström.</b> Den av statens
elektriska inspektion publicerade redogörelsen för
dödsfall genom elektrisk ström, inträffade under första
halvåret 1933, upptager sammanlagt 10 olycksfall, som krävt
11 människoliv. Inemot hälften av dessa fall torde
kunna rubriceras som rena olyckshändelser, medan
återstoden synes ha orsakats av oförsiktighet eller
oförstånd hos de förolyckade.

Bland de "rena" olyckshändelserna är en av ganska
upprörande slag. Två ynglingar passerade under en
högspänningsledning, som på grund av olämplig
montering sjunkit ned till låg höjd över vattenytan. Bägge
kommo i beröring med ledningen, den ene vid
"vrickning" av båten, den andre då han skulle hjälpa
kamraten. De föllo i vattnet och anträffades döda med
brännsår i händerna, överledning i en lamparm har krävt
ett människoliv, i det att en medelålders fru
förolyckats i ett kök, då hon med ena handen fattade i den
svängbara lamparmen och med den andra om kanten
på den jordförbundna vedspisen. Hon var våt om
händerna och utsattes vid beröringen för 110 V växelström.

Bland de självförvållade olyckorna har en orsakats
genom användning av en icke beröringsskyddad
sladdlampa (en icke alltför ovanlig orsak). Två fall ha
orsakats genom att jordning uraktlåtits eller verkställts på
otillfredsställande sätt. Såsom särskilt lärorikt må ett
av dessa fall omnämnas. En chaufför, förut
linjearbetare, gick på eget bevåg upp i en järnstolpe i en
dubbelledning för att efter avslutat reparationsarbete borttaga
en jordförbindning i den ena ledningen. Han berörde
därvid en fas i den andra ledningen, som var
urkopplad, jordad och kortsluten, dock ej på arbetsplatsen. Han
fick därvid en elektrisk stöt till följd av induktion från
en inkopplad del av den första ledningen, störtade till
marken och avled av skador genom fallet.

<b>Det tekniskt-vetenskapliga  arbetet i "tredje riket".</b>
Den nuvarande politiska regimens i Tyskland ställning
till den vetenskapliga forskningen och däribland den
tekniskt-vetenskapliga delen därav har otvivelaktigt
präglats av en viss oklarhet och givit upphov till rykten
av rätt nedslående slag. Ett aktoritativt och i viss mån
klarläggande uttalande i denna fråga har i dagarna
gjorts av professor Conrad Matschoss (VDI-Nachrichten,
2 aug.), som karakteriserar den nuvarande situationen
i Tyskland genom jämförelse med den som rådde under
kriget. Nu som då kräves en nationell samling kring ett
klart uttalat program, vilket medför, att arbetet, även
det tekniskt-vetenskapliga, i första hand måste inriktas
på att skapa grundvalarna för rikets enhet och förnyelse,
medan andra uppgifter, som numera skenbart kommit i
bakgrunden, icke kunna genomföras förrän nämnda
grundförutsättningar föreligga.

Matschoss tillbakavisar däremot med bestämdhet det
påståendet, att Tysklands nuvarande politiska ledare
skulle hava ingripit i den vetenskapliga forskningens
frihet. Forskningen är fortfarande fri, men dess
närmaste mål är klart utstakat: det aktuella problemet heter
arbetslöshetens bekämpande. Ingen forskare skall anse
det som ett intrång i hans vetenskapliga frihet, om han
anmodas, att i första hand inrikta sitt arbete på detta mål.

Mera svävande uttalar sig förf. om Tysklands
inställning till det internationella vetenskapliga arbetet. Han
instämmer i åsikten, att idéer och tankar ej äro bundna
inom de nationella gränserna utan måste kunna
passera alla gränser som tullfritt gods. Om man skulle
kunna uppställa en handelsbalans för utbytet av andliga
värden mellan nationerna, så skulle denna bliva
utpräglat aktiv för Tysklands del. Dock får man ej
förglömma, hur jordbunden den vetenskapliga forskningen
är. Det är ur denna andliga nationalism som de stora
forskare och gestalter uppstå, vilkas inflytande åter
förmår sträcka sig långt över de nationella gränserna.

Matschoss uppdrager också konturerna kring det
konkreta arbetsprogram den tekniskt-vetenskapliga
forskningen har sig förelagt. Utgångspunkterna äro i stort
sett givna genom de ingrepp Versaillesfreden gjort i
Tysklands möjligheter till självförsörjning med
avseende på råvaror. Det gäller bl. a. finna metoder för
rationellt utnyttjande av de kvarvarande tillgångarna av
malmer och kol, brunkol och bergolja. Även
lättmetallproblemet hänger intimt samman med Tysklands
nuvarande relativa metallfattigdom. Den kemiska
forskningen i Tyskland visar, hur nära vetenskapen
sammanhänger med de nationella behoven. Den numera starkt
utvecklade kväveindustrien har exempelvis vuxit fram
ur ett av kriget skapat tvångsläge. Andra för
näringslivet betydelsefulla uppgifter, inom vilka den
tekniskt-vetenskapliga forskningen måste engageras, utgöra
kultiveringen av sandjordar och livsmedelskonserveringen

Matschoss påminner vidare om Mussolinis bekanta
generositet mot de vetenskapliga instituten i Italien och
försäkrar, att Hitler hyser fullkomligt samma
uppskattning av vetenskapen. Den redan nu fast organiserade
forskningsverksamheten i Tyskland skall emellertid
ställas i det nationella återuppbyggnadsarbetets tjänst. Att
härvid förenklingar i organisationen kunna bli
nödvändiga betyder emellertid ej någon inskränkning i den
vetenskapliga forskningens frihet.

<b>Internationella materialprovningsföreningen</b> kommer
att hålla sin nästa kongress i London under sommaren
1935. Efter överläggningar har föreningens permanenta
kommitté fastställt följande diskussionsämnen:

<i>Grupp A: Metaller.</i> 1) Korrosion. 2.) Lättmetaller.
3) Svetsning. 4) Framsteg inom metallografi. 5)
Bearbetbarhet och avnötning.

<i>Grupp B: Icke-metalliska oorganiska material.</i> 1)
Betong och armerad betong. 2) Provningsmetoder för
keramiska material. 3) Förvittring av naturlig och
konstgjord sten.

<i>Grupp C: Organiska material.</i> 1) Textilämnen: Konstsiden.
2) Träcellulosa. 3) Kautschuk. 4) Träkonservering.

<i>Grupp D: Frågor av allmän betydelse.</i> 1) Framsteg
inom provningsmaskiner och mätapparater. 2)
Byggnads- och konstruktionsmaterial i laboratoriet och i
praktisk användning. 3) Förfarande och betraktelsesätt vid
användning av fysiken och kemien inom materialprovningen.
4) Ljudledning och isolation av byggnads- och konstruktionsmaterial.

Ifall särskilda forskningsresultat eller framsteg så
föranleda, kunna ändringar företagas i ämnesvalet.

De svenska medlemmar eller andra intresserade, som
önska deltaga i kongressen med föredrag eller
diskussionsinlägg, uppmanas meddela sig med den av Svenska
teknologföreningen utsedda medlemmen i föreningens
permanenta kommitté, professor Roos af Hjelmsäter,
Statens provningsanstalt, Stockholm, före detta års utgång.
<tab><tab><tab><tab><tab><tab><tab><tab><tab><i>J. O. R.</i>

<b>En utställning av tekniska nyheter</b> öppnades i
Atlas-hallen i Stockholm den 9 ds och pågår t. o. m. den 27.
öppningsceremonien leddes av undervisningsrådet Nils
Fredriksson, som i sitt anförande bl. a. vägde
uppfinningarnas påstådda sociala skadegörelse mot deras
andel i det kulturella framåtskridandet och uttalade en
förhoppning, att denna utställning i all sin blygsamhet
skulle bli "mänskligheten till gagn", som utställningens
motto lyder.

Utställningen, som tillkommit på privat initiativ,
hade vid öppnandet samlat något hundratal utställare,

som hade en del olikartade saker att uppvisa, från
personliga meritförteckningar, skisser och modeller, till
handelsfärdiga produkter av skilda slag. Industrifirmorna
voro dock i majoritet och de utställda varorna
av såväl svenskt som utländskt ursprung. Mot
nyheten fanns i allmänhet intet att invända; om också
en del produkter tidigare kommit till allmänhetens
kännedom, gav utställningen dock möjlighet till deras
studium under sakkunnig ledning. Bland svenska
nyheter, som syntes tilldraga sig allmänt intresse, märkes
en vagn för dammfri soptömning, Rennerfelts
bränslepump, Rodhes pressverktyg av legerat gjutjärn
(Fecro-metall), mynträknare, radioapparater, användbara för
växelström eller likström alternativt,
snabbkokningsplattor för vedspisar, mycket annat att förtiga.
Dessutom utställdes och demonstrerades en del föremål,
vilkas tekniska värde man torde kunna draga i
tvivelsmål, såsom bollspelet Bifbat, puzzlet Hi-ho och
brystholderen Mira, men dessa säregna frukter av
uppfinnarverksamheten kunde dock ej förta intrycket av
att utställningen rymmer så pass mycket nytt och intressant,
att ett besök där kan bli både nöjsamt och nyttigt.

<b>Nya elektrotekniska normer.</b> I serien "Svenska
elektrotekniska normer" har i dagarna utkommit "Normer
för elektriska anläggningars dimensionering för
överström" (SEN 11), vilka betinga ett pris av kr. 1:60 och
distribuerats av Svenska teknologföreningen samt
Sveriges elektroindustriförening.

<b>Reseberättelser.</b> Följande reseberättelser ha
inlämnats till Tekniska högskolans bibliotek, där de finnas
tillgängliga för besökande: <sc>Odqvist,</sc> F. K. G.,
Reseberättelse över studieresa till Tyskland, Schweiz och
Italien för att studera teknisk mekanik, speciellt
plasticitets- och hållfasthetslära ävensom undervisningen i
teknisk mekanik. Stockholm i dec. 1932. 7 maskinskr.
sid. Fol. -- <sc>Du Rietz,</sc> C., Reseberättelse för det med
understöd ur Romanska stipendiefonden utförda
studiebesöket vid Zeissverken. Stockholm den 4 jan. 1933.
Fol. & 4:o. 1 handskr. sid., 1 särtryck.

<b>Teknologföreningens restaurant</b> har genom Teknisk
tidskrift velat påminna de från semesterfirandet
återvändande ledamöterna om det lämpliga i att intaga
sina måltider i restauranten. De uppskattade
specialiteterna fläskpannkaka och sötare i dillsmör serveras
vid lunchen å bestämda dagar, nämligen fläskpannkaka
på tisdagar och sötare på onsdagar.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Kungl, fysiografiska sällskapets i Lund förhandlingar, 1933.</b>
<i>Nr 2. Daphnia magna Straus als Versuchistier,</i> av
<sc>Einar Naumann.</sc>
<i>Nr 3. Die D. m.-Probe zur Prüfung von Materialien
für Wasserbauten,</i> av <sc>Einar Naumann.</sc>
<i>Nr 4. Die Anwendung der D. m.-Probe für Luftanalysen,</i>
av <sc>Einar Naumann.</sc>

<b>Den moderna teknikens underverk,</b> av <sc>Fr. Kollmann,</sc>
Stockholm 1933. Alb. Bonnier.

<b>Meddelanden från Tekniska högskolans byggnadstekniska
institution,</b> Stockholm 1933.
<i>Nr 14. Ljud från rörledningar och metoder för
deras dämpande,</i> av <sc>H. Kreüger</sc> och <sc>J.-H. Sager.</sc>

<b>Kontorsarbetets rationalisering,</b> av <sc>Tarras Sällfors.</sc>
Stockholm 1933. Föilags a.-b. affärsekonomi. Pris kr. 2:75.

<b>Svenska gasverksföreningens årsbok 1933,</b> del I.
Stockholm.

<b>Ingeniörsvetenskapsakademiens handlingar, Stockholm 1933.</b>
<i>Nr 121. Studien über dünne Schalen von
rationssymmetrischer Form und Belastung mit konstanter
oder veränderlicher Wandstärke,</i> av <sc>John-Erik Ekström.</sc>
Pris kr. 14:--.
<i>Nr 122. En grafisk metod att bestämma tillgången
till sol i en stadslägenhet,</i> av <sc>Brynolf Fänge.</sc> Pris
kr. 1:10.
<i>Nr 123. Två grafiska metoder för beräkning av tider
för solbestrålning å husfasader eller i rum,</i> av <sc>Gustaf
Lovén.</sc> Pris kr. 2:50.

<b>Hur ett modernt fartyg blir till,</b> av <sc>Gustaf Ambjörn.</sc>
P. A. Norstedt & Söners förlag, Stockholm 1933. Pris
80 öre. Tillhör serien "Från kunskapens fält".

<b>Svenska vattenkraftföreningens publikationer, Stockholm 1933.</b>
<i>258 (1933:3) Vassdragsreguleringens inverkan på
fisket i insjöar,</i> av <sc>Knut Dahl.</sc> Pris kr. 5:--.

<b>Tables annuelles de constantes et données numériques
de Chimie, de Physique, de Biologie et de Technologies.</b>
Volume VIII, 2 delar (1927--1928) 2 706 sid. Pris 500
Frs. Volume IX (1929) 1 607 sid. och Table des Matiéres
124 sidor. Pris 400 Frs. Gauthier-Villars & Cie förl., Paris.

<b>Statik der Bauwerke,</b> av <sc>Karl Zillich.</sc> II del.
Festigkeitslehre. Berlin 1933. Wilhelm Ernst & Sohn
förlag. Pris Rm 3:40.

<b>Hochschmelzende Hartstoffe und ihre technische Anwendung,</b>
av <sc>Karl Becker.</sc> Berlin 1933. Verlag Chemie. Pris Rm 21.

<b>Bokanmälan.

Den svenska betsockerindustrien,</b> Del I. En
minnesskrift utgiven av Svenska sockerfabriks aktiebolaget
med anledning av dess 25-åriga tillvaro. Malmö 1932.

Minnesskrifterna över industriella företag dugga tätt
på bokmarknaden, vilket i och för sig är synnerligen
glädjande och speciellt, när utarbetandet av dessa
avhandlingar numera anförtros åt därtill väl kvalificerade
författare, vilkas alster tillåtas få en omfattning och
givas en typografisk utstyrsel, som visar att
vederbörande utgivare förstått ett jubilerande företags
förpliktelser mot det förgångna och mot de män, vilka skapat
förutsättningarna för det industriella företagets
nuvarande tekniska och ekonomiska tillstånd. Det
föreliggande bokverket, som endast går fram till år 1907, då
Svenska sockerfabriks aktiebolaget bildades, omfattar
sålunda den första delen av den svenska sockerindustriens
historia och är avsedd att följas av ännu en del
behandlande sockerbolagets egen historia under de
senaste 25 åren. Författaren, Skånska handelskammarens
sekreterare, fil. lic. Eilif Sylwan och hans medförfattare
på ett begränsat område fil. dr Gustaf Olsson ha
åstadkommit icke endast en saklig bok utan därtill en rolig
bok. Redan kapitelrubrikerna antyda, att man här har
framför sig en mera nyorienterad uppläggning av en
minnesskrift, kanske framkallad genom det dramatiska
händelseförlopp, som i boken skildrats. Det är ett
betydligt friskare grepp på hela framställningen än vad
man är van vid i liknande bokverk. Men så är ämnet
också i hög grad lockande. De händelser som skildras
ha ju utspelats till stor del på skånsk mark, de agerande
bära till väsentlig del inom Skåne kända och aktade
namn, det är något tryggt målmedvetet och i bästa
mening skånskt över det hela. Intrigspel och misslyckande,
framgång och därmed ekonomisk vinning, allt följer slag
i slag på ett sätt, som verifierar den kända satsen, att
verkligheten i allt överträffar dikten. Jag undrar om

inte läsandet av en bok, som denna och liknande
minnesskrifter och industrihistoriska skildringar är för en
ingenjör eller industriman en väl så god stimulans
efter det jäktande dagsarbetets slut som vilken god
skönlitterär bok som helst.

Åter har genom en minnesskrift ännu en sten lagts
till den grund, på vilken en gång skildrandet av
Sveriges allmänna industrihistoria skall byggas, och man
skulle kunna i detta fall tillägga, en av hörnstenarna.

Den i vårdad typografisk utstyrsel utförda boken har
tryckts vid Skånska litografiska aktiebolaget i Malmö.
<tab><tab><tab><tab><tab><tab><tab><i>Torsten Althin.</i>

<b>Kochen mit Elektrizität oder Gas</b> von Dr rer. oec.
<sc>Rudolf Tautenhahn.</sc> München und Berlin 1933.
Verlag von R. Oldenbourg.

Vid jämförelse mellan kokning med. gas och
elektricitet är det naturligt att betrakta saken från såväl
konsumentens som leverantörens-verkets ståndpunkt, såsom
författaren gör i sin doktorsavhandling med
ovannämnda titel. Doktor Tautenhahn, som kan anses som
både sakkunnig och opartisk -- en ovanlig
kombination --, har med berömvärd sans och måttfullhet gått
till verket. Även om han icke lyckats lösa sin uppgift
och lämna ett bestämt svar på frågan eller ens bringa
i dagen något väsentligt nytt, så har han dock dels
utfört utomordentligt samvetsgranna och, såvitt det kan
bedömas, invändningsfria egna undersökningar över
energiåtgång vid kokning m. m. och dels på ett
förträffligt sätt begagnat och sovrat, vad som förut blivit
gjort och skrivet i saken.

Vid granskning och bedömning av föregående
undersökningar beträffande det s. k. ekvivalenstalet, dvs. det
antal kWh, som motsvarar 1 m<sup>3</sup> gas, anser han Harrys
på statistik grundade uppgifter ej kunna accepteras,
enär de olika primärfallen icke kunna anses
jämförbara. Undersökningar av Mörtsch m. fl., som grunda
sig på en jämförelse mellan tyska hushåll med elektrisk
kokning och de av Harry i Schweiz funna talen för
gasförbrukning, måste hava ännu mindre värde. Det
finns en betydlig skillnad mellan de värden på
ekvivalenstalet, som förfäktas från gas- resp. elektricitetshåll,
och kampen i fackpressen har understundom tagit så
häftiga former, att den betecknats som "broderstrid".
Som vanligt beror en stor del av missförstånden därpå,
att man icke först enat sig om, huru detta
ekvivalenstal bör definieras. På förslag av Mörtsch har man nu
börjat att begränsa undersökningarna till enbart själva
matlagningen med bortseende från all vattenvärmning,
som är mera variabel och som vid elektrisk kokning
oftast debiteras efter särskild taxa. Dessa båda delar
motsvara ungefär lika stor energikonsumtion vardera.
Författaren har i sitt eget hushåll under en längre tid
utfört matlagning samtidigt med gas och med
elektricitet, varvid samtliga råvaror delats precis lika, så att
delarna voro ej endast kvantitativt utan även
kvalitativt lika. För att få ett mått på i vad mån en maträtt
kan anses vara färdigberedd, har viktförlusten genom
vatten- eller fettavdunstning uppmätts och
energiåtgången är givetvis specificerad för varje maträtt.
Resultatet är mycket varierande för de olika rätterna,
beroende på anrättningstidens längd, om ugnen använts
eller ej etc. Som medeltal kommer han till 2,98 för
hushåll om 4--5 personer, vilket omräknat till
stockholmsgasens värmevärde blir ca 3,3. Vid den svenska
undersökningen, som utfördes av elektricitets- och
gasverksföreningarna 1929 och 1931, erhölls nästan precis
samma siffra. Helt nyss utförda försök av Blum,
Berlin (Das Gas und Wasserfach nr 26--28, 1933) med
ungefär samma metod som dessa giva något högre
värden, vilket förklaras av skiljaktighet i matordningen.
Skillnaden är dock icke stor.

Författaren tillmäter dock ej energikostnaden ensam
betydelse utan skärskådar även problemet ur synpunkterna
näringsvärde, betjäningstid, bekvämlighet, hygien,
anskaffningskostnad, tillförlitlighet, säkerhet m. m.
Anskaffningskostnaden för den elektriska utrustningen
är ju åtskilligt högre, men i övriga avseenden anser han
båda energiformerna vara ungefär likavärda, dock
motsvarar elektricitet något högre krav i hygieniskt
avseende än gas. Han poängterar dock särskilt, att även
gaskokning kan anses vara hygienisk.

I andra delen av sin bok behandlar doktor T. den
elektriska kokningens inverkan på verkets
belastningsförhållanden och i samband därmed självkostnaden för
den elektriska strömmen. På grund av frånvaron av
lagringsmöjligheter är det kostnaden per kW, som
dominerar jämte de övriga fasta kostnaderna, och han
ägnar därför uppmärksamhet speciellt åt dessa. Då
olika elektricitetsverk hava mycket olika
belastningsförhållanden för annan förbrukning och då verkens
belastning på grund av kokströmmen är så skiftande allt
efter abonnenternas apparatstandard och levnadsvanor
(det kan tilläggas: taxeförhållanden), så erbjuder hela
problemet en ytterst diffus bild, och allvarliga misstag
kunna lätt göras. På belastnings- och självkostnadsområdet
finner han därför närmare undersökningar vara
"dringend erforderlich".

Med kännedom om ekvivalenstalet samt belastningskurvan
för sådana gasverk, där hushållsförbrukningen
är stor och lätt kan renodlas, kan motsvarande kurva
för elektrisk kokning konstrueras. Dock bör ej, som
hittills skett, den avgivna gasmängden per timme
användas utan belastningen under kortare tidsavsnitt,
t. e. 10 minuter. Maximalbelastningen kan vid detta
senare förfarande bliva ända till 50 % större och mer.

På grund av den i Tyskland med undantag möjligen
av storstäderna vanliga matordningen med
huvudmåltiden mitt på dagen, inträffar maximala kokbelastningen
under den ljusa tiden. Verkets totala maximalbelastning
höjes på grund härav endast med ca 20 à 25 % av
den maximala kokbelastningen vid verket. Om
kokningsenergien skulle öka i större omfattning, så att den
överstiger 15 à 20 % av verkets totalproduktion, kommer
koktoppen att ligga högst och en ytterligare ökning av
kokbelastningen blir då liktydig med ökning av
totalbelastningen. Det egendomliga förhållandet råder alltså
här att en ökad försäljning av ström medför högre
självkostnadspris per kWh. Men ännu är det långt till
denna kritiska punkt, och i varje fall är den tyska
levnadsordningen betydligt gynnsammare för elektrisk
kokning än vår, som hårdare belastar verket. Ångkraften
torde också ge något billigare pris per kW än
vattenkraften men högre pris per kWh, vilket dock spelar
underordnad roll, enär förbrukningen för enbart kokning i
genomsnittshushåll i Tyskland och förmodligen även här i
Sverige endast är ca 750 à 1 000 kWh per år. I dessa
gynnsammare självkostnadsförhållanden ligger kanske
förklaringen till den tämligen snabba utbredningen av
elektrisk kokning i Tyskland. Kanske även i viss mån
det högre gaspriset, ca 20 à 24 Pf per m<sup>3</sup>, utgör en
förklaring. Att i ett kolproducerande land utan
vattenkrafttillgångar gaspriset är högre och kostnaden för
elektrisk kokning lägre än i ett land utan kol men med
vattenkraft, måste anses vara ett anmärkningsvärt faktum.

Författaren sympatiserar ej med tanken på en
uppdelning mellan gas och elektricitet efter linjen: åt
gasen värme, åt elektricitet belysning och kraft. Han
anser med rätt, att elektriciteten mycket väl lämpar sig
för värmealstring och gasen för offentlig belysning. I
stället vore en uppdelning i olika rayoner att
rekommendera, varigenom dubbla ledningsnät med onödiga
kapitalinvesteringar undvikas.

Intresset för utbredning av gas- resp. elektrisk
förbrukning bör underordnas strävan efter en planmässig
och förnuftig energiförsörjning. <tab><tab><i>Axel Danielsen.</i>

</chapter>
<chapter name="TEKNISK TIDSKRIFT
HÄFT. 34 ÅRG. 63 26 AUG. 1933">
<h1>TEKNISK TIDSKRIFT</h1>
<h2>HÄFT. 34 ÅRG. 63 <tab>26 AUG. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Det utrikespolitiska kvartalet, av Rütger Essén. -- Världskraftkonferensens nordiska
sektionsmöte 1933. -- Nils Anders Melander †. -- MBV-förfarandet. -- Tillverkning av gummitråd. -- Notiser. --
Litteratur. -- Sammanträden.

</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rütger Essén.</sc></h3>
<poem>Det allmänna världsläget: en viss
förbättring. -- "Planhushållning" tidens
signatur. -- Misslyckandet av den ekonomiska
världskonferensen i London. --
Återvaknande optimism i trots härav. -- England
och sterling-politiken. -- Roosevelts kamp
mot depressionen i U. S. A. -- ett försök till
ekonomisk revolution. -- Covenant-planen
--  dess bakgrund och utsikter. -- Tyskland
efter den nationella revolutionen. --
Hugenbergs avgång. -- von Papens roll. --
Jordbrukspolitiken. -- Konflikten med Österrike.
--  Italiens europeiska ställning. -- Balbos
eskaderflygning. -- Ryssland: femårsplanens
delvisa fiasko. -- Fara för hungersnöd.
</poem>
<tab><tab><tab>Stockholm den 19 augusti 1933.
Det kanske mest utmärkande för de senaste
månadernas utveckling är att det världsomfattande
internationella samarbetets linje, när det gällt
arbetet för världskrisens övervinnande, mött ett svårt
avbräck. Liksom förut nedrustningskonferensen i
Genève så blev även den med så mycken pomp och
vältalighet iscensatta <i>ekonomiska världskonferensen i
London</i> i stort sett ett fiasko. Försöken att genom
världsöverenskommelser hejda och övervinna
depressionen torde därigenom tillsvidare ha skrinlagts.
Detta är den väsentliga betydelsen av
Londonkonferensens misslyckande. De stora ländernas
handels- och valutapolitik synes som förut komma att gå sin
egen väg. Uppmärksamheten inriktas i stället allt
skarpare på att följa de särskilda regeringarnas och
folkens ansträngningar att med egna åtgärder
övervinna krisen, framför allt arbetslösheten. I detta
hänseende är det särskilt åtgärderna i Förenta staterna
och i Tyskland, som följas med spänning världen
runt. Den ekonomiska politiken är i bägge dessa
länder sedan någon tid av nära befryndad art. I
bägge ledes denna politik av med diktatorisk
maktfullkomlighet utrustade regeringar, vilka utan
tvekan synas sätta åsido hittills åtminstone i teorien
allmänt erkända ekonomiska frihetsprinciper under
åberopande av en slags samhällelig nödvärnsrätt gent
emot arbetslösheten såsom den fara som till varje
pris måste övervinnas.

Betecknande för läget är också det förhållandet, att
valutapolitiken numera knappast någonstädes ledes
med återställande av ett fast internationellt
penningvärde som bestämmande synpunkt. Det finnes väl
numera icke någon regering, som icke medvetet och
avsiktligt, behandlar landets valuta som ett
instrument för handels-, närings- och socialpolitiska syften,
även om detta änu icke öppet erkännes utan i stället
-- såsom i de nordiska länderna -- stabilisering av
valutans inre köpkraft eller en måttlig prisstegring
proklameras som ledande princip.

Emellertid har under de sista månaderna av allt
att döma <i>en viss förbättring</i> inträtt i det ekonomiska
världsläget. Meningarna äro delade om
varaktigheten och den fasta grunden för denna förbättring.
Otvivelaktigt är den emellertid tillsvidare ett faktum,
även om förbättringens proportioner ännu äro
mycket små, Det är väl också obestridligt att den
lättnad, som inträtt, åtminstone i Amerika och Tyskland
stimulerats av åtgärder, vilka i viss mån äro
artificiella och i varje fall ej kunna alltför ofta eller länge
upprepas. Man gör emellertid på många håll
gällande, att just denna stimulans varit enda
möjligheten att övervinna den i hög grad psykologiskt
betingade allmänna förlamning, som den långvariga
världskrisen överallt förorsakat. Framtiden får
utvisa i vad mån detta varit riktigt. I varje fall
synes världsutvecklingen numera för kanske lång tid
framåt ha övergivit de liberala ekonomiska
frihetsprinciper och den självständighet för näringslivet,
som hitintills åtminstone med läpparna bekants av
de flesta västerländska regeringar. "Planhushållningen"
har blivit tidens signatur -- ehuru den i
allmänhet ingalunda utövas eller ledes av de
socialistiska arbetarpartier, vilka länge proklamerat dess
princip. Det är en "borgerlig" och icke en
socialistisk planhushållning, som för närvarande ger sin
prägel åt världens ekonomiska liv,

Misslyckandet av <i>den ekonomiska världskonferensen
i London</i> betecknar i detta hänseende i viss mån
en vändpunkt. Om denna konferens överhuvudtaget
hade en mening, måste denna ligga i utformandet
och godtagandet av fasta riktlinjer framför allt för
världens valutapolitik. I fråga om handelspolitiken
hyste knappast någon en dylik förhoppning, l
premiärminister Mac Donalds kanske något
melodramatiska inledningsanförande underströks vältaligt den
utomordentliga vikten av ett positivt resultat av
konferensen, då världens förhoppningar eljest
definitivt skulle krossas. Något positivt resultat blev
emellertid i trots härav ej utav. Varje överenskommelse
i valutafrågor omöjliggjordes framför allt på
grund av den bestämda vägran från U. S. A:s

regering att låta på något sätt binda sina händer i fråga
om fullföljandet av sitt dollarprogram, vars
motivering och syften väsentligen voro inrikespolitiska.
Härefter voro konferensens vidare förhandlingar
tämligen meningslösa, och man lyckades, då
ajourneringen ägde rum, knappast ens upprätthålla
skenet av tillfredsställelse. "Världens sista
förhoppningar" hade således ännu en gång krossats -- vilket
dock ej nämnvärt inverkat på världsstämningen.
Tvärtom synes man på olika håll efter
Londonkonferensen nästan med lättnad ha sökt sig fram på
egna vägar. Dessa må vara vilseledande eller icke:
en återvaknande optimism är i varje fall oförneklig.

I <i>England</i> har läget i varje fall icke undergått
någon försämring. Snarare tvärtom. Den gamla
frihandelsdoktrinen bekämpas ivrigare än någonsin,
bl. a. av den kände nationalekonomen Keynes, som
nu börjat rekommendera autarkiens väg, dvs. den
nationella självtillräcklighetens hushållningssystem,
som den enda framkomliga. Imperie-politikens
fullföljande enligt Ottawa-konferensens riktlinjer har
under dessa förhållanden vunnit allt starkare
anslutning. Den kommer av allt att döma att
kompletteras i valutapolitiskt hänseende med ett
"sterling-program", dvs. en enhetlig penningpolitik för
imperiet, som på detta område varken vill ställa sig
beroende av det beträngda kontinentala
"guldblocket" eller av <i>Förenta staterna,</i> som efter
frångåendet av guldmyntfoten i april alltmer vandrat
sina egna vägar.

Där, i Förenta staterna, ha nämligen <i>president
Roosevelt</i> och hans regering med stöd av
utomordentliga diktatoriska fullmakter nu upptagit ett
<i>"heligt krig" mot depressionen,</i> som i själva verket
utgör intet mindre än ett försök till ekonomisk
revolution. Sällan har en större maktfullkomlighet
samlats i en regerings hand. Vad det gäller är en
av staten genomförd allmän reglering av både
produktion, löner, arbetstid, sysselsättning och priser,
en reglering, som till skenet är frivillig, men i
verkligheten har bakom sig statsmaktens hela apparat.
I det första stadiet begagnas emellertid med
utgångspunkt från amerikansk mentalitet och sedvänja
i främsta rummet reklam och opinionsbildning som
påtryckningsmedel.

Den stora planen ledes av presidenten och hans
organ för detta ändamål, <i>National Eecovery
Administration,</i> vars chef, general Johnson, vid
presidentens sida fungerar som näringsdiktator. Den 16 juni
utfärdades lagen om industriell återuppbyggnad,
enligt vilken de tio ledande industrierna skulle
korporativt reglera var sin näringsgren på grundval av ökad
sysselsättning utan varken löneminskning eller
nämnvärd prishöjning. Den hjälp som från det allmännas
sida erbjöds bestod främst i kreditlättnader, vilkas
grundval självfallet var den nya dollarinflationen.
Denna plan mötte emellertid på många håll motstånd.
Många ledande företagare vägrade att böja sig för
tvånget; på andra håll förklarade man sig icke
kunna bära de nya ökade kostnaderna och bestred
statens rätt att tvinga en företagare att ruinera sig.
Den snabba prisstegringen i dollar räknat i april-
juni följdes dessutom den 19--20 juli av ett
panikartat bakslag på börsen. Detta krishot framdrev
nya, ännu mera drastiska åtgärder. Roosevelt och
Johnson utfärdade en ny plan -- <i>covenant</i>-planen
-- att gälla tillsvidare under årets fem sista
månader. Företagarna skulle härvid pressas till
undertecknande av en förbindelse, en <i>blanket-code,</i> av
innehåll bl. a. att ej sysselsätta någon arbetare mer
än 35 timmar i veckan, att icke sänka några löner
under nivån den 15 juli och icke höja några
varupriser utöver nivån den 1 juli, undantagandes
påvisbar kostnadsstegring. Dessutom fastställdes en
allmän minimilöntaxa för Förenta staterna i dess helhet.

Covenant-planen har satts i verket med en väldig
reklam- och propagandaapparat, som starkt
påminner om krigspropagandan 1917. Man har
sålunda vädjat till folksolidariteten och
fosterlandskärleken. De industrier som godkänt planen
bemyndigas att bära ett emblem ("Blue Eagle's Badge")
med påskriften "Member of the N. R. A. We do our
part". De som icke på detta sätt "göra sitt", komma
med all säkerhet att utsättas för en allt starkare
pressning, att börja med från opinionen, senare
sannolikt även med direkta statliga åtgärder. Strejk-
och lockoutfriheten har redan i praktiken upphävts,
bl. a. ha de i den stora gruvstrejken i Pennsylvania
deltagande 65 000 arbetarna tvungits återgå till arbetet.

Det är uppenbart att ett tvångssystem av denna
gigantiska och genomgripande natur på någon punkt
måste lättas genom en säkerhetsventil. Denna är
också förhanden. Den heter <i>dollarinflationen.</i>
Makten över valutan har också med full konsekvens helt
och odelat lagts i regeringens händer. Hur långt
inflationen kan komma att fortskrida är ännu ovisst.
Helt säkert är gränsen ännu icke nådd. Hittills har
dollarn gent emot guld deprecierats med mer än 30
procent. Man måste emellertid komma ihåg att den
utrikes betalningsbalansen i Förenta staterna
ingalunda har samma relativa betydelse i förhållande till
det inre varu- och kreditutbytet som fallet är med de
flesta europeiska länder. Detta betyder att även en
våldsam yttre depreciering för dollarn icke med
nödvändighet behöver ha samma prishöjande inverkan
på den inre marknaden som fallet skulle vara
exempelvis i England eller Skandinavien.

Huru det stora amerikanska experimentet kan
komma att lyckas är det ännu för tidigt att döma om.
Dess bakgrund är ett kaotiskt inre läge med
12 000 000 arbetslösa -- redan detta ett faktum av så
genomgripande innebörd att det lika väl som ett
yttre krig motiverar långt gående statsingripanden.
I en sådan situation förlora de s. k. normala
fredsprinciperna sin tillämplighet. Måhända har
Roosevelt-planen varit den enda utvägen att rädda Amerikas
folk från ekonomisk, social och politisk panik. Dess
utgång blir i sista hand beroende av i vad mån
psykologiska faktorer -- den nyvaknande optimismen och
en beslutsamt enig nationell vilja -- kunna på ett
avgörande sätt påverka den ekonomiska utvecklingen.

Det samma är <i>Tysklands</i> problem efter den
nationella revolutionens segerrika genomförande. I fråga
om maktläget är ställningen nämligen fullkomligt
klar. Allt betydelsefullt motstånd mot nazistregimen
är brutet, och alla tecken tyda på att denna även
omfattas med tillförsikt av en övervägande folkmening.
Propagandan för den nya regimen skötes effektivt,
metodiskt och skickligt, och den allmänna europeiska
uppfattningen torde göra klokt och riktigt i att

räkna med den nazistiska regeringen i Tyskland som
en för lång tid framåt bestående solid verklighet.

Den inre maktbalansen inom den härskande
gruppen har i någon mån förskjutits genom den
tysknationelle ledaren Hugenbergs avgång från sin post som
ekonomiminister, där han efterträtts av en nazist.
Detta innebär emellertid icke, som ofta påståtts, att
det tysknationella inflytandet nu borteliminerats på
samma sätt som tidigare vänsterpartierna. Von
Papen, som visserligen ej direkt kan sägas representera
den tysknationella riktningen men dock åtnjuter
dennas speciella förtroende, spelar exempelvis alltjämt
en högst betydande roll. Ej heller har "junkerdömet"
öster om Elbe på något sätt störtats. Storgodsägarnas
ställning har icke angripits, och överhuvud har
den "socialistiska" delen av naziprogrammet i varje
fall icke rubbat de stora företagsledarnas maktställning.
Riksvärnet behåller också alltjämt sin ställning
av en över partierna stående, endast rikspresidenten
underordnad institution och har ej heller utsatts för
någon "Gleichschaltung". Tillgripandet av
tvångsmetoder har för övrigt under de sista månaderna
betydligt modifierats.

Nazist-regeringens ekonomiska politik påminner
mycket om Roosevelts i Amerika. Den är emellertid
lagd på längre sikt -- såsom naturligt är i fråga om
en regering, som räknar med åratals ostörd
maktutveckling och dessutom kan räkna med utomordentlig
tillit och lydnad. Ej heller arbetar denna politik,
hittills åtminstone, med inflationen som medvetet
redskap -- även om spänningen mellan den
tvångsreglerade yttre markkursen och den inre köpkraften
tidvis varit svår. De mest uppmärksammade åtgärderna
ha hittills vidtagits på jordbrukets område, där man
bl. a. syftar till återställande av den gamla
familjeäganderätten till jorden.

En rätt betydande nedgång av arbetslöshetssiffrorna
är även att notera. Meningarna äro delade om
i vad mån denna förbättring kan bli varaktig eller ej
-- i varje fall har den ej vunnits uteslutande med
politiska eller "artificiella" medel.

Den nya tyska regeringens yttre ställning påverkades
på sin tid otvivelaktigt ytterst ogynnsamt av den
antisemitiska tvångsaktionen. Den förbättrades
emellertid högst avsevärt genom rikskansler Hitlers
vidsynta och försonliga riksdagstal i nedrustningsfrågan
i maj samt genom fyrmaktspakten med Italien,
England och Frankrike. Även förhållandet till Ryssland
har i trots av de motsatta partiskyltarna varit
jämförelsevis gott. Ett nytt konkordat med påven avslöts
den 20 juli i Rom av von Papen, en framgång som
även inåt utövat en välgörande och lugnande inverkan.

Däremot har förhållandet till <i>Österrike</i> förblivit
spänt. Den officiella tyska propagandan ger sitt stöd
åt naziströrelsen i Österrike, under det den -- för
övrigt högst parlamentariska regeringen Dollfuss --
med alla medel bekämpar denna samma rörelse.
Österrikes regering får härvid stöd av framför allt
Frankrike, som i juli fick även England att deltaga i
en rätt sträv diplomatisk démarche i Berlin i den
österrikiska frågan. Denna åtgärd fick dock intet
resultat, så mycket mindre som Italien endast halvt och
skenbart gav den sitt stöd. Österrikes ställning i det
europeiska statssystemet ter sig under dessa
förhållanden allt mer prekärt och onaturligt.

Under den brist på balans i Europas allmänna läge
som blir alltmera framträdande, framstår sedan
någon tid <i>Italien</i> under Mussolinis ledning i allt högre
grad som en fast punkt och i viss mån en europeisk
skiljedomare. Det håller sålunda maktbalansen
Tyskland--Frankrike och även avgörandet av den
österrikiska frågan i sin hand -- en ställning, som hittills
utövats med både moderation och klokhet. Den
glänsande genomförda eskaderflygning under ledning av
general Balbo, som i juli--augusti verkställdes av en
italiensk luftflottilj i regelbunden formering fram och
åter över Atlanten till Chicago-utställningen har
ytterligare höjt det moderna Italiens prestige.

Förhållandena i <i>Ryssland</i> synas däremot bli mer
och mer bedrövliga. Femårsplanens fiasko i
väsentliga delar kan ej längre döljas, men framför allt har
dess delvisa genomförande på jordbrukets område
framkallat en kris, som lett till omfattande
hungersnöd särskilt i det bördiga Ukraina, och som under
instundande vinter synes hota ett stort antal
människor med hungerdöden. Tvångsmaktsystemet är
emellertid fastare uppbyggt än någonsin. Den livliga
utrikespolitiska aktivitet, avslutandet av
nonagressionspakter, inlägg i nedrustningsdebatten m. m., som
bedrives särskilt av utrikeskommissarien Litvinov,
kan icke för de bättre initierade skymma det
betänkliga inre läget och dess konsekvenser, vilket bl. a.
betyder förlamande av varje mera allvarlig
utrikespolitisk aktion. Särskilt i den Fjärran Östern har detta
förhållande under det sista året varit av utomordentligt stor betydelse.

</chapter>
<chapter name="VÄRLDSKRAFTKONFERENSENS
NORDISKA SEKTIONSMÖTE 1933.">
<h3>VÄRLDSKRAFTKONFERENSENS
NORDISKA SEKTIONSMÖTE 1933.</h3>
<poem>Med efterföljande redogörelse för
sektion 5 avslutas det i häfte 32 påbörjade och
i häfte 33 fortsatta referatet av konferensens
yttre förlopp och förhandlingarna
inom de nio konferenssektionerna.
</poem>
Sektion 5. <b>Elektrovärme.</b>

Vid konferensen var elek tro värme teknik en för
första gången representerad genom en särskild
sektion. Den elektriska energiens ytnyttjande för olika
värmetekniska ändamål har nämligen numer kommit
att spela en alltmer framträdande roll och att därmed
sammanhängande frågor måste anses äga en allt
större internationell betydelse. Elektrovärmesektionens
arbetsområde måste dock på grund av ämnets
omfattning inskränkas till att omfatta endast ett visst
begränsat område inom elektrovärmetekniken,
nämligen elektriska ugnar för järn- och stålindustrien.
Utan tvivel är även detta det fält där det största
ömsesidiga utbyte stode att vinna genom ett
internationellt samarbete.

Antalet inlämnade rapporter utgjorde 8 st.
Samtliga uppsatser voro av stort intresse och gåvo en
klar bild över elektrovärmets framsteg och
landvinningar under senare år. En del uppsatser gåvo en
mera encyklopedisk framställning över nuvarande
läge och gällande praxis inom området ifråga i resp.
länder. Man frapperas emellertid ovillkorligen över
vilken oerhörd användning elektrovärmet och
värmeelektriska behandlingsmetoder vunnit överallt,

framför allt kanske i Amerika. Sistnämnda land plägar
ju oftast vara ett experimentalfa.lt för tekniska
nyheter. Att resultatet i detta fall motsvarat
förväntningarna, framgår tydligt av den insända rapporten.
Elektrostålugnar för 100 tons insats och 20 000 kVA,
glödugnar med upp till 1 500 à 2 000 och
lackerugnar med 900 kW anslutningseffekt torde vara ett
otvetydigt bevis för att elektrovärmet fått fast mark
och inrangerats bland produktionsmedlen.
Rapporter från England och Tyskland visa att utvecklingen
där i stort sett gått efter samma linjer.

Ur teknisk synpunkt synnerligen givande voro en
del uppsatser behandlande vissa specialområden
inom elektrovärmetekniken. En japansk rapport
innehöll sålunda en del intressanta uppslag angående
drift av ljusbågsugnar, och här angives en metod
avseende ökad driftekonomi, som torde vara värd ett
mera allmänt beaktande, framför allt måhända ur
den synpunkten att metoden ifråga i viss mån
skiljer sig från i den övriga världen gällande praxis.
Genom användande av en djupare badform på
elektrostålugnen samt genom en speciell chargeföring
ha exceptionellt låga energiförbrukningssiffror
erhållits. Sålunda angives vid basisk smältprocess
410--500 kWh/ton, ett i sanning synnerligen gott
resultat, som torde mana till ett närmare studium av
metoden ifråga.

Ett annat synnerligen intressant uppslag avseende
drift av högfrekvensugnar genom användande av den
ur ett trefassystem utfiltrerade tredje övertonen
lämnas av en rysk författare. Denne anser att genom
metoden ifråga en avsevärd besparing i
anläggningskostnaderna skulle kunna ernås. Givetvis äro alla
uppslag att nedbringa anläggningskostnaderna för
denna relativt dyrbara ugnstyp av synnerligen stort
intresse, men frågan är om besparingen blir så stor,
att den motväger de nackdelar, som metoden i övrigt
innebär. Att metoden har vissa nackdelar ur
kraftdistributörens synpunkt torde ligga i öppen dag,
men även rent drifttekniska olägenheter förefinnas.
Metoden förutsätter sålunda att ugnen köres endera
med flytande insats eller ock med en viss
minimistorlek av det skrot, varmed densamma beskickas.
Vidare förorsakar det låga periodtalet (150 p/s) en
synnerligen häftig badrörelse, som dels innebär
olägenheter ur metallurgisk synpunkt, dels
förorsakar en ökad slitning av ugnsinfodringen. Trots
detta är uppslaget synnerligen intressant och kan
säkerligen i vissa specialfall äga en viss betydelse.

En uppsats av en svensk författare, avseende en
metod för blankglödgning av metaller speciellt järn
och stål, torde även vara av ett mera allmänt
intresse. Med metoden ifråga kan blankglödning och
blankglödgning utan ytavkolning genomföras på
synnerligen enkelt sätt och med låga kostnader.
Ugnsatmosfär en kan sålunda under glödgningsperioden
städse hållas vid den för resp. ståltyp lämpligaste
sammansättningen.

Den vid sektionssammanträdet efter generalrapportens
genomläsning följande diskussionen blev
tyvärr ej så givande som varit att hoppas. De olika
talarna underströko endast en del yttranden i
generalrapporten och de framlagda diskussionsförslagen
blevo ej föremål för närmare behandling. Endast
beträffande frågan om möjligheten av att driva
hög-frekvensugnar med hjälp av kvicksilveromriktare,
vilken möjlighet betvivlades av en amerikansk
deltagare, upplyste en Asea-reprosentant, att firman
ifråga redan hade ett dylikt aggregat färdigt, och
att alla skäl förelågo att experimentet ifråga skulle
lyckas. <tab><tab><tab><tab><tab><tab><i>Lennart Högel.</i>

</chapter>
<chapter name="NILS ANDERS MELANDER †.">
<h2>NILS ANDERS MELANDER †.</h2>
Den 10 augusti d. å. avled vid 53 års ålder
yrkesinspektören, bergsingenjören Nils Anders Melander.

Av Melanders yttre levnadsbana må här nämnas:
mogenhetsexamen 1898, bergsingenjörsexamen 1902,
flerårig praktik i facket i Amerika och Sverige,
assistent vid yrkesinspektionen 1913, förste byråingenjör

<img 1></img>
hos socialstyrelsen och i denna egenskap
framlidne byråchefen Fursts närmaste medhjälpare, samt
slutligen yrkesinspektör i åttonde distriktet.
Melander var dessutom anlitad för åtskilliga speciella
uppdrag inom sitt fack och var i sitt arbete högt
skattad för kunnighet, grundlighet och sakkunskap.

Melander utgick alltid ifrån att yrkesinspektörsbefattningen
kräver specialkunskaper, initiativ, vilja
och förmåga att taga och bära ansvar och han
handlade i överensstämmelse härmed. I klar uppfattning
om det svenska arbetarskyddets betydelse hade han
med allt skäl en hög tanke om sin ansvarsfulla tjänst
och ställde därför höga krav på sig själv.

Hans kamrater och vänner satte särskilt värde på
hans rättrådiga, orädda och självständiga karaktär.
Hans ideal i tjänsten var den rakryggade svenske
ämbetsmannen, som utan att snegla efter gunst,
beröm eller fördelar och utan att falla undan för
särintressen eller obefogat klander författningsenligt
sköter sin tjänst enligt lag för samhälle och fosterland.
<tab><tab><tab><tab><tab><tab><tab><i>Gustaf Forsberg.</i>

</chapter>
<chapter name="MBV-FÖRFARANDET.">
<h3>MBV-FÖRFARANDET.</h3>
Det modifierade Bauer-Vogel-förfarandet, som blivit
känt under beteckningen MBV-förfarandet, möjliggör
för den aluminium förarbetande industrien att förse
produkterna med ett mot kemiska inverkningar mycket
brukbart skyddsöverdrag. Metoden är användbar för
ren aluminium och för alla kopparfria aluminiumlegeringar.

Skyddskiktet har ljus till mörkgrå (skiffergrå) färg
och får, alltefter de för behandling avsedda föremålens
ytbeskaffenhet, ett matt till högglänsande utseende.
Skiktet är fast förankrat i metallens överyta och
splittras därför icke ens vid stark deformation av metallen
genom slag, böjning eller valsning. Den mekaniska
motståndsförmågan mot slitning är mycket ringa (i
motsats till eloxalskiktet). Icke desto mindre är
rengöring av med MBV-skikt försedda aluminiumbehållare
möjligt med sträv rotborste. Genom efterföljande
impregnering av skyddsskiktet, t. e. med vattenglas,
förbättras överytans hårdhet och därmed den kemiska
motståndsförmågan väsentligt.

MBV-skiktet, med eller utan impregnering, äger
enligt uppgift absolut beständighet mot följande ämnen:
vatten, koksaltlösningar, havsvatten,
alkohol-vattenblandningar av varje koncentration,
bensin-alkoholblandningar, många spirituosasorter och fruktsafter,
surt öl (transportfat), surmjölk, joghurt, sillake,
surkål, salt smör, såpa, gödselvatten, fotoframkallningslösningar,
vätesuperoxid, kopparvitriol, karbidslam,
lösningar av natriumbisulfat, kalciumsulfat, kalciumklorid,
zinkklorid, magnesiumklorid (de sistnämnda under
bestämda betingelser) samt svavelsyreångor.

Genom impregnering av MBV-skiktet med
"Hareslack EL"<footnote>Ett bakelitlack -- även andra bakelitlacker torde kunna
användas.</footnote> (se nedan) ökas antalet aluminium ej
an-gripbara ämnen mångdubbelt.

Syror och alkalier lösa i allmänhet MBV-skiktet pä
kort tid. Däremot äro sodalösningar med ringa tillsats
av vattenglas oskadliga, och kunna alltså sådana
användas för rengöring av MBV-skyddade kärl.

De föremål, som skola behandlas enligt MBV-förfarandet,
nedsänkas under 5 minuter i en kokande eller
nästan kokande (om möjligt ej under 90°C) lösning av
5 % kalcinerad soda och 1,5 % natriumkromat i vatten.
Då objekten fått den gråa färgen, spolas de grundligt
med rent vatten och uppställas till torkning.
MBV-lösningen kan också utan olägenhet få verka längre på
metallen. Skiktet blir då något råare (ej så slätt)
men i gengäld också tjockare, varigenom en
efterföljande impregnering får särskilt goda egenskaper.

Som behållare för badet lämpa sig sådana av
svartplåt, emalj, keramiska material, trä samt även koppar.
Däremot få kar av zink, förzinkat eller förtent järn ej
användas. Vid aluminiumföremålen eventuellt
anbragta delar av tunga metaller störa ej processens
förlopp, såvida de ej överskrida en viss storlek.
Svetssömmar låta sig fullständigt skyddas, men de böra först
bearbetas med smärgelduk.

I vissa fall användes med fördel en gröt eller pasta
av 10 delar natriumkromat, 4 delar kalcinerad soda, 4
delar etskalium och 10--15 delar vatten. Denna pasta
anbringas med en pensel vid rumstemperatur på de
ställen, som skola skyddas. Efter 10--15 minuters
verkan avspolas med vatten. Under vissa omständigheter
kan man värma ifrågavarande ställen något med blåslampa.

I och för impregnering av MBV-skiktet med
vattenglas underkastas föremålen inverkan av en
3--5-procentig, ca 90 °C varm vatten-natron-vattenglaslösning
under ca 15 minuter, varefter objekten spolas med
vatten och få torka i luften.

En ytterligare väsentlig förbättring av skyddsskiktets
egenskaper kan ernås genom att det med vattenglas
impregnerade överdraget utglödgas, helst med låga,

Ett utmärkt impregneringsmedel är preparatet
"Hareslack EL", ett tyskt specialfabrikat, om det användes
utspätt med denaturerad sprit i förhållandet 1:4--6,
dvs. 4--6 gångers utspädning.

En liter "standardlösning" innehåller ca 60 g MBV-salt
(1,5 % natriumkromat, 5 % kalcinerad soda,
93,5 % vatten). Lösningen kan upprepat användas,
nästan tills de verksamma beståndsdelarna äro
fullständigt förbrukade. 10 liter MBV-lösning räcker för
oxidation av 30 m<sup>2</sup> överyta. Skyddet på 1 m<sup>2</sup> överyta
kostar ca 3 öre i materialkostnader.

Lösningen kan naturligtvis också användas i mer
utspätt skick, t. e. ända till 40 gånger i förhållande till
"standardlösningen", och giver även härvid
oklanderliga överdrag vid längre påverkan.
<tab><tab><tab><tab><tab><tab><i>Erik Hallström.</i>

</chapter>
<chapter name="TILLVERKNING AV GUMMITRÅD.">
<h3>TILLVERKNING AV GUMMITRÅD.</h3>
På senare tid har en efter amerikanska metoder
tillverkad elastisk gummitråd, "lastex" börjat vinna
insteg på marknaden ej blott i Amerika utan även i
England och på den europeiska kontinenten. Tråden
kännetecknas av en utomordentlig finhet och andra
värdefulla egenskaper. Det nya i tillverkningsmetoden ligger
i att tråden liksom konstsilke "spinnes" av en vätska,
i detta fall gummimjölksaft, latex.

För att kunna bedöma denna nya metod är det
nödvändigt att känna de karakteristiska egenskaperna hos
latex, vilka den kemiska forskningen under senare år
ägnat allt större uppmärksamhet. Hittills har
fabrikationen av gummiträd intresserat huvudsakligen
gummibandbranschen inom textilindustrien, men eftersom den
nya trådframställningsmetoden öppnar möjlighet för
användning av dylik elastisk tråd även inom andra
industrigrenar, torde en kort översikt av de viktigaste
procedurerna i gummifabrikationen förtjäna intresse.

Som bekant erhålles gummisaften genom att man
gör skåror i barken på vissa träd, främst Hevea
Brasiliensis. Den därvid utflytande mjölksaften, latex,
består av en emulsion av kautschuk. Genom behandling
ined svaga syror, t. e. ättiksyra, kan den fås att
koagulera. Den koagulerade massan innehåller ett
serum, liknande ostvassla, vilket på produktionsorten
utpressas ur latexen, som bearbetas i form av band
eller kakor, vilka i färskt tillstånd äro vita och
ogenomskinliga men torkade bliva genomskinliga.

Genom tillsats av ammoniak till kautschukemulsionen
kan denna stabiliseras. Vidare kan emulsionen
kondenseras genom avdunstning av vatten. Om latex får
stå i ett slutet kärl, avsätter sig på vätskeytan ett skikt
av större kautschukkulor, vilka kunna frånsepareras i
en centrifugalseparator. För övrigt användes inom
textilindustrien en mängd olika lösningar av latex som
appretur- och impregneringsmedel, vilka hava en
mångsidig användning.

Den hittills mest använda metoden för framställning
av gummitråd är följande. Kautschukmjölken intorkas
på produktionsorten, vilket vanligen sker över öppen
eld. Råkautschuken säljes i form av stora kulor, som
kunna vara åtskilligt förorenade av smuts, sot o. d.
Lagringen av råkautschuken måste skötas omsorgsfullt,
enär den lätt sönderdelas och är mycket känslig för
ljusets inflytande. I gummitrådfabrikerna uppvärmes och
uppmjukas råkautschuken med ånga samt skäres i
knytnävstora bitar. Därefter sker reningen av kautschuken
genom pressning och tvättning i valsverk. Som
slutprodukt vid denna procedur erhållas råa, skinnliknande
plattor av ca 20 cm bredd. Dessa sönderrivas,
blandas och knådas i en trumma, som innesluter en vals,
försedd med skarpa tänder. Eftersom gummit är mycket
klibbigt, formar det sig vid denna bearbetning till en
mer eller mindre oregelbunden, sammanhängande massa.
Denna utpressas i valsverk till tunna dukar, som
inläggas i lådor tillsammans med lösningsmedel, såsom
kolsvavla, bensin, tetrakloretan o. d. Till den sålunda
erhållna kautschukdegen fogas 20 à 30 %

svavelblomma. Skall färgad tråd framställas, inblandas nu
även resp. färgämnen i degen. Denna bearbetas sedan
i andra valsverk, tills massan blir tillräckligt smidig för
att kunna utpressas till en tunn och mycket homogen
gummiduk. Samtidigt härmed avlägsnas lösningsmedlen
genom värme. För att erhålla en tjockare och än
mer homogen produkt lägger man ett antal av dessa
tunna dukar på varandra. Tjockleken avpassas efter
den finhet man vill ge åt den blivande tråden. Sedan
återstoden av lösningsmedlet borttagits med varm luft,
lindas duken upp på en ihålig vals, och mellan de olika
varven strös talk för att hindra hopklibbning. De
använda valsarna ha olika diametrar och stickas i
varandra och inneslutas i täta behållare, där de upprullade
dukarna en längre tid utsättas för ånga av 2 à 4 at.
Efter den på detta sätt verkställda vulkaniseringen
underkastas dukarna en upprepad tvättning och
torkning för talkens avlägsnande. Slutligen, efter dessa
invecklade procedurer, sker sönderskärningen av dukarna
till tråd, vars bredd i allmänhet motsvarar dukens
tjocklek. Tråden har därför kvadratiskt tvärsnitt och fås i
strängar av 60 till 65 m längd. Ofta underkastas även
tråden en särskild rengöring.

Vid sidan av denna tillverkningsmetod förekommer
ofta framställning av runda kautschuktrådar. Härvid
bereder man först en deg av råkautschuk, kolsvavla och
alkohol, som underkastas en renings- och
homogeniseringsprocedur. Den renade kautschukdegen överföres
därefter i en med silbotten försedd behållare. I
silhålen äro korta rör anbragta, genom vilka massan
utpressas. De bildade runda trådarna beströs med talk,
varefter lösningsmedlet avlägsnas genom torkningsprocedur.
Denna fabrikationsmetod är otvivelaktigt en föregångare
till lastexmetoden.

Om denna senare föreligga från tillverkarnas sida
inga detaljerade redogörelser. Sammanställer man
emellertid de publicerade mera allmänna uppgifterna
med vad man vet om kautschukindustriens senare
framsteg i andra avseenden, kan man bilda sig en rätt god
uppfattning om lastexmetoden. Som nämnts utgår man
vid denna metod direkt från gummiemulsionen, vilken
man kan stabilisera t. e. med ammoniak. Vidare kan
man indunsta latexen i ett öppet kärl, om man
dessförinnan tillsatt en skyddskolloid, exempelvis lim. Man
erhåller då en kautschukgrädde, resp. kautschukpasta,
vilken genom tillsättning av vatten kan fås att övergå
till flytande latex utan att någon nämnvärd ystning
inträder i massan. Man förklarar denna process så, att
limmet bildar ett skyddskikt kring kautschukpartiklarna
och hindrar dem att koagulera. Den på nämnda
sätt behandlade kautschukmjölken heter revertex.
Ändamålsenligast är naturligtvis att förvara latex
konserverad i flytande tillstånd; till konserveringsmedel
lämpar sig en lösning av raschit i tetralin (7 kg
tetralin och 1 kg raschit på 1 000 kg latex).

Särskilt viktigt i detta sammanhang är att man
genom den s. k. vultexmetoden har möjlighet att
vulkanisera latexmjölken direkt, sålunda utan föregående
koagulering. Denna uppfinning har öppnat oanade
möjligheter för användningen av kautschuk. Vid
vulkaniseringen av mjölken förvandlas varje kautschukpartikel
till sina egenskaper. Man kan i samband härmed
tillföra latexen färgämnen och därvid uppnå en mycket
omväxlande och nyanserad färgskala. Ytterligare en
fördel är, att de av vulkaniserad latex framställda
gummivarorna äro luktlösa, emedan man vid framställningen ej
behöver använda några organiska lösningsmedel, som
ofta ge gummivarorna en oangenäm lukt.

Den silade, vulkaniserade och ev. färgade gummimjölken
koncentreras till en biåsfri, tjockflytande massa,
vilken överföres till spinnmaskinens munstycken på
samma sätt som cellulosalösningen i konstsilkesfabrikationen.
De ur spinnmunstyckena framkommande
trådarna måste givetvis genast koaguleras i ett
fällningsbad. Till koaguleringen lämpa sig svaga syror, som
resorbera konserveringsmedlet. Efterbehandlingen av
tråden består i borttagande av syran, tvättning, torkning,
haspling och uppspolning.

En omedelbar fördel med denna spinningsmetod är,
att man erhåller gummitråden i oändliga längder. I
virknings- och vävningsprocedurerna kan man därför
åstadkomma en betydlig förenkling, då den ofta
förekommande insättningen och växlingen av de relativt
korta gummitrådarna bortfaller. Vidare innehåller
lastextråden inga klumpar eller blåsor och har en
absolut homogen struktur. Elasticiteten är även betydligt
förbättrad. Man kan både tvätta, borsta och stryka
lastexvävnader, utan att materialet därvid tar skada. Man
har utfört elasticitetsprov med lastexväv på så sätt, att
man under tre dagars tid spände provet till yttersta
tänjbarhetsgränsen 1 500 gånger i timmen, utan att
några spår av avnötning därefter kunde iakttagas.
Genom att lastextrådarna kunna göras relativt fina, kan
man uppnå en betydlig viktsbesparing vid vävningen.
Det högsta numret på lastex är 120, motsvarande en
finhet av 0,2 mm. Vid skurna trådar kommer man ej
längre än till nr 50 eller 60. Här kan även nämnas,
att man genom indränkning av textiltrådar med lastex
erhåller en produkt, "filastic", som visserligen ej är så
tänjbar men i gengäld vatten- och luftbeständig och
därför lämplig till vattentäta vävnader.

Lastexmetoden har vidare förbättrat möjligheterna
till omspinning med gummitråd. Alla tillgängliga
textilmaterial, såsom bomull, nitragarn, linne, ramie, ull,
natur- och konstsilke kunna härvid användas i vilka
färger och grovlekar som helst, ensamma eller i
blandning. Omspinningen kan därvid göras i mycket
varierande mönster, beroende på användningssättet och det
rådande modet. Det kan framhållas, att man av lastex
numera även kan framställa sytråd, sniljer o. a. effekt-
och halvfabrikat. De moderna omspinningsmaskinerna
ha kommit upp till en produktionskapacitet, som är fyra
gånger den man kunde uppnå före kriget. <i>Otto Pennenkamp.</i>

</chapter>
<chapter name="NOTISER">
<h3><i>NOTISER</i></h3>
<b>Vägorganisationen.</b> K. m:t har den 15 augusti
förordnat vägingenjören i Södermanlands län major Carl
Gyllenberg att tills vidare för tiden till och med den
30 juni 1934 vara väginspektör.

<b>Propaganda för inhemskt bränsle.</b> Svenska
skogsvårdsföreningen har i sin folkskriftserie utgivit en
broschyr, benämnd "Svensk ved eller importerat bränsle",
avsedd att stimulera användningen av ved för
uppvärmningsändamål. Det är som bekant svårigheterna för
avsättningen av skogens produkter som föranlett denna
vedeldningspropaganda, vilken bl. a. genom
riksdagsinitiativ givit synliga resultat. De tekniska
möjligheterna för vedens utnyttjande i värmeledningspannor
ha blivit grundligt utredda av ingenjörsvetenskapsakademien.
Problemet är icke så enkelt som man kunde
förmoda. Vedeldning i vanliga kokspannor medför
mycket extra arbete med såväl påfyllning som sotning,
och lagerutrymmena för bränslet bli större än vid
kokseldning. Det torde därför erbjuda rätt stora

svårigheter att förmå t. e. en enskild fastighetsägare att
övergå från koks- till vedeldning. Ett försök att bryta
motståndet på denna punkt utgör det s. k. Bodensystemet,
vilket innebär, att bränsleleverantören förbinder
sig att ställa den för fastighetens uppvärmning
erforderliga veden till förfogande och samtidigt åtar sig det
med vedeldningen förbundna ökade arbetet mot en total
ersättning, motsvarande kostnaden för det kolbränsle
som skulle förbrukats för ändamålet.

Emellertid finnes det numera i marknaden dels för
vedeldning i kokspannor avsedda tillsatsapparater och
dels pannor, speciellt konstruerade för vedeldning.
Dylika pannor och apparater medföra visserligen någon
ökning av installationskostnaden, ehuru denna ökning
är obetydlig i jämförelse med den totala anläggningskostnaden
för uppvärmningsanordningar i en större
fastighet. I gengäld blir eldningsarbetet väsentligt
underlättat genom användande av dessa specialpannor.

Man kan fråga sig, om det verkligen kan löna sig
att genom denna propaganda öka vedavsättningen för
eldningsändamål. När konjunkturerna förbättras och
trä- och cellulosaindustrierna börja återfå sitt
normala virkesbehov, kanske vedeldningsproblemet
kommer att bedömas efter helt andra grunder än nu.
Häremot genmäler emellertid skogsexpertisen, att virke
av för eldning lämpad kvalitet under alla förhållanden
kommer att finnas tillgängligt. Alltsedan sekelskiftet
ha ungskogar uppdragits på stora arealer. Dessa ha nu
uppnått eller börja uppnå den ålder, då en första
genomhuggning borde företagas, om bestånden skola utvecklas
på ett tillfredsställande sätt. På grund av svårigheten
att ens till självkostnadspris kunna avyttra därvid
utfallande virke, som i huvudsak består av Sekunda ved
eller kplningsved, kan man befara, att denna första
gallring i ett flertal fall icke kommer till utförande. Även
i normala tider skulle alltså avsättningsproblemet för
dess biprodukter komma att kvarstå.

Broschyren i fråga, som utarbetats av jägmästaren
Folke Johansson i samråd med socialstyrelsens
värmetekniska byrå, belyser på ett populärt men ändock
vederhäftigt sätt vedeldningsproblemet även ur andra
synpunkter än de här refererade och torde därför kunna
påräkna intresse inom vida kretsar av bränsleförbrukare.

<b>Ett nytt lödmedel för aluminium</b> har ånyo utsläppts
i marknaden. Medlet, som består av en blandning av
olika salter men däremot ej innehåller fri metall, har
uppfunnits av herr Harry Johansson, Stockholm, och
erhållit namnet "Rediffal", enär dess verkan uppges bestå
i en reduktion av metallklorider och fluorider och en
diffusion av metaller i lödfogen.

Anmärkningsvärt är, att lödning och svetsning med
pastan kan utföras vid relativt låg temperatur, max. ca
525°, så att värmen från en bunsenlåga eller en
vanlig lödlampa är tillräcklig för arbetet. Pastan smälter
redan vid ca 300°, då en reaktion i pastan inträder,
varvid små mängder av utreducerad lödmetall förenas med
aluminiummetallen i arbetsstycket. Lödningen kan
utföras utan extra tillsats av metall, men vill man ha
garantier för att lödningen "tar" i hela fogen, kan
aluminium eller aluminiumlegering vid lödningen tillföras
fogen i form av tråd eller plåt. Man kan emellertid
enbart med pastan löda aluminium vid koppar och t. o. m.
hoplöda aluminiumfolier, som därvid bestrykas med ett
tunt lager pasta och värmas på ett lämpligt underlag,
t. e. en oxiderad gjutjärnsplatta.

Vi ha varit i tillfälle att taga del av provningsprotokoll
från statens provningsanstalt över korrosions-, drag-
och bockningsprov å skarvar, utförda med lödmedlet
utan extra metalltillsats. Av protokollet framgår, att
lödfogen ej förstörts vid korrosionsförsök (frånsett ett
prov, som troligen varit behäftat med lödfel), att fogens
brotthållfasthet ej influerats av korrosionen, att den
nedsättning i plåtens draghållfasthet, som konstaterats
å lödda provstycken, är att hänföra till plåtens
utlöpning vid värmningen och alltså kan borttagas genom
hastig avkylning efter lödningen och skarvens hamring,
samt att bockningsproven givit resultat, som torde
överträffa alla fordringar man i praktiken kan komma att
ställa pä ett aluminiumlödställe.

<b>En ny gasbetongmetod.</b> Om en ny gasbetongmetod,
"Iporitmetoden" meddelar VDI-Zeitschrift den 12 aug.
Metoden består i att ett pulver, benämnt Iporit,
inblandas i betongvällingen i en vanlig bländare. Pulvret är
varken brännbart, giftigt eller eldfarligt. Däremot är det
fullständigt vattenlösligt. Man blandar cement och sand
i förhållandet 1:2,5 till 1:4 (volymdelar) och kan
använda vad slags cement som helst utom smältcement.
Vatten tillsättes endast i sådan mängd, att en god
skumbildning uppstår och man erhåller en flytande välling.
En ringa tillsats av vattenglas ökar skummets
varaktighet. Vid blandningen tillväxer betongmassans volym
med ca 40 %, ytterligare någon höjning i massan
inträder efter blandningen.

Iporitbetongens hållfasthet efter fullständig bindning
uppgår till ca 25 kg/cm<sup>2</sup>; värmeledningstalet är vid en
volymvikt av 1,2 t/m<sup>3</sup> och 50 % naturlig fuktighet 0,34.
Betongen är fullt okänslig för svamp och röta samt
innehåller inga för metaller skadliga beståndsdelar. Viu
eldhärdighetsprov ha betongkroppar upphettats till 1 050°C
utan att de söndersprängts eller förändrat  sin volym.                                                                    i

<b>Människokroppens elektriska motstånd.</b> De
fysiologiska orsakerna till dödsfall genom elektrisk ström äro i
stort sett outredda, men man skulle komma ett gott
stycke på väg till lösningen av detta problem, om
människokroppens elektriska motstånd vore känt.
Undersökningar i detta syfte ha nyligen utförts i Tyskland och
resultaten finnas i korthet refererade i "Forschungen
und Fortschritte" (20 juni 1933) av dipl.-ing. H.
Freiberger vid Berlins elektricitetsverk.

Undersökningen utfördes på färska lik dels med
440 V likström, dels med 5 200 V växelström, 50 p/s.
Försöksomständigheterna voro anpassade efter de vid
olycksfallen förekommande förhållandena.

Det framgick av experimenten, att hornlagret i
epidermis, alltså hudens yttersta cellskikt, bildar ett
isolerande skikt, som genomslås vid högre spänning
och därvid förstöres. Det är vid detta genomslag som
de efter olycksfallen konstaterbara "strömmärkena"
bildas.

Genomslaget kan i de tjockare hudskikten på
handflätan eller fotsulan inträffa redan vid ca 50 V, på
andra kroppsdelar, där huden är tunnare, vid än lägre
spänningar. Genomslaget medför alltid en mycket
märkbar förändring i kroppens ledningsförmåga.

Före genomslaget växlar ledningsmotståndet inom
vida gränser, beroende på elektrodens storlek,
beröringstrycket och fuktigheten vid beröringsställena.
Motståndsmätningar har givit resultat, växlande mellan
2 000 och 100 000 ohm. Inom detta område ligga de
vid likström erhållna värdena högre än växelströmsvärdena,
beroende på polarisation. Vid växelström kan
man konstatera en kapacitiv fasförskjutning, som kan
bero  på hudens  polarisationskapacitet.

Är hornskiktet mekaniskt skadat eller kemiskt
eller elektriskt förstört, så visar kroppen ett av
spänningen oberoende men individuellt växlande motstånd,
som beror på temperaturen på liknande vis som
motståndet i svaga saltlösningar. Man lyckades konstatera,
att kroppens motståndsförändring efter döden nästan
helt och hållet beror på avsvalningen, varför man även
kunnat hänföra mätningsresultaten till levande

människor. Elektrodstorleken är av ringa betydelse för
kroppens inre motstånd.

En särskild undersökning visade, att motståndet
uppdelas längs olika strömvägar inom kroppen. Särskilt
hand- och fotlederna ha ett jämförelsevis stort
motstånd (25--30 % av totala motståndet från hand till
fot), och i främsta rummet är det muskelsubstansen
som tjänstgör som ledare i kroppen. Medeltalet av
mätningar på 60 individer av olika kön visade, att
kroppens inre motstånd från hand till fot eller från en
hand till en annan är ca 1 000 ohm, på kortare sträckor
proportionsvis mindre. Medels en särskild strömtransformator
kunde man uppmäta den ström som passerar hjärtat;
den befanns utgöra max. 7 % av totalströmmen.

Mätningar på levande människor (högst 30 V
växelström eller 60 V likström) gåvo motstånd om 2 000 till
4 000 ohm, mätt från hand till hand, om fuktiga
elektroder användes. Mätningarna ha klarlagt vissa
omständigheter som tjäna till att förklara de stora
avvikelser man tidigare funnit vid motståndsmätningar
av detta slag.

Det förefaller möjligt och önskvärt att klarlägga de
elektriska olycksfallen genom att beräkna styrkan av
den ström som orsakat döden. Om man sammanställer
värdena på de dödande strömstyrkorna och särskilt på
styrkan hos de delströmmar som passerat hjärtat så
kan man möjligen finna en utgångspunkt för studiet av
orsakerna till den av elektriciteten förorsakade döden.

<b>Sveriges hamnkalender,</b> den av förste aktuarien
Helmer Eneborg och kommendör Gustaf Reinius utgivna
publikationen, vars första del utkom i fjol, har nu
kompletterats med en andra del, omfattande södra
delen av Ostkusten (till Arholma) jämte Öland,
Gotland, Mälaren och Hjälmaren. Kalendern lämnar
planer och detaljerade beskrivningar över ej blott
samtliga allmänna hamnar utan även de flesta enskilda
sådana, försåvitt dessa ej äro rena, av naturen danade
ankringsplatser utan försetts med kajer, bryggor eller
andra anordningar till sjöfartens underlättande. Den
nyutkomna delen ansluter sig i fråga om uppställning
och utstyrsel till den tidigare utgivna. Materialet för
kalenderuppgifterna och hamnplanerna har i allmänhet
erhållits från resp. hamnmyndigheter genom
frågeformulär och komplettering av kartutkast men har
underkastats en vidlyftig redaktionell kontroll.

Till den första delen av kalendern har nu utkommit
ett tillägg med rättelser och kompletteringar, varigenom
uppgifterna i denna del kommit att hänföra sig till den
1 maj 1933, dvs. blivit så aktuella som möjligt.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Forschungsarbeiten über Metallkunde und
Röntgen-metallographie.</b>
<i>Folge 1. Röntgenographische Beiträge zum
Vergütungsproblem,</i> av <sc>Oskar Summa.</sc>
<i>Folge 3. Lagerweissmetalle und ihre Prüfung,</i> av
<sc>Ernst Fleischmann.</sc>
<i>Folge 4. Prüfung von Leichtkolben-Baustoffen,</i> av
<sc>Paul Sommer.</sc>
<i>Folge 6. Praktische Auswertungshilfsmittel für
Feinstrukturuntersuchungen,</i> av <sc>Maximilian von Schwarz</sc>
och <sc>Oskar Summa.</sc>
<i>Folge 8. Röntgenschattenbilder von metallischen
Werkstücken und ihre densographische Auswertung,</i> av
<sc>Maximilian von Schwarz.</sc>

Verlag Fritz u. Joseph Voglrieder, München und
Berlin 1933.

<b>Schraubensicherungen,</b> av <sc>Hugo Schoeneich.</sc> Berlin
1933. Carl Heymanns förlag. Pris Rm 10.

<b>Praktische Grosszahl-Forschung,</b> av <sc>Karl Daeves.</sc>
Berlin 1933. VDI förlag. Pris bunden Rm 7:20.

<b>Dezimalklassifikation und Weltsprache,</b> Eine kritische
Betrachtung, av <sc>W. B. Niemann.</sc> Berlin-Charlottenburg
1933. Robert Keipert förlag. Pris Rm 2:75.

<b>Über den Schubausgleich und die Berechnung des
Aehsialschubes bei Dampfturbinen,</b> av <sc>Max Gercke.</sc>
Berlin-Charlottenburg 1933.

<b>Erdung, Nullung und Schutzschaltung nebst
Erläuterungen zu den Erdungsleitsätzen,</b> av <sc>Oskar Löbl.</sc>
Berlin 1933. Julius Springer förlag. Pris Rm 9.

<b>Handbuch für Eisenbetonbau,</b> 4:de uppl. utg. av
<sc>F. Emperger.</sc> Berlin 1933. Wilhelm Ernst & Sohn förlag.
Pris Rm 5:50.

<b>Ausgewählte Schweisskonstruktionen.</b> <i>Band 4:
Fahrzeugbau,</i> samlade och utgivna av Fachausschuss für
Schweisstechnik ini Verein deutscher Ingenieure.
Bearbetade av Ernst Kalisch. VDI förlag. Berlin 1933.
Pris Rm 12:50.

<b>Technische Gesteinprüfung,</b> av <sc>H. Burchartz,
G. Saenger</sc> und <sc>K. Stöcke.</sc> Berlin 1933. VDI förlag.

<b>Dampfspeicheraalagen,</b> av <sc>Walter Goldstern,</sc> Berlin
1933. Julius Springer. Pris Rm 18:--.

<b>Bericht über die Korrosionstagung 1032 am 17.
Oktober 1932 in Berlin.</b> VDI verlag 1933. Pris Rm 4:--.

<b>Das internationale Patentrecht,</b> av <sc>Robert Jungman,</sc>
Berlin 1933. Carl Heymanns förlag. Pris Rm 15:--.

<b>Der Maschinen- und Gerätepark im Baubetrieb,</b> av
<sc>E. Wolfer.</sc> Berlin 1933. Wilhelm Ernst & Sohn förlag.
Pris Rm 11:--.

<b>Gesetzmässigkeiten des Dauerbruches und Wege zur
Steigerung der Dauerhaltbarkeit,</b> av <sc>H. Oschatz.</sc>
Berlin 1933. VDI verlag.

<b>Handbuch der chemisch-technischen Apparate,</b> utgiven
av <sc>A. J. Kieser.</sc> Lieferung 2. Otto Spamer, Leipzig
1933. Pris Rm 8:50.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Utflykt till Gävle, Sandviken och Karskär.</b> Svenska
teknologföreningen anordnar, om minst 50 deltagare anmäla
sig, den 20 och 21 september en utflykt för föreningens
ledamöter till Sandviken och Korsnäs sågverk. Avfärden
beräknas ske med ordinarie tåg onsdagen den 20 kl. 15,07.
Efter middag i Gävle och övernattning därstädes, beses på
torsdag förmiddag under ciceronskap av verkets ingenjörer
Sandvikens järnverk och lunch intages på brukshotellet.
Karskär nås per buss eller extratåg och cellulosaverken
beskådas under sakkunnig ledning. Återfärden avses äga
rum med tåg från Gävle kl. 17,10 med ankomst till
Stockholm kl. 19,58. Detaljerat program meddelas senare.
<tab><tab><tab><tab><tab><tab><tab><tab><tab><tab><i>Fmn.</i>

<b>Tekniska föreningen i Karlskrona</b> anordnar tisdagen den
29 augusti 1933 för medlemmar med damer sommarutfärd
i Karlskrona skärgård med besök på Kungsholms fort och
Drottningskär, vilka beses under sakkunnig ledning.
Avresa sker från Kungsbron kl. 4 e. m. Återkomsten
beräknas till kl. 8 e. m., varefter kräftsupé intages på
Frimurarehotellet. Pris för båtresa och kräftsupé, inkl. kaffe,
exkl. måltidsdryck, 3 kr. Flottans ingenjörsförenings
medlemmar med damer inbjudas deltaga. Anmälan om
deltagande göres hos klubbmästaren, brandchef F. O.
Zetterlund, Karlskrona.


</chapter>
<chapter name="TEKNISK TIDSKRIFT
HÄFT. 35 ÅRG. 63 2 SEPT. 1933">
<h1>TEKNISK TIDSKRIFT</h1>
<h2>HÄFT. 35 ÅRG. 63 <tab>2 SEPT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några principfrågor vid industriella kostnadsberäkningar, av överingenjör Ragnar Liljeblad.
-- Ekonomisk översikt. -- Notiser. -- Sammanträden.

</chapter>
<chapter name="NÅGRA PRINCIPFRÅGOR VID INDUSTRIELLA
KOSTNADSBERÄKNINGAR.">
<h2>NÅGRA PRINCIPFRÅGOR VID INDUSTRIELLA
KOSTNADSBERÄKNINGAR.</h2>
<h3>Av överingenjör <sc>Ragnar Liljeblad.</sc></h3>
<b>I. Kostnadsberäkningens huvudsyften.</b>

Ehuru min avsikt är att i huvudsak behandla
kalkyleringsprinciperna, kan jag ej undgå att
samtidigt i viss mån beröra en del redovisningsfrågor,
då kalkyl- och bokföring ju äro två områden, som
hänga mycket nära ihop. Min erfarenhet från
diskussioner beträffande självkostnadsprinciper är, att
man måste på det skarpaste varna för all dogmatik
och alla förutfattade meningar samt benägenheten
att låta ordet få makt över tanken. När man
exempelvis vill försvara sin ståndpunkt eller tror,
att man närmare preciserar densamma helt enkelt
genom att framför ordet "självkostnaden" eller
"priset" sätta adjektivet "verkliga", har jag alltid
haft svårt att hålla mig riktigt allvarlig. Så enkel
är dock icke frågan, att man kan komma ifrån en
precisering eller definiering av de använda
begreppen genom att framför desamma placera ett så
mångtydigt adjektiv. Det är väl nästan det sista ord,
man borde använda för att entydigt fixera ett begrepp.

Vi få alltså komma ihåg, att när det gäller
begreppet självkostnad eller tillverkningskostnad, man
icke kan utgå från något aprioristiskt resonemang.
Frågan är av rent praktisk art, och det gäller helt
enkelt att fastställa begreppen så, att de bliva så
lämpliga som möjligt för praktiken. Det är
egentligen meningslöst att vid jämförelse mellan två olika
kostnadsbegrepp, som båda äro logiskt uppbyggda,
kalla det ena mera riktigt än det andra, däremot
kan det ena mycket väl vara lämpligare än det
andra. Det är t. o. m. så, att för vissa ändamål ett
kostnadsbegrepp kan vara lämpligare än ett annat,
för andra ändamål tvärtom, och att man alltså får
finna sig i att röra sig med olika kostnadsbegrepp.
Man måste vid definiering av begreppet
självkostnad resp. tillverkningskostnad alltid taga hänsyn
till syftemålet med beräkningen. (Jag vill inom
parentes påpeka, att när jag i det följande talar
om självkostnad resp. tillverkningskostnad, följer
jag terminologikommitténs förslag. Självkostnaden
erhålles alltså av tillverkningskostnaden genom att
till denna lägga ett pålägg, motsvarande försäljnings-
och administrationskostnader.) Å andra sidan är
det klart, att man ej bör röra sig med flera
självkostnadsbegrepp eller tillverkningskostnadsbegrepp
än som behovet påkallar. Man skall icke i onödan
komplicera sina beräkningsmetoder eller sin organisation.

Det är exempelvis en ganska vanlig uppfattning,
att den till grund för fastställande av försäljningspriset
liggande förkalkylen ej kan uppgöras efter
samma grund och enligt samma principer som den
s. k. efterkalkylen, eller den i själva bokföringen
ingående kostnaden. Naturligtvis är det a priori
icke något oriktigt att använda sig av olika
kostnadsbegrepp för kalkyl och bokföring. Som jag
nyss sade, kan man mycket väl försvara, att olika
kostnadsbegrepp användas för olika syftemål, men
jag framhöll också, att man ej bör göra saken mera
komplicerad än nödigt är. Nu påstår jag, och jag
skall i det följande försöka visa detta, att man på
intet sätt når någon förenkling eller ökad klarhet
genom att på detta sätt skilja mellan förkalkylpriset
och den ur bokföringen senare framkommande
självkostnaden, tvärtom vinner man i alla avseenden i
reda, överskådlighet och minskat arbete genom att
fasthålla vid samma principer för förkalkylen som
efterkalkylen. Naturligtvis menar jag icke, att alla
differenser dem emellan i praktiken kunna undvikas,
men dessa differenser skola icke vara av
principiell art utan tvärtom med ökad noggrannhet i
arbetet teoretiskt sett kunna nedbringas till snart
sagt hur små belopp som helst.

Kostnadsberäkningens huvudsyften äro:

A. Att erhålla en grund för fastläggande av
försäljningspriset.

B. Att erhålla en ledning för utförande av
konstruktionerna för ernående av lägsta
tillverkningskostnad.

C. Att erhålla en ledning för planerande av
fabrikationen på billigast möjliga sätt.

(Jag vill dock från början poängtera, att jag
uteslutande behandlar kostnadsberäkningen vid
kontinuerligt arbetande företag, alltså exempelvis icke
vid en tillfällig husbyggnad. I detta senare fall ligga
förhållandena ganska olika och för övrigt betydligt
enklare till.)

Naturligtvis gäller att försäljningspriset i allmänhet
får rätta sig efter marknadsläget och så tillvida
vid olika tillfällen kan ligga både över och under
självkostnaden, men detta hindrar icke, att det för

försäljaren, åtminstone om man bortser från de fall,
då det gäller att försälja enstaka standardartiklar,
är absolut nödvändigt att ha en utgångspunkt för
bedömande av marknadsläget. Att i en blandad
fabrikation ha på känn alla marknadslägen på
tusentals olika artiklar är naturligtvis uteslutet. Däremot
kan man snart ungefärligen komma underfund med,
huru självkostnaderna ligga i förhållande till det
rådande marknadsläget på olika marknader.

<b>II. Kostnadsberäkningens huvudprinciper.</b>

Vi veta, hur svårt det är att definiera begreppet
vinst inom ett företag. Härom ha i åratal rått
stridigheter, bland annat mellan företagen och
skattemyndigheterna. Särskilt under tider med starkt
varierande material och arbetspriser ha möjligheterna
till konflikter varit synnerligen stora. Nu hänger
ju vinstbegreppet mycket nära samman med
självkostnadsbegreppet, och samma svårigheter, som
finnas för en riktig definition av vinsten, förefinnas
därför jämte många andra vid definiering av självkostnaden.

Jag har funnit, kanske särskilt bland personer
med bokföringen som sin egentliga uppgift, att en
benägenhet finnes att i dylika frågor kritiklöst
följa de linjer, som den av våra jurister
inspirerade skattelagstiftningen fastställt. För min del
måste jag på det allra kraftigaste reagera mot en
sådan ståndpunkt. Juristerna sakna med sin
formalistiska utbildning ofta alla förutsättningar att
bedöma dylika matematiskt-ekonomiska frågor.
Lagarna och bestämmelserna grunda sig i många fall
bevisligen på den rena, oförfalskade okunnigheten,
vilket bland annat framgår därav, att de ofta i
praktiken verka rakt motsatt det syftemål, som
lagstiftarna själva måste ha avsett. Att under sådana
förhållanden låta sig påverkas av skatte juristernas
inställning kan naturligtvis ej vara riktigt. Vi
måste i stället hålla fast vid vad som är rätt och
rimligt och sedan göra, vad som i vår förmåga står
för att få skattelagarna ändrade i överensstämmelse härmed.

Vi kunna ju ej rättvisligen tala om, att vinst
uppstår inom ett företag, som oförändrat till sin
storlek arbetar normalt, såvida ej resultatet av
rörelsen blir ett verkligt nettoöverskott, utan att
tillskott av penningar utifrån behöver ske. Vi sågo
under kristiden visserligen företag, som i böckerna
uppvisade stora vinster, men som icke desto mindre
måste låta göra nyteckningar eller låna för att
erhålla penningar till utdelningen, och detta ehuru de
icke på något sätt utvidgat sina anläggningar.
Bokföringstekniskt sett förelåg ju ingalunda vad man
kallar falsk bokföring, tvärtom, alla bokföringskatekesens
föreskrifter voro följda. Man kunde slå
upp sina böcker och sätta pekfingret på alla
kostnader och säga: "här äro mina kostnader", men det
oaktat var bokföringen i verkligheten i högsta grad
felaktig, vilket företagen också i allmänhet i sinom
tid fingo erfara,

Som grundläggande för hela det följande
resonemanget skulle jag alltså vilja ange:

<i>Det självkostnadsbegrepp, som man bör utgå
ifrån, är det, som, om det sammanfaller med
försäljningspriset, vid en för företaget normal omsättning
möjliggör en kontinuerlig drift utan tillskott av penningar
utifrån men också utan annan vinst än
betalning av ränta på disponerat kapital.</i>

Vad räntan angår kan kanske i första ögonblicket
synas tvivelaktigt, om den bör inräknas i
självkostnaden. Jag skall längre fram komma till de skäl,
som gör att jag anser så vara fallet. Att en på ena
eller andra sättet uppskattad normalomsättning
måste ligga till grund för alla kostnadsberäkningar
är däremot så självklart, att många ord ej behöva
spillas härå. Det enda, som kan fordra en mera
ingående diskussion, är huru denna omsättning
lämpligen bör fixeras med hänsyn till företagets
resurser. Under normala tider och uppgångstider
behöver man icke tänka så mycket därpå, då den
faktiska omsättningen någorlunda brukar motsvara,
vad som lämpligen bör definieras som normal
omsättning. För min del framhöll jag redan när förra
krisen började skymta på hösten 1920
nödvändigheten av, att all kostnadsberäkning utgick från
antagen normal sysselsättning, vilken princip också
sedermera alltid följts av Asea och väl även i någon
mån har bidragit till att bolaget relativt helskinnat
genomgått såväl förra krisen som den nuvarande.
Skulle man i nedgångstider utgå från den faktiska
sysselsättningen som grund för kostnadsberäkningen,
komme man lätt till rena absurditeter.

<i>1. Jag skulle alltså som första huvudprincip vid
fastläggande av kostnaderna vilja fastslå, att
självkostnaden resp. tillverkningskostnaden bör beräknas
på grundval av normal omsättning.</i>

Utgår man vidare från principen, att självkostnadspriset
bör vara sådant, att en försäljning enligt
detsamma vid normalomsättning möjliggör
företagets fortsatta verksamhet i hittills förefintlig
omfattning utan tillskott av medel utifrån, kan man
lätt göra en del ytterligare slutsatser. Man bör
exempelvis icke i kalkylen i tider av starkt
föränderliga priser sätta materialpriset lika med inköpspriset
för materialet. För ett företag, som för sin normala
drift fordrar ett visst förråd av varor, råmaterial,
halv- och helfabrikat, kommer nämligen då, om
priserna oavbrutet stiga, medel ej att finnas
disponibla för uppehållandet av förrådets storlek, även
om försäljningen sker till den s. k. självkostnaden.
Nya medel måste ständigt tillskjutas, trots att
företaget reellt sett icke har vuxit, och företaget går
alltså faktiskt med förlust. Det pris, som måste
åsättas exempelvis material, är istället det pris, som
gäller när betalningen för de levererade varorna
erhålles, vilken betalning då omedelbart kan
förvandlas till nya varor. I verkliga inflationsperioder är
naturligtvis en sådan diskontering av prisstegringen
helt enkelt nödvändig. Vid något mera normala
förhållanden, då man kanske icke ens vet, om priserna
komma att stiga eller falla, är en lämplig
kompromiss mellan inköpspriset och det pris, som gäller,
när betalning erhålles för den färdiga varan, just
dagspriset eller nupriset, och i många företag
användes även vid kalkylation detta pris som grund
för kalkylen. Vid större specialorder, där
bindande specialofferter infordras på det erforderliga
materialet, kommer ju dagspriset att sammanfalla
med inköpspriset. Vid säsongtillverkningar, där
hela materialbehovet för säsongen på en gång
inköpes, gäller detsamma; inköpspris och dagspris
sammanfalla. För annan massfabrikation, där

materialet i huvudsak tages från tillverkningens
förråd, kan däremot differenser uppkomma. Dagspriset
får naturligtvis där icke av praktiska skäl ändras
varje dag, utan det lämpligaste är att i en
materialnotering för allt förrådsmaterial fastställa
standardpriser å material att gälla under viss tid. I regel
är det så vid större tillverkningar, där en mängd
olika material ingår, att priset å en del material
sjunker och å en annan del stiger, så att härigenom
en utjämning uppstår. Först då prisändringen är
så betydande, att den i nämnvärd grad ger sig direkt
tillkänna i den färdiga varans pris, bör man ändra
materialnoteringen motsvarande det nya dagspriset.
I själva verket äro, åtminstone vid mera
komplicerade fabrikationer, de praktiska fördelarna med
standardpriser å material, som jag senare skall visa,
så stora, att metoden även i tider av relativt
stabila priser är vida överlägsen den, som räknar med
det tillfälliga inköpspriset å materialet.

<i>2. Jag skulle alltså som andra princip för
kalkylen vilja fastslå, att material i allmänhet bör ingå
med ett för en viss tidsperiod fastlagt standardpris
så nära som möjligt motsvarande dagspriset. För
större specialorder, liksom för säsongtillverkningar
kunna modifikationer förekomma. Vid starka
prisfluktuationer måste prisändringen diskonteras vid
fastställande av standardpriset som då alltså avviker
från dagspriset.</i>

Efter materialet brukar i kalkylen komma det
direkta eller produktiva arbetet. Härom är ej
mycket att säga. Vid den vanligaste betalningsmetoden,
styckeackord, har man ju ej att göra annat
än att i kalkylen insätta de beräknade eller
eventuellt redan fastställda ackordsprisen.

Vad till slut den tredje posten eller omkostnaderna
angår, kunna dessa tydligen ej direkt ingå i
kalkylen. Man får utgå från vissa beräknade
omkostnader eller pålägg, olika för olika tillverkningar,
fastställda på grundval av omkostnaderna vid
normal omsättning. Att ge några generella regler för
huru normalomsättningen bör fixeras torde vara
omöjligt. Vid en sådan industri somverkstadsindustrien,
där skiftarbete åtminstone på enstaka
avdelningar är lätt att ordna men dock ej får
betraktas som normalt, kan det ofta vara lämpligt att
fastställa produktionsmöjligheterna vid enkelt skift
såsom normalproduktion. Hur en påläggsberäkning
lämpligen uppställes och de olika omkostnaderna
fördelas, skall jag här ej i detalj ingå på. Några
principfrågor av mera allmänt intresse kan jag dock
ej undgå att beröra.

Vissa omkostnadei äro närmast proportionella
mot det ingående materialets värde. Det gäller
framförallt inköps- och förrådskostnader. Dessa
kostnader böra då inräknas som ett procentuellt
pålägg på materialpriset. Andra kostnader äro
däremot mer eller mindre proportionella med arbetet,
vare sig arbetstiden eller arbetslönen. Dit höra
exempelvis reparation och underhåll av arbetsmaskiner
och verktyg, hjälpmaterial av olika slag, som ej
direkt bli en del av den färdiga varan, indirekt
arbetslön, arbetsledning, lokal- och maskinhyra m. m.
Generellt torde man väl kunna säga, att dessa
kostnader närmast äro en »funktion av arbetstiden, och
vid rent teoretiska principiella utredningar är det
nog riktigast att utgå därifrån, Vid en ej alltför
liten tillverkning, där arbetsgrupperna äro på
lämpligt sätt utvalda, kan man dock i allmänhet komma
till fullt lika riktiga resultat genom att räkna
arbetsomkostnaderna såsom en procent på den direkta
lönen.

För praktiskt bruk kan man vinna stora fördelar
genom att räkna arbetsomkostnaderna såsom en
procent på arbetslönen istället för på arbetstiden,
särskilt då styckeackord tillämpas. Bland annat
kan tidskrivning eller tidstämpling här undvikas
med alla de stora kostnader, som följa härmed.
Kalkylen blir även enklare till sin uppställning, då
arbetslönen ju under alla omständigheter måste
uträknas. I tider av hastigt stigande eller fallande
priser förefinnes dessutom den fördelen, att direkta
lönerna och omkostnaderna variera i samma
riktning, varför påläggsberäkningen ej så ofta behöver
ändras. Jag förutsätter naturligtvis, att vid
företaget ifråga en ordnad ackordssättning med
noggranna tidsstudier förefinnes, så att de för övrigt
oftast mycket otillförlitliga tidsuppgifterna icke
erfordras som kontroll på ackorden.

Slutligen finnas en del kostnader, som varken bero
direkt på materialet eller på arbetet utan närmast
på de sammanlagda kostnaderna härför, såväl
direkta som indirekta. Vi bruka vid Asea kalla dessa
kostnader grundvärdeomkostnader. Hit höra
framförallt konstruktionskostnader, ränta å pågående
arbeten samt garantiomkostnader. Dessa kostnader
böra lämpligen läggas som ett pålägg på summan
av materialkostnaden, materialpålägget, arbetskostnaden
och arbetspålägget, eller som denna summa
brukar kallas vid Asea, grundvärdet.

Att kostnadsfördelningen även i övrigt utföres
riktigt, så att på varje avdelning eller för varje
arbetskategori endast komma de omkostnader, som
direkt höra tillsammans med denna avdelning eller
kategori och dessutom en rättvist avvägd andel i
kostnader gemensamma för flera avdelningar,
behöver jag ej här närmare ingå på. Då man ibland
brukat förneka nödvändigheten av att, såsom jag
här ovan skisserat, fördela kostnaderna såväl på
material som arbete och i stället lägga alla
kostnaderna på arbetet, vill jag påpeka, att man
därigenom kan komma till synnerligen missvisande
resultat. Man kan ofta genom förändringar i en
konstruktion spara arbete genom att kosta på mera
material och omvänt. Äro då alla omkostnaderna
lagda på arbetet, kommer konstruktören ofelbart att
sträva efter att öka materialet på bekostnad av
arbetet, och detta till en grad, som faktiskt gör
konstruktionen dyrare i tillverkning. För vissa
tillverkningar, där konstruktionen helt bestämmes av
tekniska grunder och där materialet ingår med en
relativt låg procent, kan man visserligen förenkla
kalkylen och belasta arbetskostnaden även med alla
grundvärdeomkostnaderna. Vid tillverkningar, där
materialet spelar en större roll, är dock denna
förenkling icke att rekommendera.

<i>3. Jag skulle alltså som tredje princip vilja
fastställa, att omkostnaderna böra fördelas på rättvist
sätt mellan material och arbete. Olika avdelningar
eller olika, kategorier av arbete skola bära olika
pålägg alltefter de omkostnader de draga.</i>

En synnerligen viktig synpunkt beträffande
omkostnaderna är deras egenskap av fasta eller rörliga

kostnader. Någon fast gräns finnes icke mellan
dessa olika typer, övergångsformer finnas, som bruka
kallas halvfasta. Dessutom är det att märka, att
många kostnader, som vid en kortvarig stagnation
ännu kunna betraktas som fasta, vid en längre
period av driftsinskränkning däremot måste räknas
såsom rörliga. Det är dock möjligt att göra en för
praktiskt bruk någorlunda användbar uppdelning
av omkostnaderna i fasta och rörliga. Med hjälp
av de direkta kostnaderna för material och arbete
samt de rörliga omkostnaderna kan det s. k.
minimipriset beräknas, dvs. det lägsta pris, till vilket det
kan vara ekonomiskt berättigat att sälja ett
fabrikat. Detta minimipris är, kan man säga, också ett
slags tillverkningspris, som i många fall är av stor
vikt att känna till. Det illustrerar alltså på sätt
och vis, vad jag nämnde i början, att man för olika
syftemål får tänka sig olika kostnadsbegrepp. Det
egentliga tillverkningspriset resp. självkostnadspriset
ligger under normala tider till grund för
försäljningspriset. Minimipriset har en annan betydelse.
I svåra depressionstider är det nämligen ofta detta
pris, som närmast bestämmer det lämpliga
försäljningspriset, då det fastställer det lägsta pris, till
vilket det kan vara ekonomiskt försvarligt att sälja
en vara. Minimipriset har också sin betydelse, när
det exempelvis gäller att avgöra, huruvida jag skall
tillverka en vara i den ena eller andra maskinen
resp. i den ena eller andra verkstadsavdelningen,
som redan står till mitt förfogande och som icke är
fullt utnyttjad, varför jag alltså har i mitt fria val
att låta tillverkningen försiggå på det ena eller
andra stället.

Man brukar ibland se det påståendet, att man i
sistnämnda fall vid jämförelsen bör använda sig av
det vanliga tillverkningspriset, dock med
frånräknande av eventuellt inräknad räntekostnad, men
detta är naturligtvis ett fullkomligt misstag. Det är
minimipriset, som i detta fall är avgörande, och
räntan har här ingalunda någon särställning.

Detta framgår bland annat därav, att exempelvis
den rörliga räntan givetvis måste medtagas. Är det
exempelvis fråga om att överflytta tillverkningen
av ett visst fabrikat från en avdelning, där
bearbetningen sker tempovis i stora satser, till en annan
avdelning med flytande tillverkning, så får man vid
bedömning av den ekonomiska fördelen härav
naturligtvis taga hänsyn till den besparing man gör i
ränta å pågående arbeten. Denna ränta är i ett
sådant fall ofta ej utan betydelse, då tiden för
orderns bearbetning i verkstaden ofta kan minskas
från månader till dagar.

Något annorlunda ligger förhållandet, om jag vill
bedöma, huruvida en ny kapitalinvestering för
omläggning av arbetsmetoderna, anskaffning av nya
arbetsmaskiner m. m. är ekonomiskt berättigad eller
icke. För en sådan jämförelse måste ännu ett annat
kostnadsbegrepp införas. Även här får jag jämföra
de rörliga kostnaderna för de båda fallen, men jag
måste därvid komma ihåg, att eftersom synpunkten
är en annan, blir också iippdelningen av kostnaderna
i rörliga och fasta en annan. För den anläggning
jag redan har, är exempelvis räntan att betrakta
som en fast kostnad, vilken utgår oberoende av om
anläggningen fortfarande funktionerar eller skrotas.
Räntan på de eventuella nyanskaffningarna är däremot
att betrakta som rörlig, då den ju endast
behöver utbetalas för den händelse anskaffning
verkligen kommer till stånd. Däremot äro naturligtvis
de beräknade reparationskostnaderna att betrakta
som rörliga såväl för de nya maskinerna som för de
gamla.

Överhuvudtaget kan man säga, att om en
kostnadskalkyl skall visa vägen, när det gäller att taga
ställning till en bestämd åtgärd, skola i de båda
fallen som jämföras endast de element i kostnaderna
medtagas, som röna inflytande genom
ställningstagandet ifråga.

<i>4. Den fjärde principen blir alltså, att omkostnaderna
böra uppdelas i fasta och rörliga kostnader.</i>

Beträffande de olika omkostnadsposterna skall
jag närmare beröra endast en del, om vilka
meningsskiljaktigheter ofta visat sig förefinnas.
Generellt kan man säga, att i kalkylen såsom direkt
material eller arbete endast skall ingå sådant, som
principiellt är möjligt att förutberäkna. Så skall
exempelvis fel under tillverkningen i allmänhet ej
upptagas såsom en direkt kostnad för ordern. Detta
är icke endast en praktisk fordran, då det ju i varje
fall icke är möjligt att i förkalkylen insätta det
principiellt icke förutberäkningsbara. Det
intresserar mig ej heller alls att veta, exempelvis vilka av
ett hundratal elektriska motorer, som normalt komma
fram per dag å en viss avdelning, som komma att
gå sönder vid isolationsprovet. Även för
efterkalkylen är det alltså alldeles meningslöst och
värdelöst att fördela dylika oberäkneliga fel på de
enskilda order, på vilka de händelsevis inträffa.
Däremot intresserar det mig mycket, huru stor procent
av maskinerna som går sönder, eller överhuvudtaget
huru stora garantikostnader avdelningen ifråga har
absolut taget och i jämförelse med andra
avdelningar. Alla dessa kostnader böra därför föras på
särskilda garantikonti, olika för de olika
avdelningarna. Härigenom blir det på ett helt annat
sätt möjligt att övervaka garantikostnaderna och
kontrollera dem, än om de drunkna i de enskilda
orderna. Kostnader för dylika fel, de s. k.
garantiomkostnaderna, komma därför i kalkylen att ingå i
grundvärdepålägget för alla order, oberoende av om
något fel å dem händelsevis uppstår under
tillverkningen eller icke. Naturligtvis kan det finnas fall
vid rena specialkonstruktioner, som i och för sig till
stor del äro ett experiment, då även ändringskostnader
böra föras direkt på ordern som en direkt
kostnad, men då bör även redan i förkalkylen ett
bestämt belopp upptagas härför. Så snart emellertid
fabrikationen av en viss art fabrikat är så stor, att
man statistiskt kan fastställa dylika felaktigheter,
kommer man alltid till riktigare resultat genom att
använda sig härav och medtaga denna kostnad som
ett allmänt pålägg.

<i>5. Som femte princip skulle jag alltså vilja
fastslå att i kalkylen skall som direkt material- eller
arbetskostnad endast upptagas sådana kostnader,
som, principiellt äro möjliga att förutsäga.
Tillfälliga kostnader, såsom garantikostnader, böra, där
så ske kan, fastställas statistiskt för olika
tillverkningar och fördelas genom ett däremot svarande
pålägg på alla order.</i>

Att avskrivningarna utgöra en omkostnad, som
bör ingå i tillverkningskostnaden torde väl alla vara

ense om. Däremot ser man mycket ofta underliga
uppfattningar om huru avskrivningarna skola
fixeras. Mycket vanlig är väl den uppfattningen, att
allan rättfärdighet är uppfylld och full likställighet
skulle råda mellan olika företag, om de för varje
tid räknade med samma procentiska avskrivning på
bokföringsvärdet av anläggningarnas olika delar.

Ganska vanliga och i stort sett betryggande
avskrivningsprocenter torde väl vara 2,5 à 5 % för
byggnader, 10 % för produktiva maskiner och
100 % för verktyg, inventarier och s. k.
improduktiva maskiner, dvs. provningsmaskiner, truckar
m. m. allt räknat på anskaffningspriset. 100 %
avskrivning betyder självfallet detsamma som att
direkt föra kostnaderna på omkostnadskontot.

Om nu alla företag från början under hela sin
livstid följde lika principer, skulle resultaten
naturligtvis bliva jämförbara, men det ena företaget har
kanske från början icke ansett sig ha råd att göra
så kraftiga avskrivningar som ett annat, eller ett
företag har i rent konsolideringssyfte avskrivit
exempelvis hela sin maskinpark. Jag vill här icke
alls ingå på den frågan, om en sådan konsolidering
är klok eller icke. Frågan kan naturligtvis icke
generellt besvaras. I vissa fall kan en sådan åtgärd
vara förståndig, i andra fall kanske icke.

Jag utgår emellertid från att ett företag exempelvis
har hela sin maskinpark upptagen till 1 kronas
värde. Om företaget sedan i fortsättningen anser
sig kunna i sina kalkyler bortse från
avskrivningskostnaden, innebär ju detta endast att företaget
tillgodogör sig en tidigare inbesparad vinst för det
löpande året. De ersättningsanskaffningar, som
under året bliva nödvändiga inom maskinparken
för att hålla den i gott stånd, komma ju, om de
balanseras, att öka maskinkontots saldo. Om
företaget ej gjort några direkta utbyggnader under året
och är så gammalt, att det kommit i en viss
stabilitet, ökas ju emellertid ej det faktiska värdet av
maskinbeståndet genom dessa ersättningar. Då
enligt böckerna en vinst uppstår, måste detta betraktas
som felaktigt. En firma, som redan avskrivit hela
sin maskinpark, måste alltså, om den ej vill lura sig
själv, för framtiden i realiteten bokföra alla
ersättningsanskaffningar direkt såsom omkostnader. Jag
inser naturligtvis, att det i vissa fall kan vara fullt
berättigat att under dåliga år tillgodogöra sig
fonderad vinst från föregående år, men man skall då
veta vad man gör, vilket ej sker, om man döljer
operationen genom att som i föregående exempel
i kalkylen avstå från avskrivningar och ej heller
inräkna ersättningsanskaffningarna för året som en
omkostnad för året.

För att på enklaste sätt erhålla en riktig kalkyl
bör man därför förfara på så sätt, att man låter
tillverkningen betala en lämpligt avvägd hyra såväl för
byggnader som maskiner. (Däremot bör
naturligtvis ej någon hyra betalas för sådana verktyg eller
maskiner, som av tillverkningen normalt hemköpas
på omkostnader.) Hyran å maskinerna bör motsvara
ränta och avskrivning å ett på lämpligt sätt fastlagt
driftvärde. (Jag förutsätter då, att tillverkningen
själv ombesörjer reparation och underhåll å maskinerna.)

Driftvärdet bör ungefär motsvara dagens
nyanskaffningspris med hänsyn tagen till ålder och
beskaffenhet. I stort sett kan man säga, att
driftvärdet, under förutsättning att några större
prisfluktuationer ej förekommit under senaste åren och att
företaget kommit till en viss stabilitet i sin utveckling,
skall motsvara ungefär halva nyanskaffningspriset.
De i användning varande maskinerna böra ju
nämligen under dylika förutsättningar och vid riktigt
vald avskrivningsprocent i medeltal vara till hälften
avskrivna. På maskinförvaltningens resultatkonto
uppkommer då genom nyssnämnda maskinhyran
eventuellt en vinst. Kontot debiteras nämligen med
räntor beräknade på den bokförda kostnaden (saldot
på maskinförvaltningens balanskonto) och
avskrivningar beräknade på nyanskaffningsvärdet tills full
avskrivning skett men krediteras med den av
tillverkningen betalade hyran.

I det företag, där hela maskinparken stod
värdesatt till 1:-- krona, och där alltså varken ränta
eller avskrivning kan debiteras, bör självfallet
nyanskaffningarna för året debiteras detta resultatkonto,
vilket principiellt blir likvärdigt med att direkt
debitera maskinerna på tillverkningens
omkostnadskonto med frångående av maskinhyran.
Överhuvudtaget bör vid ett företag, som uppnått stabilitet, och
där några direkta utvidgningar ej gjorts under året,
maskinkontot ej få öka under året, utan en
eventuell faktisk ökning i stället debiteras detta
resultatkonto.

Att dagspriset och ej det ursprungliga anskaffningspriset
måste vara utslagsgivande för driftvärdet
och alltså på storleken av den på grundval därav
beräknade hyran följer därav, att i tider av stark
prisstegring de normala avskrivningarna på
maskinförvaltningens balanskonto ej räcka till för
ersättningsanskaffning av nya maskiner. På samma gång får
man komma ihåg, att den vinst, som under dylika
tider genom de relativt höga driftvärdena och alltså
höga hyresbeloppen kommer på maskinförvaltningens
resultatkonto, ingalunda är en vinst
jämförlig med försäljningsvinsten och så som denna
disponibel för utdelning eller nyplacering. Vinsten måste
användas som en extra avskrivning på arbetsmaskinerna,
varigenom erforderlig ersättningsanskaffning möjliggöres
utan att maskinkontots saldo därigenom ökas.

<i>6. Såsom sjätte princip skulle jag alltså vilja
ange, att tillverkningens kostnader för fastigheter
och maskiner böra vara i form av fastighets- och
maskinhyra, fastställda på grundval av nuvärdet å
fastigheterna resp. maskinerna med hänsyn tagen till
ålder och beskaffenhet.</i> <tab><tab><tab><tab>(Forts.)

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
<tab><tab><tab><tab><tab><tab>Stockholm  27.8.33.
Den svaga men dock tydliga konjunkturförbättring
som gjorde sig gällande under vårmånaderna befarades
allmänt komma att lida skeppsbrott, därest den
ekonomiska världskonferensen i London icke skulle ge ett
positivt resultat eller åtminstone avvecklas i sådana
former, att misslyckandet icke framstode i sin fulla
nakenhet inför den allmänna världsopinionen. Dessa
farhågor ha dess bättre icke besannats. Det
uppenbara fiasko, konferensen ledde till, förmådde icke mer

än synnerligen temporärt påverka konjunkturutvecklingen.
Produktionens tillväxt i U. S. A. fortsatte under
de följande månaderna i en oväntat snabb takt.
Förklaringen härtill torde vara att söka i ett flertal
omständigheter. Vårens uppsving hade visserligen sin
huvudsakliga orsak i psykologiska förhållanden men
vilade ock i hög grad på det faktiska läget inom
näringslivet. Lagerhållningen inom stora delar av
produktionsapparaten -- däri inräknat även gross- och
detaljhandeln -- har under de gångna lågkonjunkturåren,
för undvikande av onödiga förluster vid prisfall,
reducerats till ett minimum. Samtidigt har
konsumtionen av kapitalföremål -- föremål som icke
omedelbart konsumeras -- drivits till den gräns, där
nyanskaffning icke längre kan undvikas, och det
ackumulerade konsumtionsbehovet är sålunda synnerligen
betydande. Dollarns frigörande från guldet och en hel
del andra åtgärder, som kunde tydas som tecken på
att prisfallsperioden skulle -- åtminstone så långt det
ligger inom mänsklig makt -- motarbetas, gav den
psykologiska impuls, som erfordrades för att i nämnda
läge ifråga om tillgång och efterfrågan åstadkomma
en prisstegring genom att göra den potentiella
efterfrågan reell. Tillgängliga; siffror, som indicera den
amerikanska produktionens omfattning, visa för det
stora flertalet branscher en avsevärd ökning. Särskilt
markerad är förbättringen för den tunga industrien.
Tackjärnstillverkningen utgjorde sålunda för
månaderna april--juli 4,67 mill. ton, medan motsvarande
siffra i fjol endast var 2,88 mill. ton. Ännu starkare
är produktionsökningen för stålindustrien eller från
4,08 till 9,28 mill. Den sista månad för vilken
tillverkningssiffror föreligga (juli) uppvisar den starkaste
stegringen. Den framställda kvantiteten tackjärn
utgjorde sålunda under nämnda månad i fjol 0,58 mill.
ton mot 1,85 mill. samma månad i år; för stål voro
motsvarande siffror respektive 0,80 och 3,26 mill. ton.
Ståltrustens orderreserv har däremot icke stigit i
samma takt. Detta torde sammanhänga med en viss
reservation mot långfristiga order också hos
producenterna på grund av det otvivelaktigt, trots den allmänna
förbättringen, genom statsingripandena ovissa
prisläget. Textilindustriens konsumtion av råvara anger,
vad bomullsindustrien beträffar, för de senaste
månaderna en fördubblad tillverkning gentemot i fjol, och
även för ylle äro de sista tillgängliga tillverkningssiffrorna
mycket förmånliga. Byggnadsverksamheten
är likaså livligare än under årets tidigare månader
men håller sig dock på en lägre nivå än under samma
tid i fjol. Antalet producerade automobiler är för juni
och juli något större än i fjol men dock icke i nivå
med siffrorna under förra hälften av 1932. Federal
Reserve Boards produktionsindex har stigit med i det
allra närmaste femtio procent från mars till juni och
för fabrikaten -- i motsats till gruppen mineral -- är
förbättringen ännu kraftigare eller 58 procent under
nämnda fyramånaders period. Järnvägstrafiken har
icke stigit i samma takt som produktionens övriga
grenar, utan ökningen för densammas del uppgår endast
till 20 à 25 procent, vilket delvis torde bero på att
detaljhandeln icke kan uppvisa samma starka förbättring
som den allmänna produktionsindexen. Den vaknande
optimismen avspeglar sig såsom naturligt är ännu
starkare i fondbörsnoteringarna å New York-börsen.
Kursnivån å densamma är ungefär dubbelt så hög som i
slutet av april.

Liksom depressionen aldrig -- möjligen med
undantag för Tyskland -- varit så djup i Europa som i
U. S. A., så har återhämtningen under innevarande år
ej heller varit så stark. Förbättringen under
detsamma är dock påtaglig även där. Produktionsindices
för de viktigaste europeiska industriländerna ange
över lag en tydlig förbättring av situationen och liksom
i U. S. A. är den störst för den tunga industrien.
Arbetslöshetssiffrorna bestyrka dessa indices registreringar,
men nedgången i arbetslösheten är dock relativt sett
mycket obetydlig, såsom framgår därav, att de
sysselsattas antal i Tyskland och England stigit under ett år,
sedan i juli i fjol, med endast 5 proc. De arbetslösas
antal skattas för Tysklands del till ca 6 mill.
Beräkningarna för U. S. A. variera högst betydligt, men
flera av dem antyda en armé av arbetslösa på hela 13
mill. man.

Den inträdda förbättringen i framför allt det
amerikanska konjunkturläget har otvivelaktigt i
utomordentligt hög grad sin grund i de förhoppningar
Roosevelt-regimen i U. S. A. väckt. De rent faktiska
åtgärder, som den nye presidenten vidtagit, ha även
de hittills väsentligen -- vad gäller deras
konjunkturpåverkan -- genom sin psykologiska effekt
åstadkommit något resultat. Dollarns frigörande från guldet,
prisstöttande åtgärder, stämplandet av all
baissespekulation vare sig på fond- eller varumarknaderna som
illojal verksamhet m. m. har allt i högsta grad varit
ägnat att övertyga den stora köpande amerikanska
allmänheten om att prisfallet, så långt det står i
mänsklig makt, skall motverkas. Det lider näppeligen
något tvivel om att just skapandet av denna
psykologiska förutsättning för ett konjunkturomslag är den
rätta vägen att ge upphov till eller stimulera en
begynnande konjunkturförbättring, sedan, såsom förut
framhållits, tillgången på nyttigheter reducerats och
efterfrågan i potentiell form, endast tillbakahållen av
psykologiska faktorer, är för handen.

Den monetära vägen har trots de talrika försöken
visat sig oframkomlig. Konsumenterna ha icke velat
ta emot den erbjudna krediten, och någon ökad
köpkraft har icke uppstått. Vad som fattats, har just
varit den psykologiska förutsättningen, viljan att köpa
med hänsyn till prisutsikterna för den närmaste
framtiden. Roosevelt har genom sina vittomfattande
fullmakter och det bruk han gjort av sin på det
ekonomiska området diktatoriska ställning lyckats att
åtminstone framkalla den erforderliga psykologiska
inställningen. Så långt hans åtgärder endast ha
väsentligen denna effekt äro de otvivelaktigt önskvärda.
Däremot torde det djupa ingripande i det ekonomiska
livets mekanism, som Recovery-planen utgör, i och för
sig innebära risker, vars storlek ännu är ytterligt svårbedömliga.

Den nuvarande krisen torde väsentligen vara
avhängig av att hela det rådande ekonomiska systemet
bygger på en rörlighet i prisbildningen å arbetskraften,
som är definitivt borta i och med organiserandet av
såväl arbetskraft som arbetsköpare. Priset på
arbetskraften kan icke längre ändras, så att tillräckligt med
arbetskraft blir efterfrågad från arbetsköparna. Detta
är ett faktum, som vi icke kunna komma förbi.
Organisationerna på båda sidor borga för den saken. När
man sålunda icke kan röra på priset, är det tydligen
nödvändigt att på ett annat sätt åstadkomma en
efterfrågan, som ger en sysselsättning åt en så stor del av
den tillgängliga arbetskraften, att samhället ur social
synpunkt är till freds. Då arbetskraften inom vissa
gränser är given, finnes sålunda endast en möjlighet
alltjämt öppen, den att åstadkomma en efterfrågan, som
är tillräckligt mycket större än den, som under givna
omständigheter svarar mot (prisläget) lönenivån.
Denna väg har Roosevelt gått genom maximeringen
av arbetstiden som "blanket code". Höjningen av
arbetslönerna, som ingår i samma code, har tydligen
endast varit möjlig genom den samtidiga maximeringen
av arbetstiden, då ju i annat fall mindre arbetskraft
skulle efterfrågas till det högre priset. Den stora
frågan i samband med denna plan är: Vem skall betala
den kraftiga stegringen av lönekostnaden per

arbetstimme i varje arbetsstycke, då ju försäljningspriset
enligt planen förutsattes nära nog oförändrat? Skall
den förväntade stegrade sysselsättningen inom
respektive industrier -- eller inom näringslivet i dess helhet
-- kunna sänka de fasta omkostnadernas andel i
självkostnaden i en sådan utsträckning, att kapitalet
erhåller icke blott samma förräntning som för
närvarande utan ock i sinom tid högre och så småningom
rimlig förräntning? Sannolikt räkna planens skapare
med detta resultat. Det utomordentligt svåra läget
kräver utomordentliga åtgärder. Den risk staten löper
genom att icke vidtaga Ultima åtgärder har tydligen
befunnits större än den stora, som de djupgående
ingreppen innebära. Vi få hoppas, att så få länder som
möjligt tvingas in på dylika experiment. Det ryska
experimentet lockar icke, även sett blott på dess
ekonomiska konsekvenser. De många mellanformer av
planhushållning, som äro aktuella nu, höja säkerligen
icke levnadsstandarden för den arbetande delen av ett
folk men måhända den genomsnittliga i länder med stor
arbetslöshet. Den högsta möjliga genomsnittliga
levnadsstandard på lång sikt bör uppenbarligen vara varje
stats ekonomiska strävan. Huru detta mål skall
förverkligas är ett av dagens mest aktuella problem.
Statens reglerande ingripande kräves från alla håll; tvist,
synes endast råda om formen för detta. <tab><i>Filip  Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Kurs i affärsteknik för ingenjörer.</b> Svenska
teknologföreningens avdelning för industriell ekonomi och
organisation kommer i höst att anordna en kurs i
affärsteknik för ingenjörer. Enligt det preliminärt fastställda
programmet kommer kursen att hållas i Stockholm
under tiden 30 oktober--3 november.

Programmet upptager bl. a. föreläsningar i följande
ämnen: industriens finansiering, bankteknik,
förvaltningslära, redovisningsprinciper, internationella
handelsförbindelser och handelsavtal, exportteknik och
institutioner i industriens tjänst.

Kursen, som huvudsakligen är avsedd för yngre
ingenjörer, ordnas med i medeltal 3 timmars föreläsningar
pr dag, vartill komma seminarieövningar i vissa ämnen.
Antalet kursdeltagare är begränsat till 30 st., och
kursavgiften har fastställts till 50 kr.

I anslutning till denna kurs kominer avdelningen att
hålla sitt ordinarie höstsammanträde den 4 november.
Därvid kommer frågan om <i>nya arbetsuppgifter för
ingenjörerna,</i> att belysas i en serie anföranden. Så snart
programmet blivit definitivt fastställt, komma närmare
underrättelser om anmälningstid m. m., att lämnas
föreningens ledamöter.

<b>Läget på metallmarknaden.</b> I den av Metallgesellschaft
utgivna metallstatistiken, som nyligen utkommit
med sin 34:e årgång, omfattande tidsperioden
1922--1932, har förutom ett omfattande och detaljerat
statistiskt material även publicerats följande analys av läget
på metallmarknaden, i den mån denna omfattar de
viktigaste nonferrometallerna.

Den ekonomiska och politiska kricen har utlöst en
väsentlig förskjutning i de olika ländernas och
kontinenternas metallproduktion. Även i fråga om
förbrukningssiffrornas relation ha stora förändringar
försiggått. Till de olika produktionsorternas naturliga
produktionsvillkor och kostnadsfaktorer ha kommit åtskilliga
på statlig väg åstadkomna ingrepp, avseende att mildra
krisverkningarna på den nationella produktionen,
ingrepp sådana som importbegränsning eller importförbud,
exportpremier samt statlig subventionering i en eller annan form.

De kanske mest i ögonen fallande förskjutningarna
gälla den amerikanska kontinentens produktion, jämförd
med utomamerikanska länders. De amerikanska
produktionssiffrorna visa en markerad absolut tillbakagång,
men även i förhållande till den totala världsproduktionen
har Amerikas produktion minskats. Från år 1929
till år 1932 har sålunda Amerikas andel i metallproduktionen
sjunkit beträffande aluminium från 52 till 43 %,
bly från 60 till 45 %, koppar från 78 till 55 % och
beträffande zink från 45 till 38 %.

Mycket instruktiv är en undersökning av produktionsutvecklingen
i de skilda länderna ur valutadeprecieringens
synvinkel. År 1932 härrörde från valutasvaga
länder 30 % av aluminiumproduktionen, 34 % av
zinkproduktionen, 50 % av kopparproduktionen, 57 % av
blyproduktionen och 85 % av tennproduktionen. I dessa
fall är det oftast fråga örn exportländer, och valutadeprecieringen
har här verkat som en produktionsstimulans.

Om med dessa länders produktionskapacitet förstås
den högsta under senaste 10-årsperiod inträffade
produktionen, så hade de valutasvaga länderna under fjolåret
fyllt denna kapacitet beträffande bly till 76 %, zink till
75 %, koppar till 60 %, aluminium till 57 % och tenn
till 49 %, medan motsvarande kapacitetsfyllnad för
länder med guld valuta var: för bly 50 %, för zink 42 %,
för koppar endast 35 %, för aluminium 52 % och för
tenn 41 %.

De valutasvaga produktionsländerna tillhörde i
flertalet fall Brittiska imperiet, såsom England, Australien,
Brittiska Indien, Canada och Rhodesia, men därjämte
ingå i denna konstellation av gynnade metallproducenter
de skandinaviska länderna, Jugoslavien och Grekland,
åtskilliga syd- och mellanamerikanska länder samt
Kina och Japan.

Av betydelse i detta sammanhang är de deprecierade
valutornas inre köpkraft. Så långt denna
sammanhänger med levnadskostnaderna, har den inre köpkraften
bibehållits eller rent av stegrats i de flesta valutasvaga
länderna (undantag Grekland, Chile och Japan), och som
industriens produktionskostnader i viss mån äro
beroende av levnadskostnaderna, har metallproduktionen i
de valutasvaga länderna kunnat arbeta med
jämförelsevis lägre produktionskostnader än i länder med
guldvaluta. Disagiot mellan en valutas inre och yttre
köpkraft har alltså verkat som en sorts exportpremie,
vilken kommit de exporterande industrierna till godo i full
utsträckning. Häri ligger en av orsakerna till dessa
industriers relativt höga utnyttjningsgrad.

Skyddstullarnas inverkan på metallproduktionen
ökades under fjolåret. Av aluminiumproduktionen åtnjöt
89 % (år 1931 75 %) tullskydd, medan motsvarande
siffror för bly voro 88 (76) %, zink 74 (75) %, koppar
78 (61) % och tenn 36 (30) %. Denna ökning beror dels
på nyinförda tullar, såsom å aluminium i Canada och
koppar i U. S. A., dels på den större motståndskraft mot
krisen som de tidigare tullskyddade metallproducenterna
erhållit. I ett flertal fall kombineras tullskydd med
valutadepreciering. Förenade bidraga dessa faktorer till
en säkring av hemmamarknaden för det egna landets
produkter och ett premierande av den exporterade delen
därav. Huruvida dessa förhållanden äro att betrakta
som bestående eller endast som övergående biverkningar
av valutadeprecieringen, är en fråga som ej nu kan besvaras.

<b>Uppfinnaren, kvinnan och arbetslösheten.</b> Här i
landet har det som bekant icke saknats förespråkare för
uppfattningen, att den nuvarande arbetslösheten till
väsentlig del vore att tillskriva den kraftiga tekniska
utvecklingen, såväl i fråga om uppfinnarverksamheten som
med avseende på den fortgående rationaliseringen av
produktionsapparaten. I viss mån, om än icke så
allmänt, har man även ansett, att kvinnans intrång på
arbetsmarknaden skulle hava bidragit till att skapa den
nuvarande situationen där.

Det kan därför vara av intresse att studera, hur man
på engelskt arbetsgivarhåll betraktar dessa spörsmål. I
en av Engineering and Allied Employers' Federation
framlagd innehållsrik rapport, refererad i "Engineering"
(4 aug. 1933) har man kommit till den rätt förbluffande
slutsatsen, att arbetslösheten gör sig mest gällande inom
de produktionsgrenar, där mekaniseringen hittills gjort
de minsta framstegen. Arbetslösheten är i Storbritannien
mest märkbar inom Skeppsbyggeriet, där den med
säkerhet ej kan förklaras av några vidtagna
rationaliseringsåtgärder. Däremot har, anser federationen,
depressionen fördjupats genom skeppsbyggeriarbetarnas
hårdnackade motstånd mot införandet av förbättrade
verktyg och metoder. Bom ett resultat av kraschen inom
Skeppsbyggeriet följer den ringa sysselsättningen hos
verkstäderna för tillverkning av fartygsmaskiner (i
mars 1933 28,8 arbetare pr 100, sysselsatta år 1928). Å
andra sidan visa de industrigrenar, där mekaniseringen
hittills gjort de största framstegen, en avgjord ökning
av antalet anställda arbetare. Inom automobilindustrien
är motsvarande sysselsättningsrelation 109,7 och inom
glödlampsindustrien 159,2. I genomsnitt var
sysselsättningen inom tekniska företag i mars 1933 endast 73,3
mot 100 år 1928, vilket var ett relativt gott år trots en
total arbetslöshet av mer än 1 250 000 personer.

Intill år 1929 var emellertid antalet inom industrien
anställda större än under något föregående år. Först
under den ekonomiska världskrisen föll antalet
sysselsatta under förkrigsvärdet, och man vill skriva 43 % av
den nuvarande arbetslösheten på världskrisens konto.
Under de senaste 60 åren har arbetslösheten vid
åtskilliga tillfällen nått större procentuell omfattning än
den f. n. har i dag, då antalet arbetslösa motsvarar
4,5 % av befolkningen i Storbritannien. Vid tidigare
tillfällen har den dock reglerats genom emigrationen,
vilken som bekant numera förbytts i immigration.

I rapporten behandlas också förslaget om
arbetsveckans förkortning med bibehållande av veckolönen
oavkortad. Mr Colin Clark, föreläsare i statistik i
Cambridge, har räknat ut, att en 44-timmarsvecka skulle
bereda 600 000 arbetslösa sysselsättning och en
40-timmarsvecka 1 300 000, allt under förutsättning, att den
nuvarande produktionen bibehölles oförändrad.
Olyckligtvis, säger federationen, kan statistiken ej behandlas
som ett enkelt regula de tri-problem. Det kan knappast
råda tvekan om, att en 40-timmarsvecka skulle förvärra
situationen snarare än förbättra den. För närvarande
tillämpas full arbetstid endast vid 65,5 % av de
brittiska industriföretagen, medan 15,9 % ha
40-timmarsvecka eller mindre. Enligt förslaget skall
veckoavlöningen vid övergång till 40-timmarsveckan lämnas
obeskuren i ändamål att öka den allmänna köpkraften
och därigenom stimulera näringslivet. Federationen
håller dock före, att någon ökning av nationens
köpkraft, som helhet sedd, ej ernås på denna väg, utan att
man når endast en överflyttning av köpkraften från en
samhällsklass, aktieägarna, till en annan, arbetarna.

I utredningen konstateras vidare, att någon utökning
av den kvinnliga arbetskraften på den manligas
bekostnad ej har ägt rum i Storbritannien. De industrigrenar,
som anställt mest kvinnor, visa också den största
ökningen av sysselsättningen vad männen beträffar. I
själva verket har proportionen kvinnor: män i industriellt
arbete varit överraskande konstant: 29,2 % år
1901 och 29,6 % 1921. Däremot är det sant, att
kvinnorna vunnit insteg inom vissa nya yrken, t. e.
glödlampsindustrien och tapetserararbetet i bilindustrien,
där den kvinnliga händigheten kommer till sin rätt.

<b>Vitaminer och födoämneskonservering.</b> Som Teknisk
tidskrift tidigare meddelat, har man inom tyska
ingenjörskretsar börjat lägga allt större vikt vid
livsmedelsindustriens frågor, däribland fördoämneskonserveringen,
i vilken man ser ett medel att göra landet oberoende
av livsmedelsimporten. En särskild fackkommitté,
tillsatt av Verein deutscher Ingenieure och Verein
deutscher Chemiker har denna fråga under utredning. Vid
ett sammanträde, som denna kommitté nyligen höll,
belystes konserveringens inverkan på födoämnenas
näringsvärde och vitamininnehåll av professor Scheunert,
Leipzig, som själv ägnat ingående forskningar åt detta
problem. Enligt referat i VDI-Zeitschrift, skall
äggvitan ej taga skada genom kokning eller genom
upphettning vid 1 at tryck. A- och C-vitaminerna förstöras
ej genom upphettning men däremot genom syrets
inverkan. Vid konservering i hermetiskt tillslutna kärl taga
alltså dessa vitaminer ej någon skada frånsett den
som förorsakas av det i födoämnena själva befintliga
syret. Denna vitaminförstöring är dock mindre än den
som äger rum vid kokning i öppet kärl. Vid förvaring
i kyla bibehålles C-vitaminet i så hög grad, att dylika
konserver höra till de rikaste C-vitamintillgångar som
finnas.

<b>Rystedtska fonden.</b> Ansökningar om understöd från
Rystedtska fonden (Svenska teknologföreningens
understödsfond) mottagas intill utgången av september
månad. Närmare upplysningar meddelas av Svenska
teknologföreningens kansli, Brunkebergstorg 20.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Utflykt till Gävle, Sandviken och Karskär.</b> Svenska
teknologföreningen anordnar, <i>om minst 50 deltagare anmäla
sig,</i> den <i>20 och 21 september</i> en utflykt för föreningens
ledamöter till Sandviken och Korsnäs sågverks a.-b.
anläggningar vid Karskär. Avfärden beräknas ske med
ordinarie tåg onsdagen den 20 kl. 15,07. Efter middag i
Gävle och övernattning därstädes studeras Sandvikens
jernverk på torsdag förmiddag under ciceronskap av
verkets ingenjörer, och lunch intages på brukshotellet. Per
extratåg nås Karskär, varest cellulosafabrikerna beses
under sakkunnig ledning. Återfärden avses äga rum med
tåg från Gävle kl. 17,10 med ankomst till Stockholm
kl. 19,58. Detaljerat program meddelas senare.

<b>Avdelningen för Kemi och bergsvetenskap</b> sammanträder
lördagen den 16 september 1933. <i>Avresa</i> med extratåg kl.
11,40 från Stockholms östra station till Hallstavik med
ankomst omkr. kl. 13,30. Avgiften för tågresan tur och
retur är 5 kronor och erlägges på tåget under resan från
Stockholm. -- <i>Besök</i> vid Holmens bruks- och
fabriksaktiebolags anläggningar i Hallstavik. -- <i>Hemresa</i> från
Hallstavik med extratåg till Stockholm. -- <i>Middag</i> omkr. kl. 18,30
å teknologföreningens lokal, Brunkebergstorg 20,
Stockholm. Pris 3 kronor exkl. brännvin, pilsner och kaffe.
-- <i>Förhandlingar</i> i samband med middagen, varvid
förekommer: 1) Val av justeringsmän för protokollet. --
2) Anmälningar och ansökningar om inträde i avdelningen.
-- 3) Utseende av valnämnd för uppgörande av förslag till
stadgeenliga val för kalenderåret 1934. -- 4) Inkomna
skrivelser. -- <i>Anmälningar</i> om deltagande torde tillställas
bergsingenjör Rune Billgren, Östermalmsgatan 19,
Stockholm Ö, senast torsdagen den 14 september.

</chapter>
<chapter name="TEKNISK TDSKRIFT
HÄFT. 36  ÅRG. 63  9 SEPT. 1933">
<h1>TEKNISK TDSKRIFT</h1>
<h2>HÄFT. 36  ÅRG. 63  <tab>9 SEPT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några principfrågor vid industriella kostnadsberäkningar, av överingenjör Ragnar Liljeblad.
-- Tidskriftsnytt inom de mekaniska och elektriska facken. -- Notiser. -- Sammanträden.

</chapter>
<chapter name="NÅGRA PRINCIPFRÅGOR VID INDUSTRIELLA
KOSTNADSBERÄKNINGAR.">
<h2>NÅGRA PRINCIPFRÅGOR VID INDUSTRIELLA
KOSTNADSBERÄKNINGAR.</h2>
<h3>Av överingenjör <sc>Ragnar Liljeblad.</sc></h3>
<tab><tab><tab><tab><tab><tab>(Forts. fr. sid. 325.)
Till sist vill jag nämna något om ränteomkostnaderna.
För mig står. det fullkomligt klart, att räntan
på hela det i en viss rörelse investerade kapitalet
måste ingå i kalkylen som en omkostnad. Räntan
kommer alltså att ingå dels som en fast kostnad,
utgörande en del av hyran för fastigheter och
maskiner, dels som en rörlig kostnad utgörande ränta på
materialförråd och varor i arbete. Har man en
tillverkning, där räntan alltid ingår med samma procent
i fabrikatets totala pris, är det naturligtvis en
smaksak, om densamma medräknas eller icke, åtminstone
för det fall att företaget endast arbetar med eget
kapital. Vid blandad tillverkning är det emellertid så,
att vissa fabrikat fordra stora räntekostnader, andra
mycket små. Att vid försäljningen taga hänsyn till
dessa variationer är naturligtvis uteslutet. Skillnaderna
måste framkomma redan i tillverkningskostnaderna.
Att det skulle medföra någon olägenhet, när
självkostnadspriset användes som grund för
fastläggande av försäljningspriset, ätt i det förra redan en
vinst ingår, är naturligtvis intet annat än en fördom.
Vet jag, att jag i självkostnaden redan har normal
ränta på mitt eget kapital, så tager jag naturligtvis
hänsyn till detta. Det tillägg, som eventuellt kan
erhållas, är då en vinst utöver den normala
kapitalräntan på 5 à 6 %. Även i det fall, att jag som köpare
gjort upp med ett antal andra tillverkare som
underleverantörer om leverans till självkostnad, gäller, att
jag kommer till riktigaste och rättvisaste resultat,
om kapitalräntan medräknas. Behöver exempelvis
den ena tillverkaren en mycket dyrbar
maskinutrustning, under det en annan huvudsakligen är beroende
av handarbete, är det ju alldeles i sin ordning att
den förra erhåller en viss betalning även för det
kapital han disponerar för sitt arbete, om han ej skall
komma i en sämre ställning än sin medleverantör.
Om köparen anser att den på så sätt fixerade
självkostnaden under för handen varande omständigheter
är ett för högt pris, kan han ju fordra en rabatt, men
denna rabatt bör då rättvisligen vara lika stor för
båda leverantörerna.

Även när det gäller att för mig avgöra den
lämpligaste organisationen av arbetet, är det lika
nödigt att taga hänsyn till räntekostnaderna. Som
exempel kan jag taga ett råvaruförråd.

Våra totala inköps- och förrådskostnader för
råvaruförrådet hålla sig vid Asea under 3 % av
materialkostnaderna, trots att förrådet är synnerligen
svåröverskådligt. I förrådsomkostnaderna äro då
inräknade alla till förrådet hörande kostnader, såsom
inköpskostnader, förlagsränta, lokalhyra, transporter,
löner för förrådspersonal samt alla kostnader för
förrådets kvantitets- och värdebokföring m. m. Förrådet
innehåller närmare 10 000 olika slag av artiklar. Jag
känner emellertid till andra verkstäder, där
förrådskostnaderna uppgå ända till 10 %. Att vi vid Asea
ha så låga förrådskostnader, trots att räntan är
inräknad, beror på den mycket hastiga omsättningen.
Förrådet omsattes 7 à 8 gånger om året. Detta
möjliggöres genom en mycket väl ordnad
förrådsbokföring. Denna kostar naturligtvis en del pengar, och
skulle man försöka avgöra, om dessa kostnader
betala sig utan att taga hänsyn till räntan, är det
mycket möjligt, att resultatet bleve negativt. Tager
man emellertid hänsyn till räntan, kan man vara
säker på, att förrådskostnaderna genom slopande av
förrådsbokföringen skulle mångdubblas.

En fråga, som från flera håll framställts till mig
är: Skall räntan beräknas även å de avskrivna
beloppen, alltså på hela inköpspriset för exempelvis
maskiner och anläggningar?

Det framgår av vad jag förut sagt, att om
avskrivningarna ha varit större än som motiverats av
tekniska skäl, bör självfallet vid fastställande av
hyran ränta beräknas på de ej tekniskt motiverade
avskrivningsbeloppen. Vid riktigt dimensionerade
avskrivningar, och då alltså i det långa loppet vid
stabilitet i utvecklingen och prisläget maskinparkens
värde i stort sett motsvarar halva inköpspriset, bör
räntan endast beräknas å detta belopp, alltså ej å de
avskrivna beloppen.

Jag skulle kunna belysa detta ytterligare med ett
enkelt exempel. Antag att A lånar B ett kapital på
100 000 kronor för att driva en rörelse. Antag
vidare att praktiskt taget hela detta kapital åtgår för
anskaffande av en enda arbetsmaskin och att
utgifterna för rörelsen i övrigt kunna försummas. Vi
utgå från att maskinens livstid är 10 år, dvs. att efter
10 år maskinen är så omodern, att det lönar sig att
slopa densamma och anskaffa en ny maskin. I
detta fall, när det ej är fråga om en mängd
arbetsmaskiner, som vid olika tillfällen utrangeras, kan
naturligtvis icke bokföringsvärdet för varje år
ungefär motsvara halva inköpsvärdet, däremot blir
tidsmedelvärdet under 10 år halva inköpsvärdet eller

50 000 kronor. Första året betalar B till A en ränta
av 5 % på 100 000 kronor och en avskrivning av
10 000 kronor. Andra året betalar han en ränta av
5 % på 90 000 kronor samt 10 000 kronor i
avskrivning. Han har nämligen redan till A avstått 10 000
kronor och behöver därför naturligtvis ej ansvara
för räntan å detta belopp. Sjätte året betalar han
alltså ränta på 50 000 kronor jämte ett
avskrivningsbelopp av 10 000 kronor för att slutligen tionde året
betala ränta på 10 000 kronor samt ett avskrivningsbelopp
av 10 000 kronor. Det elfte året återkräver
nu B 100 000 kronor av A för att inköpa en ny
maskin och det hela börjar på nytt.

Jag tror, att fallet är ganska belysande, även om
det i verkligheten inom ett större företag ej förfares
på detta sätt. Så återlämnas ju icke avskrivningsbeloppet
till förlagsgivaren utan användes på andra
ställen i rörelsen, exempelvis i materiallagret, vilka
emellertid då få ansvara för förräntningen av de av
dem disponerade beloppen. I kalkylen för
maskinkostnaderna kan i varje fall icke räntan å de
avskrivna beloppen rätteligen medtagas. Vi få även
komma ihåg, att när en mängd maskiner av olika
slag förekomma, är ju behovet av medel för
nyanskaffning varje år helt litet i förhållande till den
totala balansen och någorlunda jämnt fördelat år
efter år. Det är ej, såsom i vårt exempel, en stor
klumpsumma vart tionde år.

Man skulle kanske vilja göra den invändningen,
att detta sätt att räkna dock ej kan vara fullt
lämpligt, emedan olika företag då icke bliva jämnställda,
vilket ur standardsynpunkt är önskvärt, då ett
företag, som har en 10 år gammal maskin och som
endast behöver betala ränta på 10 000 kronor, skulle
vara gynnsammare ställt än ett foretag med en ny
maskin, vilket tvingas betala ränta på 10 0000
kronor. Denna invändning beror dock på ett fullkomligt
felslut. Förutsättningen för hela resonemanget var
ju, att maskinen redan efter 10 år var så omodern,
att det betalade sig att rangera ut den, dvs. att
tillverkningskostnaderna i den nya maskinen i varje fall
icke stego, trots att räntebeloppet tillkommer. Är så
ej fallet, har avskrivningstiden valts felaktig och
borde ha valts längre.

Då man a priori ej kan förutsätta att utvecklingen
går fortare ena året än det andra utan att i allmänhet
år efter år nya och förbättrade maskiner framkomma,
genom vars anskaffning visserligen arbetskostnaderna
kunna nedbringas men räntekostnaderna samtidigt
ökas följer, att det sätt att se, jag här skisserat, är
det enda, som ger jämförbara kostnadsvärden mellan
olika tillverkare med nyare och äldre maskiner.

<i>7. Som sjunde punkt skutte jag alltså vilja
fastslå, att räntan å såväl fasta som rörliga tillgångar
bör ingå såsom en tillverkningskostnad i kalkylen.
Räntans höjd kan lämpligen fixeras till den procent,
efter vilken företaget ifråga skulle ha möjlighet att
låna i den allmänna marknaden. Av praktiska skäl
kan det dock vara lämpligt att ej alltför ofta ändra
räntefotens höjd. Vanligast torde väl vara att räkna
med 5 à 6 %.</i>

<b>III. Samband mellan kalkyl och bokföring.</b>

Jag har nu gått igenom några huvudprinciper, som
jag anser av vikt, när det gäller att uppställa en
kostnadskalkyl. Enligt den erfarenhet, jag har från
diskussioner i självkostnadsfrågan, tror jag knappast
att vad jag sagt från något håll kan möta någon
kraftigare opposition, så länge jag håller mig till
förkalkylen. Däremot misstänker jag, att det är många,
som reagera, när jag påstår, att detta samma
självkostnads- resp. tillverkningskostnadsbegrepp även
bör gälla för efterkalkylen resp. den i bokföringen
ingående kostnaden. Jag har emellertid ännu ej
lyckats få höra något förnuftigt skäl, varför så ej skulle
vara förhållandet.

Den ståndpunkt man ofta hör är, att den
självkostnad, som ingår i bokföringen, bland annat
nödvändigtvis måste grundas direkt på inköpspriset, alltså
ej på dagspriset. Den måste vidare vara grundad på
de ur böckerna framgående avskrivningarna, även
om dessa äro för små för att möjliggöra reguljär
ersättningsanskaffning. Ränta får ej förekomma. Fel
och ändringar som uppstå måste föras direkt på den
order, där de inträffa osv. Varje order blir på så
sätt ett oavbrutet genomgående konto alltifrån
materialanskaffningen intill orderns färdigställande.
Alla de resultat, som bli en följd av de olika
operationerna, således även prisfluktuationsvinster,
hyresvinster m. m., komma som en klump på vinst- och
förlustkontot tillsammans med försäljningsvinsten,
även om de i verkligheten ha en helt annan karaktär
än försäljningsvinsten och ingalunda alltid, om man
ser saken från ekonomisk synpunkt, kunna
disponeras på samma sätt som denna.

Försöker man gå litet djupare in i saken, tror jag
man knappast kan komma till annat, än att skälet för
bokföringen att hålla sig med ett annat
kostnadsbegrepp än kalkylen är svårigheten att lämna de
invanda föreställningarna och begreppen. Det är ej
alls så, att det gamla av bokföringspersonal
omhuldade självkostnadsbegreppet är mera "verkligt",
eller att man lättare kan taga i det med händerna
eller peka ut det i sina böcker. Jag skall försöka att
i korthet antyda, huru man genom införande av en
del differenskonton lätt kan få den av mig föreslagna
tillverkningskostnaden som en i bokföringen ingående storhet.

För mina råvaror har jag ett balanskonto, som
debiteras med varornas inköpspris och krediternas vid
materialets utlämning med medelinköpspriset.
Förrådets resultatkonto debiteras med samma
medelinköpspris och krediteras med dagspriset resp.
standardpriset. Det är att märka, att vinsten på detta
resultatkonto ingalunda är jämförbar med
försäljningsvinsten. Den kan visst ej alltid utan vidare
disponeras för det slutliga vinst- och förlustkontot. Ha
vi en tid av kontinuerligt och hastigt stigande priser,
såsom för 15 år sedan och såsom vi kanske ännu en
gång snart ha att vänta, måste dessa resultat
tvärtom reserveras för avskrivningar på förrådsbalansen.
Bokföres denna alltjämt till inköpspris, kommer den
nämligen vid stigande priser att mer och mer öka,
<i>något som för ett normalt erforderligt varulager är
lika otillåtligt som en uppskrivning av de fasta
tillgångarna. Beloppet bör i stället krediteras ett
reservationskonto.</i> Denna reserv kommer då
tillsammans med förrådets till inköpspris upptagna
balanskonto att motsvara förrådets balans till bottenvärdet
eller ursprungsvärdet, innan prisstegringen satte in.
Om förrådet dessutom kvantitativt ändrar i storlek
tillkomma naturligtvis komplikationer, på vilkas

behandling jag här icke har tid att närmare ingå. Det
är att märka, att jag på detta sätt får prisfluktuationerna
sammanställda för olika materialgrupper,
exempelvis koppar för sig, järn för sig, vilket från
många synpunkter är av stort värde. Däremot har
jag ingen som helst glädje att veta, om på den eller
den individuella ordern material från det eller det
inköpet händelsevis kommit till användning.

Vad fastighets- och maskinhyran angår har jag
redan förut antytt, hur man genom införande av ett
fastighetsförvaltningens resp. maskinförvaltningens
balanskonto och resultatkonto kan på riktigt sätt
avväga tillverkningens kostnader för lokaler och
maskiner, oberoende av huru lågt dessa värden
händelsevis äro nedskrivna i min huvudbok. Jag har
även påpekat, att detta förfarande i många fall är
nödvändigt, om man ej på ett förrädiskt sätt som
årets löpande vinst vill upptaga eventuellt
inbesparade vinster från tidigare år.

Beträffande garantiarbeten har jag tidigare
påpekat, hur man vid den av mig skisserade metoden
har en helt annan möjlighet att genom de
avdelningsvis på olika konton uppdelade garantikostnaderna
kunna övervaka fel och ändringsarbeten på ett helt
annat sätt, än om de gömmas i de enskilda orderna.

Vad kontona för order under arbete angår
debiteras de lämpligen med material enligt uttagen från
förrådet till standardpris, arbetskostnad enligt
avlöningslistorna, uppdelade på olika arbetskategorier
samt pålägg enligt den för ordern eller perioden
gällande påläggslistan, beräknade som en viss procent
på arbetskostnaden för resp. arbetskategorier.
Kontot krediteras med det förutberäknade priset. Ett
särskilt påläggs-resultatkonto debiteras med
tillverkningens omkostnader och krediteras med dessa
pålägg. Här framkomma alltså differenser beroende på
att tillverkningen exempelvis icke drives i normal omfattning.

Vad kontona för order under arbete angår, kunna
de naturligtvis även krediteras med efterkalkylerade
tillverkningspriser därvid grundade på samma
materialpriser och pålägg som förkalkylen. Som
emellertid inga principiella differenser kunna uppstå på
dessa konton, då för- och efterkalkyl äro grundade
på samma materialpriser och samma pålägg, ha vi
vid Asea funnit, att de uppkommande differenserna
bli så små, att efterkalkyl som ett direkt led i
bokföringen är överflödig. Vid slopandet av den
fullständiga efterkalkylen vid Asea minskades antalet
därmed sysselsatta personer från ett 30-tal till 4, och
dock förefinnes nu bättre kontroll på förkalkylen än
förut. Speciella order efterkalkyleras nämligen och
likaledes stickprov ur standardfabrikationen. Här
märka vi genast den synnerligen stora fördelen med
att låta bokföringens kostnadsbegrepp sammanfalla
med förkalkylens. Bortsett från besparingarna i
kostnaderna för efterkalkylen, som kanske även på
annat sätt såsom hålkortssystem eller dylikt skulle
kunnat minskas, vinner man en helt annan kontroll
på förkalkylen än som annars vore möjligt.
Förkalkylen är dock för varje rörelse av så fundamental
betydelse, att man ej kan underlåta att på densamma
ha en löpande kontroll, som alltså har att upptäcka
rena fel i förkalkylen, exempelvis felaktig beräkning
av materialkvantiteterna eller ackordsprisen
och rena räknefel.

Låter man däremot för- och efterkalkylen
principiellt skilja sig åt, exempelvis räknar den ena med
dagspriset och den andra med inköpspriset å
material, medtager räntan i den ena och ej i den andra,
och kanske dessutom även i övrigt räknar påläggen
olika i båda fallen, kommer snart sagt icke en enda
order att stämma. Man måste i själva verket för att
erhålla kontroll uppgöra en särskild efterkalkyl,
oberoende av bokföringskostnaden, grundad på samma
principer som förkalkylen för att kunna renodla
denna och kontrollera de rena felaktigheterna i
förkalkylen. Vad detta arbete betyder, när det kanske
gäller flera 10-tal order per dag, är ju lätt att förstå.

Jag har ibland hört den invändningen, mot vad
jag nyss skisserat, att det ju ej kan vara någon
mening i att direkt sträva efter att få efterkalkylen så
lika förkalkylen som möjligt. Det är ju
differenserna jag vill ha fram för att få möjlighet att till
en annan gång göra en riktigare kalkyl.
Anmärkningen grundar sig på ett komplett missförstånd.
Naturligtvis vill jag ha fram differenser, men också
endast sådana, som bero på ett fel i förkalkylen och
som jag därför nästa gång skall försöka undvika.
Differenser, som bero på att jag räknar med ränta i
ena fallet men ej i det andra, eller att jag
överhuvudtaget räknar med olika pålägg i båda fallen, äro
ej av detta slag. Lika litet att jag i båda fallen
räknar med olika à-priser på material. Dels är det ju
oftast en ren slump, om material av det ena eller
andra inköpet kommer till användning för en viss
order, dels kommer förmodligen vid en ny kalkyl för
en ny beställning ett helt nytt à-pris att få ligga till
grund. Samma gäller om vanliga garantikostnader
eller ändringskostnader för tillfälliga fel under arbete
på ordern.

<b>IV. Kritik av kritiker.</b>

Det brukar anges en del enligt min mening icke
bärande skäl mot att låta det av mig skisserade
kostnadsbegreppet direkt ingå som ett led i
bokföringen. Man har gjort den invändningen, att när
exempelvis verkstaden köper material av förrådet
till ett annat pris än inköpspriset, så har man
därigenom på sina tillverkningar eventuellt redan
diskonterat en vinst, som i verkligheten först
uppkommer, sedan varan levererats. Det är litet förargligt,
att en sådan anmärkning långt ifrån att träffa sitt
mål istället likt bumerangen faller tillbaka på
kritikern. Som jag förut nämnt, är avsikten med att
upptaga prisfluktuationsvinsterna på ett särskilt
konto bl. a. just att möjliggöra, att dessa resultat ej
skola sammanblandas med försäljningsvinsten eller
överhuvudtaget skola behöva redovisas som någon
verklig vinst, vare sig sedan den färdiga varan
lämnat mina verkstäder eller tidigare. Hela beloppet
på prisfluktuationskontona bör, som jag förut
nämnt, bortföras genom att dessa konton debiteras
och ett reservationskonto krediteras med samma
belopp.

Ha vi ett stationärt företag och sker prissättningen
i enlighet med de principer, jag förut angivit,
kommer detta förfarande just att gå ut på att hålla det
totala varulagret, råvaror, halvfabrikat i förråd eller
under arbete samt färdiglagret i ett visst
betryggande bottenpris, liksom förhållandet är med
tillgångarna för stadigvarande bruk i aktiebolagslagens

mening. Det är så långt ifrån, att man med de
metoder jag rekommenderat gör något brott mot
stränga redovisningsprinciper, tvärtom möjliggöres
just härigenom på enklaste sätt en redovisning
enligt fullt sunda principer.

Vid Asea ha vi i själva verket den principen, att
råvaror, halvfabrikat och färdigt fabrikat balanseras
till ett dylikt betryggande bottenpris, därigenom att
mot det direkt bokförda värdet en reserv för
överpriset upplägges. Som förut nämnt kommer denna
reserv principiellt sett att motsvaras av de
ackumulerade resultaten på prisfluktuationskontona. Då
emellertid standardprisen ej alltid kunna fastställas
teoretiskt riktigt, måste denna reserv även
kontrolleras på annat sätt, därigenom att vid
månadsboksluten varorna prissättas även med bottenpriset.
Beräkningen av denna reserv hade ingalunda förenklats,
om man istället hade rört sig med den gamla
bokföringsmässiga tillverkningskostnaden.

Ungefär samma som jag nyss sagt gäller även
beträffande räntan. Det kan kanske vara riktigt eller
kan i varje fall ges vissa skäl för, åtminstone för
ett företag som huvudsakligen arbetar med eget
kapital och som vill föra en försiktig ekonomisk
politik, att räntan ej bör balanseras i varor, men det är
endast för varje bokslut några minuters arbete även
vid ett företag av Aseas storlek att tillräckligt
noggrant räkna ut det belopp, som härför erfordras.
Detta arbete kan icke nämnas på samma dag som
det merarbete, som erfordras för kontroll av
förkalkylen, om denna och bokföringskostnaden äro
grundade på olika principer. Den enligt min
mening enklaste metoden är för övrigt helt enkelt den,
att visserligen låta räntan ingå i balansen på
flertalet varor men som motpost häremot nedskriva till
noll värdet av vissa klasser av smådetaljer och
småmaterial till ett belopp, som med säkerhet motsvarar
det balanserade räntebeloppet. Man slipper då vid
bokslutet bekymra sig med korrigering av
räntereserven, vilket ju kan vara bra, även om arbetet
i och för sig är mycket obetydligt, men framförallt
vinner man en mycket stor besparing i arbete för
förrådsbokföringen m. m. Jag gjorde för ett antal
år sedan en utredning, som gav till resultat, att vissa
klasser av material, för vilka materialbladen
uppgingo till ca 45 % av det totala antalet, i värde blott
utgjorde 5,5 % av hela materialvolymen. Genom
att ständigt hålla värdet av dessa detaljer i noll,
inbesparas alltså värdebokföringen för nära hälften
av materialposterna.

Som synes kan man, om man ej är vidskeplig och
och fördomsfull, med små medel uppnå stora
inbesparingar på redovisningsområdet.

Vi få emellertid även här komma ihåg, att det vid
fastställande av inventariepriset strängt taget är
likgiltigt, om räntan inräknas eller ej. Vad som är
avgörande är däremot, att inventarievärdet ej sättes
högre, än att efter tillägg av försäljnings- och
administrationskostnader en försäljning utan förlust är
möjlig, eller, om man i tider av stora
prisfluktuationer vill vara fullt säker, ej högre än till ett
betryggande lågt bottenpris. Då detta bottenpris ju alltid
i viss mån är godtyckligt, är det egentligen eii strid
om påvens skägg att diskutera, huruvida räntan
ingår i detsamma eller icke. Även relativt måttliga
prisfluktuationer uppgå i allmänhet till vida större
belopp än det, varmed räntan ingår i kalkylen.

Jag har ofta frågat mig, hur man på visst håll med
sådan envishet kan hålla fast vid nödvändigheten av
det gamla bokföringsmässiga självkostnadsbegreppet.
På förkalkylområdet har man måst ge vika. Det
är ju i huvudsak teknikerna, som ha ansvaret för
förkalkylen, och vi ha ej kunnat finna oss i, att denna
fastställts på ett sätt, som gör den olämplig för det
ändamål, för vilket den är avsedd, och som
försvårar möjligheterna för oss att på riktigt sätt fylla
våra uppgifter. Vi anse även, att bokföringen ar till
för företagets skull och icke tvärtom, och att
bokförarna därför böra justera sina principer efter tidens
nya fordringar.

</chapter>
<chapter name="TIDSKRIFTSNYTT INOM DE MEKANISKA OCH
ELEKTRISKA FACKEN.
MAJ, JUNI OCH JULI MÅNADER.">
<h2>TIDSKRIFTSNYTT INOM DE MEKANISKA OCH
ELEKTRISKA FACKEN.</h2>
<h3>MAJ, JUNI OCH JULI MÅNADER.</h3>
<tab><tab><tab><tab><tab><tab><tab>(Copyright.)
En oljefyndighet vid Zietersdorf i Österrike har
nyligen påträffats, som visar en nästan bensinfri olja
med låg asfalthalt. Suida föreslår oljans användning
med någon tillsats direkt till smörjolja för
vagnsaxlar. Krackning ställer sig för närvarande för dyr.
Med 1/2 % aktivt kol som katalysator kan man få
mängden vid 300° kokande beståndsdelar, som i
naturprodukten uppgår till 11,4 %, att stiga till 45 %.
Därvid stiger bensinhalten från 1,4 % till 8,1 %. (E.
Deisenhammer, Petroleum, h. 17, s. 3.)

En ny med en särskild galleranordning försedd
kolpulverbrännare har utexperimenterats, vid vilken
primärluft och kolpulvret fördelas i fina strömmar,
som inblåses i eldrummet mellan tunna lager av
sekundärluft. Härigenom kan en fet blandning av
primärluft med kolpulver åstadkommas, som med stor
hastighet antändes av strålande värme från
eldrumsväggarna och lågans kärna. Sekundärluften kan
förvärmas i största utsträckning, varigenom eventuellt
inkommande större partiklar även på kort tid förbrännas.
(The Times Trade & Eng. Suppl., h. 779, s. 297.)

Svårigheterna vid Bensonpannan ha legat i
saltavsättningarna på den punkt, där ångbildningen sker,
varför man förlagt denna på en plats med lägre
temperatur i eldrummet. En nackdel har varit den stora
kraftförbrukningen för matarpumparna. Siemens har
funnit, att den kritiska saltavsättningspunkten
ligger på samma plats även vid lägre tryck, och då
saltproblemet är löst, så har man nu med framgång
gått ned med trycket i Bensonpannor ända ned till

70 at. Man kommer att bibehålla kritiska trycket
endast vid stora enheter och hög utnyttning. (The
Steam Engineer, h. 9, s. 387.)

En ny trecylindrig kompoundmaskin har av
Burmeister & Wain konstruerats med cylindriska slider
och kolvarna försedda med elastiska segment.
Materialen tåla utan vidare 350°, varför överhettad
ånga användes. Den är utförd som
likströmsångmaskin. Sliderna ha ett spelrum av 0,08 mm.
Trycket är 15 atö och effekten 950 ihk vid 125 v/m.
Kolförbrukningen garanteras till 0,494 kg/ihkh.
Vikten är 42 kg/ihk. Den mekaniska verkningsgraden
är 95 %. (Bulletin Techn. du Bureau Veritas, h. 4,
s. 72, Ingeniören, h. 19, maskinteknik, s. 13.)

Sulzer har byggt en dubbeltverkande
försöksdieselmotor med tre cylindrar och 680 mm
cylinderdiameter för 6 000 hk vid 265 v/m. Ramen utgöres av
U-formad svetsad stålplåt. Proven utfördes såväl
med luftinblåsning som med direkt insprutning. I
förra fallet erhölls 6 500 hk, i senare 6 200. Vikten
är ca 11 kg/hk. Med 12 cylindrar blir effekten
25 000 hk. (Schweizerische Bauzeitung, h. 21, s. 246.)

Kavitation hos vattenturbiner uppträder där
minsta trycket råder. Småblåsor bildas, som längre fram
sammanflyta till ett hålrum, vid vars bortre kant
kondensation sker och där materialet korroderar.
Kavitationen är ett mekaniskt fenomen, nämligen
vattenpartiklarnas oelastiska stöt mot skoveln. Ju
ojämnare yta desto större korrosion. Partiklarna,
som avskiljas, ha en volym av 1 mm<sup>3</sup>. Brons (30
kg/mm<sup>2</sup>) angripes fortare än stålgjutgods (40 kg/mm<sup>2</sup>)
och detta fortare än rostfritt stål (70 kg/mm<sup>2</sup>).
Kromvanadinstål, som ej är rostfritt, angripes ej så
lätt som det rostfria (97,5 kg/mm<sup>2</sup>). Nitrerat stål
påverkas knappast alls. (Schweizerische Bauzeitung,
h. 21, s. 243.)

Gebrüder Sulzer bygger för centrifugalpumpar
snabblöpande löphjul utan yttre krans och för ett
specifikt varvtal 5,5 ggr större än för normala
lågtryckspumpar. Verkningsgrader över 83 % hava
uppmätts. De användas för bevattning o. d., där låg
tryckhöj d och stor vattenmängd förekommer.
(Schweizerische Bauzeitung, h. 19, s. 229.)

Icke metalliska lagerskålar ha fått användning.
De bestå av textilt material, impregnerat med
syntetiskt hartsämne, format under högt tryck. De
motstå högt yttryck, nötning, vatten, syror, värme
etc. och tillverkas i kvaliteter för vattensmörjning,
olje- och fettsmörjning och även självsmörjande
med grafittillsats i lagermassan. (Automotive
Industries, h. 18, s. 562.)

Norska Amerikaångaren Bergensfjord om 10 700 t
utrustad med två 4 800 hk kvadrupel ångmaskiner
har vid tyskt varv försetts med två Bauer-Wach
turbiner om 2 500 hk vardera. Vid provfärd nåddes
19,4 knop mot tidigare 16,5 knop. Varvtalet på
propellrarna stegrades från 87,5 v/m till 101,6 v/m. Man
sparar 300 t. olja per resa med denna anordning,
varför nyanläggningen betalar sig på ca 2 1/2 år.
(Marine Engineering, h. 5, s. 167.)

Österrikiske ingenjören Melcher har konstruerat
en propeller, där bladets ledlinje är krökt, så att den
vid spetsen är framåtlutad men vid roten
bakåtlutad. Härigenom undvikes faran för navkavitation
och mindre böjningsvibrationer ernås.
Propellerverkningsgraden stegras, och man har funnit 2 à
5 % bättre verkningsgrad över hela det normala
hastighetsområdet. Propulsionsverkningsgraden är
även bättre. (Industritidningen Norden, h. 19, s. 145.)

Caproniverken ha byggt ett rörformigt flygplan
med propellern inuti cylindern ungefär som i en
tidigare beskriven flodbogserbåt. Stabiliseringen
förbättras. Förarplatsen är anordnad ovanpå röret
och motorn inuti. Stora flygplan utförda som
"flygande vinge" konstrueras nu enligt denna princip
som ger hög verkningsgrad. (Schweizerische
Bauzeitung, h. 1, s. 8. Il Politecnico, h. 2.)

de la Ciervas nya autogiro Typ C 30 saknar roder,
och hela manövreringen sker med en enda spak,
som vrider navet, på vilket de roterande vingarna
sitta. Detta lutas framåt vid sänkning, åt vänster
vid vänstersväng etc. Maskinen lyfter efter 5 m
rullning och landar vertikalt. Manövreringen är så
enkel, att vanlig flygutbildning är överflödig.
(Flygning, h. 6, s. 86.)

Italienaren Bernasconi har den 20 april uppnått
en hastighet med hydroplan av 700,1 km/h med ett
Macchiplan med tvillingmotor typ Fiat AS-6 med 24
cylindrar för 2 900 hk vid 3 200 v/m och en vikt av
320 g/hk. De bägge propellrarna sitta framtill och
rotera synkroniserade i motsatt riktning mot
varandra, varigenom det vridande momentet på
maskinen elimineras. Schneidertrofén är nu ersatt med
Blériottrofén, som vinnes vid en uppnådd hastighet
av 1 000 km/h. (Flygning, h. 5, s. 68.)

Linjen New York- Philadelphia -Washington
elektrifieras nu med 1 100 V 25 per växelström till
en längd av 2 440 km spårlängd. Provlok ha
beställts av typ 2 B<sub>0</sub>2 och 2 C<sub>0</sub>2. Brown Boveri
bygger två sådana med tvillingmotorer direkt på axeln,
vilket är första gången i Amerika. Alla lager äro
SKF-lager. Varje drivaxel får en effekt av 1 250
hk och maximala hastigheten är 145 km/h.
Oljeströmbrytare saknas helt. (Brown Boveri
Mitteilungen, h. 3, s. 91.)

Reichsbahnoberrat Culemeyer har konstruerat en
speciell transportvagn, som utan räls befordrar
järnvägsvagnar till önskad plats, exempelvis i fabriker
o. d., där räls saknas. Den består av en boggie med
16 gummihjul för varje hjulpar hos godsvagnen
jämte dragstång dem emellan. Det hela bogseras av
en traktor. Hjultrycket medgives till 2,5 t.
(Verkehrstechnik, h. 10, s. 252.)

Captain Eyston har installerat sex-cylinders 130
hk AEG dieselmotor vid 2 500 v/m i en racerbil med
3,43 m hjulbas. Motorn väger 650 kg.
Cylinderdiametern är 115 mm och slaglängden 142 mm.
Kolvarna äro utförda av värmebehandlad
aluminiumlegering. Smörjoljebehållaren är utförd av
elektronmetall. Kompressionsförhållande 16:1. Vagnen
väger komplett 2,5 t. Olja kan medföras för 6 h
färd med 160 km/h. (Gas & Oil Power, h. 7, s. 188.)

För långdistanstrafik med lastbilar lönar sig
användningen av lättmetall i bilarna. 800 kg lättmetall
åstadkommer en viktsminskning av 1 t och vid
körning av i medeltal 500 km/dygn erhålles en besparing
av 43 guldkronor per dygn. Lättmetallen amorterar
sig på ett halvt år. Täckta vagnar lämna 25--30 %
mera lastrum vid samtidig besparing av 1 t.
Ävenså vid tankvagnar. Lastvagnshjul av Silumin väga
45 kg mot 65 kg av stål. Hållfastheten är

densamma. (Fördertechnik und Frachtverkehr, h.
13/14, s. 165.)

I Amerika har man särskilt med tanke på dieseldrivna
omnibussar sökt oskadliggöra avloppsgaserna,
varvid man utgått från det faktum att dessa alltid
lägga sig på låg höjd innan de bli uppblandade med
luft och därför äro skadliga. Man låter därför
avgasröret utmynna i kanaler, i vilka gaserna genom
egen injektorverkan suga in luft och utspädas
därmed i proportion 1:10 samt ledas till ett i bägge
ändarna öppet rör vid taket, där gaserna utdrivas
av farten. (Verkehrstechnik, h. 6, s. 141.)

Turrinellis elektromobil är försedd med två
seriemotorer, vars statorer äro fast sammankopplade och
tillsammans utgöra bakaxeln på bilen. Ankarna
överföra med kuggväxel kraften till bakhjulen, söm
framdriva ramverket över halvelliptiska bladfjädrar
framtill fasta och baktill glidande mot ramen.
Motorerna arbeta parallellt och i serie. Tryckluftbroms
användes på alla 4 hjulen. Samma motoranordning
kan användas för dieselelektrisk drift eller för
trolleybussar. Energiförbrukningen varierar mellan 42 och
60 Wh/tkm. (Elektrotechnische Zeitschrift, h. 28, s. 682.)

Massachussetts Institute of Technology har utfört
en elektrostatisk högspänningsmaskin bestående av
tvenne ihåliga metallkulor uppställda på var sin
glaspelare samt tvenne motordrivna remmar av
isolationsmaterial, vilka laddas upp med 10 kV
likström och drivas genom vardera kulan, varvid den
ena uppladdas positivt och den andra negativt
medelst en kenotronlikriktare. (Power Plant
Engineering, h. 5, s. 216.)

En generator i Brimsdown om 25 000 kW vid
3 000 v/m lindad för 33 kV har nu med gott resultat
gått i 4 1/2 år. Dess lindning utgöres av en
koncentrisk 3-ledarkabel så anordnad, att den yttersta
ledaren utgör den närmast 0-punkten belägna
tredjedelen av lindningen. Därmed blir påkänningen på
isolationen högst 1/3 av fasspänningen. Verkningsgraden
är 0,3 % högre än för en 10 kV generator. I
jämförelse med kombinerad transformator 33/10 kV
och generator har 33 kV generatorn 1 % högre
verkningsgrad och lägre kostnad och utrymmesbehov.
Man anser sig spara ca 9 guldkronor/kW i
anläggningskostnad. (Electrical World, h. 18, s. 584.)

Automatisk manövrering av synkronmotorer sker
med ett eftersläpningsfrekvensrelä som vid starten
i lämpligt ögonblick inkopplar magnetiseringen vid
95 à 98 % av synkron hastighet. Reläets
manöverspole är seriekopplad med en kopparoxidlikriktare
parallellt med falturladdningsmotståndet. Den i
fältlindningen inducerade strömmen lämnar därför
till manöverspolen strömimpulser, som fördröjas
med motorns ökade hastighet. Reläets
magnetkärna har en kopparmantel, som håller
magnetkärnan kvar vid större impulsfrekvens men som vid
ett visst lågt värde släpper magnetkärnan och
inkopplar magnetiseringsströmmen på synkronmotorn.
(Halberg, General Electric Review, h. 5 s. 244.)

The Venner Time Switches tillverkar en ren
synkronmotor för klockor för 200 V, 50 p, 200 v/m och
1,32 W, som väger 8,5 g och har ett kraftpar = 6
gcm. Den startar vid 57 % av spänningen. Statorn
utgöres av en tudelad dosa, där varje halft har 15
framspringande tänder och skjutes in mellan dessa.
De 30 polerna magnetiseras av en rund magnetspole
såsom vid de äldsta växelströmsgeneratorerna,
(Electrical Times, s. 643.)

Hackbridge Electric Construction Co. Ltd har
levererat tvenne 93 750 kVA transformatorer för
12 500/33 000 V och 50 p med fyra uttag på
hsp-sidan för ± 5 och ± 2,5 %. Transformatorkärnan
har fem ben 3,2 m långa. Oket är 5,65 m långt.
Kärnan väger 76 t, varav 70 t plåt. Omkopplaren
är placerad i oljan vid övre oket. Oljebehållaren
är svetsad och försedd med förstyvningar samt
väger 14 t och fylles med 28 000 l olja.
Kylanordningen är uppdelad i två sektioner, varav den ena
arbetar ensam upp till halv last. Totalvikten är
160 t. (The Electrician, h. 2 868, s. 643.)

För att vid järnvägstransporter skydda
transformatoroljan mot fukt och därmed undgå kostsam
uttorkning på platsen har General Electric byggt en
120 t tankvagn, 18 m lång, 3,15 m bred och 3 m hög.
Tanken är utförd av 4,8 mm svetsad stålplåt och
fylles med någon neutral gas med 24 mm
vattenpelaretryck. Erfarenheterna med denna vagn har
föranlett anskaffningen av ytterligare en tankvagn.
(Electrical World, h. 9, s. 290.)

En spänningsregulator för växelström har
konstruerats, som består av en vanlig
transformatorkärna med två ben, det ena med två fasta
lindningsspolar, en vid var ända. Mellan dem sitter en
rörlig kortsluten spole manövrerad med skruv. De
bägge fasta äro lindade mot varandra, seriekopplade
och anslutna till den konstanta spänningen. Den
reglerbara spänningen erhålles mellan ett av
primäruttagen och förbindelseledningen mellan de bägge
fasta spolarna. Med den rörliga spolen kan
spänningen regleras kontinuerligt mellan 5 % och 95 %.
Med särskilda mot- eller samverkande lindningar
kan man även få andra regleringsområden.
(Electrical Times, s. 641.)

Den övre rörliga kontakten på Brown Boveris
expansionsströmbrytare föres igenom ett expansions-
och därefter genom ett explosionskärl, i vars botten
den undre fasta fjädrande kontakten är placerad.
Vid brytning förgasas hastigt vätskan i explosionskärlet,
som då strömmar ut i expansionskärlet och
kyler ljusbågen, så att den släckes. Alltför höga
tryck undvikas med en säkerhetsventil, som återför
ånga till det ursprungliga kärlet. (The Electrician,
h. 2 870, s. 703.)

EMAG, Frankfurt a. M., tillverkar en tryckluftströmbrytare
med den rörliga kontakten försedd med
en krage, som i slutet tillstånd vilar mot
tryckluftkammarens kontaktöppning. Vid avbrott bestryker
den utrusande luften kontakt och ljusbåge
likformigt. Ett tryck av blott en ät blir härigenom
tillräckligt för att få en god bryteffekt. Luften följer
även kontaktstiftet likformigt under hela brytvägen.
(P. Heilmann, ZVDI, h. 29, s. 792.)

Undersökningar ha utförts rörande förbättring av
jordledningsmotståndet vid dålig jordmån. I
marken neddrevos med hål försedda metallrör fyllda
med olika saltlösningar. Till en början sjönk
motståndet hastigt men ännu efter 3 månader kunde en
mindre sänkning iakttagas. Därefter började
motståndet att stiga. De uppmätta motstånden före
och 260 dagar efter markens impregnering voro:
med MgSO<sub>4</sub> 165 resp. 50 ohm, med NaCl 95 resp.

45 ohm; med Na<sub>2</sub>CO<sub>3</sub> 700 resp. 270 ohm och 500
resp. 130 ohm. Soda anses bäst, och man bör kunna
nedbringa motståndet till en femtedel. (Siemens
Zeitschrift, h. 1, s. 24.)

Då mjölken vid pasteurisering på 12 s skall
upphettas till 85° med en tolerans av endast 1° och
temperaturskillnaden mellan kärl och mjölk ej får
uppgå till mer än 5°, så har direkt elektrisk
uppvärmning med värmeelement visat sig mindre
lämplig. Däremot har man lyckats genom induktiv
uppvärmning av kärlet. Man använder sig av ett
roterande fält och en fastbromsad "rotor", vars
kortslutna lindning består av rör, som innehålla mjölken,
som får strömma igenom i en ringformig sektion.
Typer finnas från 100--1 000 l/h och 3--30 kW med
verkningsgrad från 60--86 %. (O. Neiss,
Elektrizitätswirtschaft, h. 9, s. 184.)

Barimar Ltd, 18 Lambs Conduit Street, London
WC, har utarbetat en ny gassvetsmetod för
gjutjärn och Smidbar metall utan förvärmning och
efterföljande värmebehandling genom att avsevärt sänka
temperaturen vid svetsningen, vilket sker genom
användning av speciell svetstråd och flussmedel.
Temperaturen har nedsatts till ca 810° och speciellt
munstycke med liten diameter användes. (The
Machinist, h. 25, s. 377 E.)

En ny apparat för gasskärning under vatten har
konstruerats av Töpper, vilken saknar vanliga
munstycken och som arbetar med blågas (starkt
komprimerad oljegas), bensin och syrgas, vilka tillföras
separat och med ett för vattendjupet avpassat tryck
samt ledes till en "lågomformare" och antändes för
att därefter föras ut till skärningsstället. Tandningen
sker ovan vatten. 220 mm tjock plåt kan skäras
under vatten. (B. Schulz, Schiffbau, h. 14, s. 261.)

U. S. Naval Experiment Station har gjort ingående
undersökningar av elektroder bl. a. med användning
av en s. k. arcronograf, som utgöres av en
registrerande volt- eller amperemeter, som registrerar
droppbildnings- och kortslutningsperioderna på en
remsa. Den bästa inträngningen fås vid lång
droppbildningsperiod och minsta volym per droppe.
Förhållandet mellan de bägge tidsperioderna är ett
karakteristikum för varje elektrod med samma diameter
och yta. Detta förhållande är en funktion av varje
droppes volym, temperatur och ytspänning. (Journ.
Am. Weld. Soc., h. 5, s. 22, B. Ronay.)

AEG ha konstruerat en sömsvetsmaskin utan
strömavbrott försedd med en modulator, en enfas
vridtransformator sparkopplad till nätet före
sömsvetsmaskinen. Spänningen varieras ± den normala
genom att försätta vridtransförmatorns ankare i
rotation men periodtalet bibehålles. På detta sätt kan
man få en tät sömsvets bestående av tätt intill
varandra liggande punktsvetsar. Den lämpliga
modulationsfrekvensen ligger för 2 X 1,5 mm plåt vid 16
mm/s svetshastighet mellan 4 och 8 per s. Man kan
svetsa upp till 5 mm plåt och även icke-järnmetaller.
(E. Rietsch, AEG-Mitteilungen, h. 4, s. 125.)

I Amerika trycksvetsas räls med speciell maskin
bestående av två vagnar med en 64 hk motor kopplad
till 30 kW enfasgenerator för 40--80 V jämte
kompressor och ugn för smältning av flussmedel.
Klämmorna manövreras hydrauliskt. Rälsen hålles på ett
avstånd av 9,5 mm från varandra och mellanrummet
utfylles med smält borax (ca 1,35 kg per skarv).
Spänningen sjunker därvid från 80 till 40 V, varefter
spänningen åter stiger i den mån rälsens temperatur
stiger, då strömmen avkopplas under samtidig
sammantryckning av rälsen med 350 kg/cm<sup>2</sup> under ca 5 m
tills temperaturen sjunkit under den kritiska. (W.
Spraragen, Journ. Am. Weld. Soc., h. 5, s. 24.)

Efter utförda motståndssvetsningar med puddeljärn
har man funnit, att slagghalten i ett järn har
synnerligen stort inflytande på en svetskvalitet, då den
utföres som stumfog med motståndssvetsning. Ju
kortare svetstiden är, dess mindre blir inflytandet, och
även måttlig slagghalt kan ge en god svets, om tiden
för utförandet är tillräckligt kort. De automatiskt
manövrerade svetsmaskinerna äro att föredraga.
(H. Blomberg, ZVDI, h. 18, s. 475.)

Skärning med ljusbåge sker lämpligast med
grafitelektroder och likström. Ju större strömstyrka, som
användes, desto större bör skärhastigfteten vara.
Bredden av snittet ökas med kvadratroten ur
strömstyrkan. För vanliga skärarbeten erfordras en
strömstyrka av 300--1 000 A. Vid nedskrotning av
material betäckt med färg och rost erfordras 400--600 A
t. o. m. 800 A i vissa fall. Arbetshastigheten kan
uppdrivas till 23 m/h. Utskärning av nitar kan
drivas upp till 200 à 300 per timme. Även mässing,
brons och koppar kan skäras. (Verkstäderna, h. 5, s. 114.)

AEG tillverkar en magnetisk provapparat, med
vilken svetsar av alla slag kunna undersökas. Den
består av en permanent magnet, med vilken svetsen
magnetiseras. I fältet för man en sökspole, som röres
av och an med bestämd hög frekvens och liten
amplitud. Härigenom alstras i spolen en spänning, som i
ett likformigt fält är konstant. Ändras fältet på
grund av blåsor eller dylikt i svetsen, så ändras
amplituden och övertoner uppstå på grund av
kurvformens ändring, vilka avlyssnas i hörlur med
förstärkare. Själva sökareapparaten är ej större än en
vanlig lödkolv. (J. Pfaffenberger, AEG-Mitteilungen,
h. 4, s. 133.) <tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Omslag i den amerikanska energiproduktionen.</b>
Rapporterna från Edison Electric Institute ge vid handen,
att ett markerat omslag inträtt i den amerikanska
produktionen och distributionen av elektrisk energi. Ännu
under månaderna januari--april 1933 lågo
produktionssiffrorna lägre än under motsvarande månader 1932.
Med maj stiger emellertid energiproduktionen så hastigt,
att denna månad uppvisar 5 % bättre resultat än maj
1932. Produktionen var i maj 1933 6 533 mill. kWh
mot 6 220 mill. kWh maj 1932. Till 1931 eller 1930 års
siffror (7 180, resp. 7 945 mill. kWh) nådde den dock ej.
ökningen har sedan fortgått oavbrutet. För veckan
26/7--1/8 låg produktionen 15,4 % över värdet för
motsvarande vecka år 1932.

Under juni månad 1933, den sista, för vilken
fullständiga uppgifter föreligga, genererades i U. S. A.
sammanlagt 6 689 mill. kWh mot 6 076 mill. kWh samma
månad 1932. ökningen utgör 10,1 %.

Vattenkraftverkens produktion ökades därvid med 12,1 %, medan
ökningen för värmekraftverkens del stannade vid 8,8 %.
Den under juni för allmän distribution tillgängliga
energien uppgick till 6 809 mill. kWh, eller 11,1 % mera än
under juni 1932.

<b>Automobilindustrien i Tyskland.</b> Som bekant har
den tyska riksregeringen genom skattetekniska
åtgärder strävat att stimulera till nyanskaffning av
motorfordon och därigenom till en bättre sysselsättning inom
automobilindustrien. Effekten härav kan iakttagas i
tillverkningsstatistiken för första halvåret 1933,
jämfört med första halvåret 1932, som framgår av
nedanstående ur VDI-Zeitschrift (26 augusti) hämtade tabell.
<table>
<td><td r>Tillverkade <td>fordon
<td><td c>1/1--30/6 1932            <td c>1/1-30/6 1933
<td>Personvagnar . . . <td c>22 116             <td c>42 293
<td>Last- och varuvagnar . . . <td c>3 928              <td c>5 559
<td>Tunga motorcyklar . . . <td c>6 004              <td c>8 952
<td>Lätta motorcyklar . . . <td c>18 105             <td c>14 744
<td>Trehjuliga motorfordon . . . <td c>4 077              <td c>6 537
<td>Omnibussar . . . <td c>90                <td c>356
</table>
Som synes, har i synnerhet personvagnstillverkningen
ökats, men försäljningen lär ha stegrats i än högre
grad, varför industriens förut stora lagerbehållning
kunnat reduceras. Påfallande är också förskjutningen från
billigare fordon (lätta motorcyklar) till dyrare (tunga
motorcyklar och personbilar).

<b>Räknestickor av bambu</b> är en nyhet som i höst
introducerats på den svenska marknaden. De tillverkas
av en japansk firma, vars erfarenhet på området går
tillbaka till 1895, varför konstruktionen väl får anses
tillräckligt prövad i praktiken. Fördelen hos dessa
stickor säges ligga däri, att bambuträt i motsats till
buxbom eller mahogny är relativt okänsligt för
fuktighets- och temperaturväxlingar. Som framgår av den

<img 1>
Sektionen av räknesticka av bambu.
</img>

här återgivna sektionen sammansättes stickan av 8 olika
bitar bambu, därav 4 st. i sliden, samt förstärkes av en
justeringsbricka av aluminium. Glaset är insatt på
sådant sätt i löparens ram, att det lätt kan bytas.
Stickan tillverkas i de allmänt använda typerna. Till
förebyggande av eventuella missförstånd kan meddelas,
att texten är tysk, ej japansk.

<b>Rystedtska fonden.</b> Ansökningar om understöd från
Rystedtska fonden (Svenska teknologföreningens
understödsfond) mottagas intill utgången av september
månad. Närmare upplysningar meddelas av Svenska
teknologföreningens kansli, Brunkebergstorg 20.

<b>Teknologföreningens restaurant</b> har till följd av den
kyliga väderleken flyttat sin verksamhet från terrassen
till matsalen. Då nu under höstkvällarna klubbrummen
komma att tagas i livligare användning, kan det
erinras om, att restauranten ej ställer sig omöjlig, om det
gäller att servera en lättare supé efter kort- eller biljardspelet.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Kemi och bergsvetenskap</b> sammanträder
lördagen den 16 september 1933. Avresa med extratåg kl.
11,40 från Stockholms östra station till Hallstavik med
ankomst omkr. kl. 13,30. Avgiften för tågresan tur och
retur är 5 kronor och erlägges på tåget under resan från
Stockholm. -- <i>Besök</i> vid Holmens bruks- och
fabriksaktiebolags anläggningar i Hallstavik. -- <i>Hemresa</i> från
Hallstavik med extratåg till Stockholm. -- <i>Middag</i> omkr. kl. 18,30
å teknologföreningens lokal, Brunkebergstorg 20,
Stockholm. Pris 3 kronor exkl. brännvin, pilsner och kaffe.
-- <i>Förhandlingar</i> i  samband med middagen, varvid
förekommer: 1) Val av justeringsmän för protokollet. --
2) Anmälningar och ansökningar om inträde i avdelningen.
-- 3) Utseende av valnämnd för uppgörande av förslag till
stadgeenliga val för kalenderåret 1934. -- 4) Inkomna
skrivelser. -- <i>Anmälningar</i> om deltagande torde tillställas
bergsingenjör Rune Billgren, Östermalmsgatan 19,
Stockholm Ö, senast torsdagen den 14 september.

<b>Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 18 september 1933 kl. 19,30 (precis).
<sp>Ärenden:</sp> 1) Protokolljustering. -- 2) Inval. -- 3 Val av
valkommitté. -- 4) Inkomna skrivelser. -- 5) <i>Meddelande
angående Tekniska museet</i> av major <sp>Richard
Smedberg.</sp> -- 6) <i>"Arbetsanordningar vid Krångede
kraftverksbyggnad",</i> föredrag av civilingenjör <sp>Albert Öhman</sp>
(med ljusbilder och film). -- Supé och samkväm. Pris
för supén (smör, ost och sill, 2 rätter småvarmt, pilsner,
kaffe och betjäning) kr. 2:80.

<b>Tekniska föreningen i Härnösand</b> anordnar utflykt med
damer lördagen den 9 sept. 1933 för besök vid dels
Uddhamns fiskehamnsbygge å Lungö, dels Dalomsfortet å
Hemsö. Medlemmar, som önska bese båda anläggningarna,
avresa från Härnösand med motorf. "Hemsö Fästning"
kl. 15, övriga med ångf. "Nora" kl. 15,30 till Daloms
batteribrygga. -- Vid Dalom giver kommendanten, major C.
G. Lunding, en orienterande översikt över fästningen. --
Återfärd för samtliga med ångf. "Nora" med ankomst till
Härnösand omkring kl. 21, varefter supé intages å
Spjutegården, Murberget. Pris för smörgåsbord, varmrätt,
pilsner, dessert, kaffe och betjäning 3 kr.

</chapter>
<chapter name="TEKNOLOGFÖRENINGENS UTFLYKT TILL GÄVLE, SANDVIKEN OCH KARSKÄR.">
<h3>TEKNOLOGFÖRENINGENS UTFLYKT TILL GÄVLE, SANDVIKEN OCH KARSKÄR.</h3>
<i>Onsdagen den 20 september:</i> Kl. 15,07. Avresa från
Stockholm C. i reserverad III-kl. vagn, ordinarie tåg. -- Kl.
17,55. Ankomst till Gävle C. -- Kl. 18,30. Gemensam
middag å Grand hôtel, Gävle. <i>Torsdagen den 21 september:</i>
Kl. 7,45. Kaffefrukost å Grand hôtel. -- Kl. 8,30. Avresa
från Gävle C., ordinarie tåg. -- Kl. 8,56. Ankomst till
Sandviken. -- Sandvikens järnverk beses under ledning av
ingenjörer vid verket. -- Kl. 12,30. Lunch å Brukshotellet
på inbjudan av Sandvikens järnverks a.-b. -- Kl. 13,45.
Avresa från Sandvikens järnvägsstation med extra tåg. --
Kl. 14,30. Ankomst till Karskär. -- Korsnäs sågverks
a.-b:s cellulosafabriker vid Karskär beses under sakkunnig
ledning. -- Kl. 16,50. Avresa från Karskärs järnvägsstation.
-- Kl. 17,05. -- Ankomst till Gävle södra. Resande
till Stockholm byta tåg. -- Kl. 17,10. Avresa från Gävle
södra i reserverad III-kl. vagn, ordinarie tåg. Tillfälle
finnes för dem, som så önska, att intaga middag i
restaurantvagn, som medföljer tåget. Smörgåsar m. m. serveras
även på beställning i resvagnen. -- Kl. 19.58. Ankomst till
Stockholm.

Pris per person, inberäknat resor Stockholm--Gävle--
Sandviken--Karskär--Gävle--Stockholm III kl., middag i
Gävle den 20 sept. och frukost i Gävle den 21 sept, 20
kronor. Rum reserveras genom S. T. F:s kansli, om så
önskas. Pris för rum anskaffade genom Grand hôtel 4 kr.
för enkelrum, 6 kr. för rum med två bäddar.
Föreningsledamöter, som önska ansluta till resan i Gävle,
Sandviken eller Karskär, torde angiva detta vid anmälning om
deltagande. Avgiften blir härvid beroende av å vilka
resesträckor deltagarna medfölja. Villkor för resans
anordnande är, att omkring 50 deltagare från Stockholm och
omnejd anmäla sig före den 13 september.
Anmälan om deltagande skall göras genom ifyllande av
blankett, som utsändes till föreningens samtliga ledamöter.

</chapter>
<chapter name="TEKNISK TIDSKRIFT
HÄFT. 37 ÅRG. 63 16 SEPT. 1933">
<h1>TEKNISK TIDSKRIFT</h1>
<h2>HÄFT. 37 ÅRG. 63 <tab>16 SEPT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Kniven på strupen. -- Köp ej maskiner med olämpliga skydd. -- J. Gunnar Holmström
†. -- Teknisk ordlista för hiss-, omlastnings- och transportanordningar. -- Notiser. -- Sammanträden.

</chapter>
<chapter name="KNIVEN PÅ STRUPEN.">
<h2>KNIVEN PÅ STRUPEN.</h2>
I Malmötidningen Syds v. Dagbl. för den 1 juni i år
var följande annons införd: "Gods till Stockholm
emottages efter beställning tel. -- -- --. Tidaholmsbil
lastar i dag. Parti upp till 6 ton. Andra
långturer på beställning." Annonsen undgick icke
statens järnvägars vakande öga och k. järnvägsstyrelsen
försummade icke tillfället att söka slå ned den
besvärliga konkurrenten.

Genom utslag den, 23 maj av länsstyrelsen i
Malmöhus län hade en trafikbilägare G. fått tillstånd
att t. v. intill utgången av år 1934 bedriva länstrafik
för godsbefordran på sedvanligt sätt i enlighet med
bestämmelserna i 1930 års motorfordonsförordning
m. m. Bilen ifråga hade en lastförmåga av 6 300 kg.
G. hade förut motsvarande tillstånd för en bil med
2 230 kg lastförmåga men önskade öka sina
transportresurser och förbilliga driften genom dennas
utbyte mot den större bilen.

Järnvägsstyrelsen besvärade sig den 15 juni hos
k. m:t över länsstyrelsens utslag och framhöll
därvid att den större bilen ej vore betingad av något
länets lokala trafikbehov samt att dylika fordon så
gott som uteslutande användas för transporter till
och från orter långt utanför länet. Järnvägsstyrelsen
åberopade också vissa principiella synpunkter som
den tidigare under året (9 mars) framhållit i ett
annat lastbilsärende inom samma län, som också
besvärsvägen gått till k. m:t. Styrelsen framhöll då
bl. a. att på lastbilstransporten i första hand borde
anläggas allmänt samhällsekonomiska synpunkter
och denna alltså inordnas på sin plats i det stora
frågekomplex, som gäller transportväsendets
rationella anordning, alltså jämväl under beaktande av
konkurrenssynpunkter. Järnvägsstyrelsen framhöll
också att landsvägsfordonens på järnvägarna
förödande konkurrensverkningar allmänt icke ansågos
bottna i naturliga företräden hos landsvägsfordonstrafiken,
utan berodde på att dessa fordons ägare hade
möjlighet att på andra övervälta en huvudpart av de
faktiska i och för sig höga kostnaderna för trafiken.
De tunga bilarna förmenades, fastän relativt få, ha
ett avgörande inflytande ifråga om kostnaderna för
vägbyggnad och vägunderhåll. Järnvägsstyrelsen
funne också intet tvivel råda därom att den mycket
tunga trafiken icke lämnade skäligt bidrag till dessa
kostnader. Enligt styrelsen vore det mycket
tvivelaktigt huruvida den vinst i direkta transportkostnader,
som den tunga lastbilstrafiken beräknades
medföra, kunde anses uppväga eller ens stå i rimlig
proportion till kostnaderna för det allmänna. Dessa
kostnader kunde heller icke anses vara av sådan
natur, att samhället i varje fall borde ikläda sig desamma.

Vid ett allsidigt bedömande av saken, summerade
järnvägsstyrelsen sina allmänna reflexioner, måste
man taga hänsyn till icke blott trafikantens
fraktkostnader vid järnvägs- resp. landsvägsbefordran
och eventuell vinst för bilägaren utan, i fall av
landsvägstransport, jämväl till bortfallande nettoinkomst
för järnvägen, ävensom av lastbilen icke ersatt väghållningskostnad.

Styrelsen vände sig i fortsättningen mot 1931 års
väg- och bro sakkunniga och kritiserade deras
uppfattning i ett remissuttalande i det då ifrågavarande
målet, innebärande att lastbilen borde tillåtas å de
huvudvägar, där den efter utredning befunnes utan
risk kunna släppas fram i trafik. Enligt
järnvägsstyrelsens uppfattning vore detta bakvänt. Vid
järnvägarna hade alltifrån början gällt, att den
rullande materielen skulle anpassas efter banöverbyggnadens
beskaffenhet, samt att om denna å en viss
linje varierar, den <i>svagaste</i> punkten blir
bestämmande. Beträffande vägtrafiken gör man tvärt om,
i det man först bestämmer sig för en viss vagntyp
och sedan successivt anpassar vägnätet efter denna.
Även om man förfarit så tidigare utgjorde ju detta
intet skäl att ständigt fortsätta i samma riktning.
Tiden torde fastmer nu vara inne att låta de
samhällsekonomiska synpunkterna komma till sin rätt
och att uppställa frågan, huruvida denna enormt
snabba ökning av det i landsvägsbyggnader
nedlagda kapitalet kunde vara förenligt med kravet på
en förnuftig kommunikationshushållning.

Järnvägsstyrelsen slutade med att framhålla att
den roll borde klarläggas, vilken för framtiden
tillämnades järnvägarna och framförallt, huru stor del
av nuvarande järnvägsnät, som skulle bibehållas.
Det innebure uppenbarligen ett otillåtligt slöseri att
med allmänna medel säkerställa järnvägsdriftens
uppehållande och samtidigt utrusta landsvägarna för
att sätta dessa i stånd att övertaga den trafik,
vilken järnvägarna behövde för att kunna
ekonomiskt fortbestå. Under det att omfattande
utredningar påginge, syntes det i varje fall icke böra
ifrågakomma, att till svårberäknelig skada för
transportväsendet i övrigt å landsvägarna införa
omskrivna tunga lastbilar, vilka enligt järnvägsstyrelsens
uppfattning icke kunde anses nödvändiga för

tillgodoseende av föreliggande transportbehov. Så
långt k. järnvägsstyrelsen.

Länsstyrelsen i Malmöhus län bereddes tillfälle
avgiva utlåtande över järnvägsstyrelsens framställning.
Länsstyrelsen framlade därvid en statistik över
antalet automobiler i länstrafik och deras lastförmåga
som klart belyser att utvecklingstendensen går mot
större bilar.

<sp>Lastförmåga</sp>
<table><td><td c>under 1 200   <td c>1 200--1 800   <td c>1 801--3 000    <td c>över 3 000      <td c>Summa
<td>År                      <td c>kg                <td c>kg                  <td c>kg                 <td c>kg              <td c>bilar
<td>1930 . . . <td c>103         <td c>514         <td c>384          <td c>26         <td c>1 027
<td>1931 . . . <td c>60         <td c>342         <td c>576          <td c>98         <td c>1 076
<td>1932 . . . <td c>38         <td c>168         <td c>669         <td c>164         <td c>1 039
</table>
I detta utlåtande ångrade länsstyrelsen
synbarligen trots sin egen statistik att den beviljat
koncession och uttalade att det skulle vara önskligt att
ifrågavarande lastautomobiltrafik bleve stävjad,
enär den icke erfordrades för det lokala behovet och
tillade att osund konkurrens med järnvägarna på
långa sträckor kunde motverkas därest en största
last, exempelvis 2 ton, bestämdes för automobiler i
läns- och stadstrafik med hänsyn till de behov som
dessa äro avsedda att fylla.

K. m:t resolverade den 28 juli att tillräckliga skäl
icke kunde anses ha förelegat att meddela
trafikbilägaren G. tillstånd att uti ifrågavarande trafik
bruka den i besvären avsedda automobilen, varför
länsstyrelsens överklagade utslag undanröjdes.

På järnvägsstyrelsen och de enskilda järnvägsförvaltningarna
vilar i första hand ansvaret för det
betydande kapital som är nedlagt i våra järnvägar, för
de stora personalgrupper som ha försörjning genom
järnvägsdriften och icke minst för de betydelsefulla
trafikintressen som äro beroende av järnvägarnas
bestånd. Det är också fullt i överensstämmelse med
naturens ordning, att järnvägarnas målsmän med
näbbar och klor bekämpa inkräktarna på deras
trafikrörelse och med alla lagliga medel söka stävja
konkurrentens framfart. Detta utesluter emellertid
icke att frågan om biltrafikens konkurrens med
järnvägarna kan förtjäna belysas även ur andra synpunkter.

Tidigare gjordes med rätta gällande att
biltrafiken icke betalade sin anpart i vägkostnaderna
och därför vore en snyltgäst på det allmänna. Detta
argument har numera med stegrad bilbeskattning
fått förfalla. Senast ha 1931 års väg- och
brosakkunniga i ett utlåtande den 19 aug., vilket
emellertid icke förelåg då här ifrågavarande
lastbilsärende avgjordes, påvisat att biltrafiken numera
<i>fullt ut bär den andel av vägunderkänningen, som
svarar mot dess användning av vägarna.</i>
Järnvägsstyrelsen har haft detta på känn men insisterar på
att den mycket tunga lastbilstrafiken fortfarande
icke bär sin anpart i vägunderhållet. Detta
påstående är, med förlov sagt, en smula löst grundat
-- någon skymt till bevis presteras ej. Det kan
också med fog ifrågasättas om på moderna vägar
den tunga trafiken gör mera skada än den lättare.
Hjultrycket vid de tunga lastbilarna är visserligen
större men är dock uppåt limiterat till 2 ton. Den
sugande inverkan på vägbanans yta som den lättare
och snabbare trafiken utövar och den dynamiska
påverkan från denna anses av många medföra större
underhållskostnader än vad relativt långsamt
framförda tyngre och väl avfjädrade fordon orsaka.

Järnvägsstyrelsens tes, under hänvisning till egen
praxis, att <i>svagaste</i> punkten på vägen skall vara
bestämmande för rullande materielens storlek
förefaller i varje fall för närvarande icke tillämplig
på vägarna. -- Fråga är om den ens håller
beträffande järnvägarna där nog exempel finnas på
att man genom små konstgrepp i form av ban- och
broförstärkningar på ömtåliga punkter kunnat pressa
upp rullande materielens vikt utöver tidigare
avsedd standard. -- Vad vägarna beträffa har det ju
gällt att komma ifrån en allmänt erkänd låg -- för
att icke säga usel -- standard, med ty åtföljande
transportarbete. Det har av kända orsaker icke
varit möjligt att i förväg fastställa var denna
standard borde ligga -- vi veta det icke ännu.
Tvivelaktigt är om detta överhuvud taget <i>kan</i> utredas.
Problemställningen är dynamisk och man är nog i
huvudsak hänvisad att söka sig fram. Detta är
också vad som skett och sker och man tror sig nu
på sistone hava funnit en etapp, som markeras av
hjultrycket 2 ton.

Den springande punkten i hela denna intressekonflikt
är naturligtvis, som järnvägsstyrelsen vid
upprepade tillfällen understryker, helt enkelt om det
är samhällsekonomiskt rätt och riktigt att låta
lastbilstrafiken successivt undergräva järnvägsföretagens
ekonomi genom en undan för undan skärpt
konkurrens, samtidigt som man i högsta grad tvivlar
på att biltrafiken skall kunna helt ersätta de större
och medelstora järnvägarna.

I denna situation, då man icke kan och icke vill
lägga ned de större och medelstora järnvägarna
-- de allra minsta hålla ju på att falla bort --
därför att man icke tror på möjligheterna för
biltrafiken att ersätta dem, har man icke ansett sig ha
något annat val än att under möjligast anständiga
former söka bromsa upp den hårda konkurrensen
från biltrafiken. Man vill med andra ord icke helt
släppa lös konkurrensen, men man vill icke heller
stävja biltrafikens utveckling mera deciderat, även
om k. m:ts här återgivna beslut är ett steg i
restriktiv riktning.

Varför tar man inga krafttag för att hjälpa
järnvägarna i deras bekymmersamma situation, klagar
järnvägsfolket? Varför skärper man undan för
undan restriktionerna beträffande biltrafiken, klaga
denna näringsgrens representanter? -- De enda som
icke klaga just nu och ovanligt nog äro
trafikanterna. -- Vad skall man då göra? Man kan icke
med berått mod stävja en framgångsrik och lovande
transportverksamhet som numera helt bär sina egna
kostnader. Den måste få hållas och inom de
gränser som utstakas av bil- och vägteknik samt
ordningsföreskrifter för trafiken söka göra sitt bästa.
Ett motsatt förfarande skulle helt enkelt innebära
att man avsiktligt dämde upp trafikutvecklingen
och avstod från de förmåner för den resande
allmänheten samt Industri och näringsliv som en högt
utvecklad biltrafik medför. Och vad skulle sedan
hända, om denna trafikutveckling hade en sådan
inneboende styrka att man efter ett antal år
nödgades häva fördämningen för att ej komma obotligt
på efterkälken. Bleve icke då den sista villan
värre än den första?

Men skola statsmakterna då helt kallblodigt åse
hur biltrafiken tappar blodet av järnvägarna? Ja,
det ekonomiska system, till vilket vi i varje fall
ännu så länge bekänna oss, vet icke av något annat
än att "the fittest will survive". Kunna icke
järnvägarna reda upp den saken och vi i alla fall
behöva dem låt oss säga för person- och
massgodstransport på längre sträckor och av militära skäl,
så få de väl subventioneras på ett eller annat sätt, men
icke därigenom att man söker kväva en livskraftig
konkurrent. -- Vi äro emellertid icke där ännu.

Man står säkerligen ännu endast vid början av
den omorganisation och rationalisering som
järnvägarna tvingats underkasta sig genom
bilkonkurrensen och vari för S. J:s del elektrifieringen är
ett förnämligt led. Vi veta för litet om järnvägsdrift
för att kunna göra några bestämda påståenden. Men
vi tro att ett intensivare fullföljande av de många goda
tankar och förslag som under de senaste åren
framkommit tillsammantagna skulle högst väsentligt
förbättra järnvägarnas ställning. Det gamla
spörsmålet om lämplig fusionering av vissa enskilda
mindre järnvägsförvaltningar är en sådan åtgärd.
Särintressen beträffande taxor hos vissa ägare
-- kommuner och större trafikanter -- jämte de
cbotfärdigas förhinder inom resp. järnvägsadministrationer
äro här hinder som måste övervinnas.
Motorvagnsdriften är ännu outvecklad men har fått
en stöt framåt genom statsmakternas åtgörande vid
årets riksdag. Samverkan mellan järnvägar och
bilföretag har på många håll utvecklats lyckligt
företrädesvis genom att järnvägarna börjat egen
bilrörelse. -- Finns det något hinder för statens
järnvägar att, <i>hämta</i> gods med egna eller
kommissionärers bilar vid magasin, varulager och fabriker i
Stockholm och leverera godset på samma sätt direkt
till adressat i Malmö i lika gott skick och till samma
pris som en enskild lastbilägare vilken
transporterar det med bil hela vägen? Äro våra <i>större</i>
järnvägsstationer försedda med de bekväma
lastnings- och lossningsanordningar, kranar, traverser e. d.
som möjliggöra en snabb och bekväm förflyttning
av gods från bil till järnvägsvagn och vice versa
med ett minimum av folk? Hur har
containersystemet utvecklat sig? För trafikanten är
befordringssättet enbart bil eller bil + järnväg självfallet
likgiltigt bara godset hämtas på bestämd plats och tid
och levereras under samma betingelser med ett
minimum av skriverier och kostnader. Har
tillsynsmyndigheten väg- och vattenbyggnadsstyrelsen gjort
allt vad på den ankommer för att så mycket som
möjligt förenkla förhållandena för de enskilda
järnvägarna? Kunna måhända föreskrifterna
beträffande bevakning m. m. något lättas? Och vad ha
järnvägarna själva gjort i form av ackvisitionsarbete
för att bibehålla gamla styckegodskunder
och förvärva nya?

Det är hela detta komplex av frågor som surrat
i luften under en följd av år som den enskilde
åskådaren till det stora järnvägsdramat vill se
besvarade innan han är beredd instämma i att nu tåla
järnvägarna icke längre att ha kniven på strupen.

Man vet att flera järnvägar gått överstyr, man vet
att andra ha moratorium och att det stora flertalet
kämpar förtvivlat med ekonomiska svårigheter, men
.ännu har ingen vågat kliva fram och vittna att nu
har allt gjorts som göras kan för att stärka
järnvägarna i konkurrensen med bilarna. Att inom de
individuella förvaltningarnas ram alla tänkbara
besparingsåtgärder äro vidtagna betvivlas av ingen --
och S. J:s framsynta elektrifieringsåtgärder samt vissa
enskilda järnvägars biltrafikrörelse m. m. har redan
vitsordats, men därutöver efterlyser man den
konstruktiva anda av större mått genom vilken tingen
skola vridas rätt igen.

Det förefaller i den belysning, som frågan här fått,
som om kommunikationsministerns ställningstagande
mot den ifrågavarande trafikbilägaren G. i Malmö
är direkt ägnat att fördröja den oundgängliga
process, vi måste genomlida, icke för att göra oss
av med våra järnvägar utan att finna de
arbetsformer genom vilka de åter kunna bliva ekonomiskt
bäriga eller i värsta fall de former, varunder de med
minsta möjliga uppoffring från såväl det allmänna
som den enskilde kunna bibehållas. <tab><tab><tab><i>C. K.</i>

</chapter>
<chapter name="KÖP EJ MASKINER MED OLÄMPLIGA SKYDD.">
<h2>KÖP EJ MASKINER MED OLÄMPLIGA SKYDD.</h2>
"Den som köper en ny maskin borde kunna vara
säker på att få en med godkända skydd." Vem
känner ej igen detta sunda uttalande. Verkligheten
motsvarar blott dåligt idealet.

Redan enligt 1889 års yrkesfarelag skall
yrkesidkare särskilt iakttaga bl. a. att maskiner, som
medföra fara för arbetarna, kringgärdas eller eljes
anordnas så, att så vitt möjligt den med dem förbundna
raran undanröjes. Föreskriften gäller fortfarande
och ansvaret för maskinernas behöriga förseende med
verksamma skydd vilar således alltjämt på arbetsgivarna.

I överensstämmelse med lagens föreskrifter ha
yrkesinspektörerna alltifrån 1890 lämnat anvisningar
om skyddsanordningar vid maskiner. Men vi skulle
i dag kunna vara mycket längre komna, än vi äro,
om motsvarande anvisningar kunnat med bättre stöd
i gällande lag riktas till maskinfabrikanterna.

Yrkesinspektörerna klagade redan på 1890-talet
på maskinfabrikanternas underlåtenhet i här
ifrågavarande avseende samt ifrågasatte
lagstiftningsåtgärder. I en riksdagsskrivelse 1903 hade saken
också beaktats. 1905 års yrkesfarekommitté
föreslog med stöd av en rätt utförlig motivering en
bestämmelse (förslagets 10 §, kommittébetänkandet,
sid. 7 och 88) avseende maskinfabrikanters m. fl:s
åligganden. Kungl. maj:t upptog emellertid ej
förslaget (k. prop. 104/1912, sid. 42) bl. a. enär
föreskrifterna "skulle innebära en orättvisa mot de
svenska maskintillverkarna och försäljarna, emedan
desamma ej kunde göras gällande mot utländska
leverantörer av maskiner". Man lär även hava anfört,
att lagen om arbetarskydd skulle vara till för att
reglera vissa förhållanden mellan arbetsgivare och
arbetare, varför det ej vore riktigt att inblanda
"tredje person", dvs. maskinfabrikanten.

Här synes föreligga en feluppfattning, som kan
leda till skada för arbetarskyddet. Detta får ej
behandlas som en parti- eller gruppangelägenhet.
Arbetarskyddet är en hela samhällets gemensamma
angelägenhet, en självvärnsåtgärd med förebyggande
uppgift liksom den allmänna hälsovården har
förebyggande uppgift i förhållande till sjukvården.

Då arbetarskyddet är ett <i>allmänintresse,</i> kan det
ej anses betänkligt att, <i>för så vilt något avsevärt
gagn kan beräknas följa därav,</i> giva lagens stöd åt
fordran på att maskinfabrikanterna skola, i vad på
dem skäligen ankommer, medverka till att minska
olycksfallsrisken vid maskinarbete.

Den inledningsvis återgivna uppfattningen, som
omfattas av arbetsgivare, arbetare och
yrkesinspektörer, har sent omsider medfört ett litet resultat
(arbetarskyddslagens 7 § 2 mom.), men detta kan
alls ej anses som någon lycklig lösning av frågan.
Bestämmelsen är villkorlig och omsnärjd av förbehåll,
så att den betages erforderlig kraft.

Den här ovan under förutsättning av "avsevärt
gagn" efterlysta lagliga fordran på maskintillverkarnas
medverkan torde ej böra göras till föremål för
stora förhoppningar om resultat.

Emellertid torde bättring kunna vinnas med de
enklare medel som f. n. sedan länge användas och
blott behöva ett litet stöd av några extra ord lagda
till lagens 4 §. Där föreskrives att arbetsgivare skall
till förekommande av olycksfall i arbetet särskilt
iakttaga bl. a. (litt. g) att maskiner kringgärdas eller
eljes så anordnas att såvitt möjligt den med dem
förbundna faran undanröjes.

Ett tillägg av innehållet <i>"kringgärdande eller
anordning, som här avses, skall vara vederbörligen
godkänd"</i> eller dylikt skulle giva den goda hjälp
som behövs, Den här förut nämnda "orättvisan"
mot svenska fabrikanter skulle ju bortfalla om man
-- ej riktade fordran mot fabrikanterna utan --
liksom nu är förhållandet knöt kravet till <i>användandet</i>
av maskinerna.

Ansatser från maskinfabrikernas sida att förse
maskinerna med <i>lämpliga</i> skydd har förvisso gjorts,
ehuru de ofta utfallit mindre väl. Om konstruktörerna
arbetade igenom problemet "maskinskydd"
lika omsorgsfullt som de arbeta igenom övriga
maskinkonstruktionsproblem, skulle de också -- trots
föreliggande svårigheter -- komma till i praktiken
godtagbara lösningar. Sådana finnas f. ö. redan nu
i stort antal genom deras åtgöranden, som i åratal
företrädesvis sysslat med lösandet av dessa
specialuppgifter, och kunna där så lämpar sig användas
eller läggas till grund för ytterligare utveckling av
maskinskyddsanordningarna.

Ett studium av de "skydd", som finnas på en del
maskiner i handeln, visar oförtydbart, att man ofta
"slängt dit" något som skall föreställa skydd, i
stället för att med eftertanke arbeta ut något
praktiskt lämpligt. Ty skydden skola kunna användas
och maskinen skall även kunna användas utan att
skydden behöva borttagas annat än i särskilda fall,
När så erfordras skall det kunna ske bekvämt och
utan onödig tidsförlust och det skall vara lika lätt att
sätta dit skydden igen, Om man ej kan få skydd
som duga under alla förhållanden, så är det i och
för sig ingen ursäkt för att icke använda skydd
som duga i 70, 80, 90 % av förekommande fall.

Mycket vanliga fel äro:

1) Stigkant på nollskiva. Denna anordning
strävar att draga upp remmen på drivskivan -- och
sålunda åstadkomma en oväntad igångsättning, då
maskinen måhända är under justering. Anordningen
är mycket farlig och helt nyligen har också
meddelats, att nollskivor ej få ha stigkant.

2) Saknad av remledare, nollskiva, koppling eller
motsvarande anordning för frånslagning av drivkraften.

3) Remledare äro ej sällan olämpligt placerade,
svåråtkomliga eller icke åtkomliga från de platser,
där det bäst behövs.

4) Skyddshuvar för smärgel- och slipskivor äro i
övervägande antalet fall utförda av gjutjärn, vilket
material är minst sagt olämpligt som  sprängskydd.
Intet sprängskydd alls är t. o. m. bättre än gjutjärn.
I våra dagar bör det ej  möta någon svårighet  att
få lämpliga och väl fastsatta skyddshuvar vid
smärgelskivor o. d.

5) Vid kuggväxlar ser man ej sällan en liten
plattjärnsskena vid ingreppssidan. Engelsmännen
beteckna konstruktionen som "very bad". Om man
skall klippa fingrarna i en kuggväxel, sker det
effektivt nog  direkt i växeln och det är alltså blott en
onödig kostnad att anbringa den särskilda
plåtskenan, som ej räcker till att hindra fingerklippning.

6) Kugghjul, balanshjul, remskivor o. d. utföras
oftast med fria armar, där man kan få in en hand
eller fot, i stället för med hela nav eller täckta armar.

7) Med vissa maskiner levereras skyddsanordningar,
som äro alldeles för veka även om de
möjligen kunde godtagas i övrigt.

8) Lyftkranar, stubbrytare o. d. sakna ofta lämplig
fastsättning av linan, ehuru ett dubbelt halvslag
kring valsen och därtill ett enkelt fäste vid valsens
fläns eller igenom valsen runt axeln, skulle givit
fullgod trygghet mot linsläppning. I lag föreskriven
uppgift -- anslag om högsta tillåtna belastning --
saknas nästan alltid på dessa lyftredskap, intill dess
den möjligen anbringas vid någon av yrkesinspektören
begärd besiktning.

Ja, detta är blott några få exempel. Den som
tilläventyrs tvivlar, anmodas att själv se efter när
tillfälle bjuds. <tab><tab><tab><tab><i>Gustaf Forsberg.</i>

</chapter>
<chapter name="J. GUNNAR HOLMSTRÖM †.">
<h2>J. GUNNAR HOLMSTRÖM †.</h2>
Byrådirektören i telegrafverket J. Gunnar
Holmström är död. Budskapet härom torde för många
hans vänner och kamrater både inom och utom det
verk han tillhörde ha kommit som en smärtsam
överraskning, ty Gunnar Holmström var känd som en
verklig kraftnatur, vars arbetsdag mänskligt att döma
ännu ej led mot sitt slut, Men för den närmaste
vänkretsen kom budskapet likväl ej oförberett; där
visste man att han den sista månaden kämpat sin
strid med döden, och att denna nu kommit som en
befriare från svåra plågor.

I den stora familj, som tjänstemännen inom
telegrafverket bilda i arbetet för sitt verk, hade Gunnar
Holmströms namn en sällsport god klang. Såsom

föreståndare för telegrafverkets undervisningsanstalt,
en befattning, som H. vid sitt frånfälle innehaft i 35
år, har han kommit i intim beröring med de allra
flesta av verkets tjänstemän, vilka i stor
utsträckning varit hans elever. Han har lett deras första steg
på den bana de valt, och omdömet om det sätt, varpå
detta skett, torde ej vara mera än ett. Han var en
fordrande lärare, men han behärskads suveränt sitt
kall att bibringa sina elever, kvinnliga såväl som

<img 1></img>
manliga, deras tekniska abcd. Hans pedagogiska
förmåga togs också i anspråk för lärareverksamhet utom
telegrafverket; sålunda var han i mer än 20 år en
uppskattad lärare i fysik vid Artilleri- och
ingenjörhögskolan och i elektroteknik vid Sjökrigshögskolan.
Bland hans forna elever därstädes, och de äro ej få,
kommer säkerligen meddelandet om hans bortgång
att mottagas med sorg.

Då k. m:t i enlighet med den internationella
radiokonventionen av år 1912 gav telegrafstyrelsen i
uppdrag att utfärda certifikat för radiotelegrafister å
handelsfartyg, blev det Holmströms sak att precisera
fordringarna för dylikt certifikats erhållande ävensom
att förrätta de härför nödiga proven. De fordringar
han då uppställde voro stränga, strängare än i de
flesta andra länder, men ha alltsedan dess obrottsligt
följts med resultat, att de svenska radiotelegrafisternas
anseende är väl befästat utomlands.

Gunnar Holmströms namn är emellertid ej enbart
förknippat med föreståndarskapet för telegrafverkets
undervisningsanstalt. Hans tekniska skicklighet har
även tagits i anspråk på andra områden inom verket.
Väl känd, åtminstone för den äldre generationen,
torde hans starkströmsmikrofon vara, konstruerad i
samarbete med dåvarande överingenjören i
telegrafverket, Carl Egnér, vilken möjliggjorde
telefoneringsdistansens utsträckande i högst väsentlig grad och
även var banbrytande på radiotelefoniens område.
Holmström var även en av de inom verket
sakkunniga, som fingo i uppdrag att i USA studera den
transatlantiska radiotelegrafiens teknik i och för
upprättandet av en svensk radioförbindelse med
Amerika. Den svenska bildtelegramtjänsten ser även i
honom sin organisatör. Som huvudrapportör i CCIT
("Comité consultatif international des Communications
télégraphiques") har han nedlagt ett internationellt uppskattat
arbete,

Holmströms tekniska kunnande, som tagit sig
uttryck i ett flertal patent, sträckte sig även utom det
teletekniska området, Som exempel härpå kan
anföras det instrument för uppmätning av kolhalten i
stål, carbometern, som han tillsammans med ingenjör
G. Malmberg uppfann och för vilken uppfinnarna
belönades med Ingenjörsvetenskapsakademiens lilla
guldmedalj. Från trycket har han utgivit
läroböcker i telegrafi och radioteknik till tjänst för den
undervisning, som låg honom så varmt om hjärtat.

Gunnar Holmströms arbetsdag är till ända. Det
blev honom ej förunnat att, såsom telegrafverkets chef
vid verkets 75-årsjubileum framkastade, då han
liksom vid 50-årsjubileet höll sin tekniska exposé över
vad sig i riket tilldragit, även vid 100-årsjubileet
upprätthålla samma tradition! Men Gunnar Holmströms
minne lever och skall städse leva bland alla hans
forna elever och vänner både inom och utom det verk,
åt vilket han med levande intresse ägnade sin
arbetshåg. <tab><tab><tab><tab><tab><tab><tab><i>E. M.</i>

</chapter>
<chapter name="TEKNISK ORDLISTA FÖR HISS-, OMLASTNINGS-
OCH TRANSPORTANORDNINGAR.">
<h3>TEKNISK ORDLISTA FÖR HISS-, OMLASTNINGS-
OCH TRANSPORTANORDNINGAR.</h3>
Intresset bland ingenjörer för åstadkommandet av
enhetlig teknisk nomenklatur är för närvarande i
märkbart tilltagande. Detta förhållande är knappast
ägnat att förvåna, ty det är ett nödvändigt tillägg till
teknisk verksamhet över huvud taget, att det
tekniska språket erhåller en mot utvecklingen svarande
utbyggnad och att denna gives bästa möjliga stadga,
hyfs och ans. Brist i hithörande avseenden medför
olägenheter av många slag. Som några få exempel
härå må nämnas: vid affärsuppgörelser uppstå lätt
missförstånd och tvister; vid diskussioner, både
muntliga och skriftliga, åtgår i många fall mycket tid till
motivering och förklaring av benämningar, t. o. m.
om dessa icke äro nya; i teknisk-vetenskaplig
litteratur är osäkerhet i fråga om val av tekniska
benämningar mycket störande; den unge ingenjören
finner vid sitt inträde i det praktiska livet ofta andra
benämningar använda än de, han lärt känna under
studietiden, vilket försvårar hans tillrättafinnande.

Exemplen skulle kunna mångfaldigas, dock må
ytterligare endast en synpunkt framhållas, nämligen att
om mångskiftande och oklara benämningar
förekomma på företeelserna och föremålen inom ett tekniskt
fackområde, så gör detta, icke utan skäl, intryck av
efterblivenhet i tekniskt avseende.

I Svenska teknologföreningens handboksserie har
nyligen utkommit en <i>teknisk ordlista för hiss-,
omlastnings- och transportanordningar.</i> Densamma är
utarbetad av en särskild kommitté, utsedd av
föreningens avdelning för Mekanik.

Orden äro efter sin samhörighet uppdelade i
grupper med dels en gemensam grupp, upptagande
maskinelement och andra, till hiss-, omlastnings- och
transportanordningar hörande delar samt begrepp,
som äro relativt speciella för ifrågavarande område,
samt dels nio huvudgrupper för de olika

transportsystemen. Inom grupperna hava orden ordnats i
alfabetisk följd. Synonymer äro i undantagsfall
medtagna, och för ej önskvärda benämningar äro
varningar utsatta. På grund av att i detaljgruppen
hänvisningar i stor utsträckning gjorts till huvudgrupperna
och flerstädes förklaringar till orden införts,
torde ordlistan i viss utsträckning vara användbar
även för icke fackmän å området och är därjämte
också av värde för undervisningen vid tekniska läroverk.

Givetvis får förutsättas, att en dylik ordlista med
icke allt för stora tidsmellanrum omarbetas. Under
tiden fortlever språket och behov av nya
ordbildningar uppstå. Konstruktion av nya ord underlättas
emellertid, om man har tillgång till en förteckning
över befintligt ordförråd. I detta sammanhang torde
en av de principer, efter vilka ordlistan uppbyggts,
böra framhållas, nämligen att vid nybildning av ord
uppmärksamheten icke enbart bör inriktas på de
befintliga benämningarna inom det föreliggande
specialområdet, ty ord, som på grund av lämplighet
hava vunnit burskap inom annat område, böra så
vitt möjligt icke annekteras. Som exempel härå
kunna nämnas de vid hissar och kranar tidigare
använda orden hastighetsregulator och löphjul. Enär
dessa båda benämningar sedan gammalt även
användas t. e. vid ångmaskiner och vattenturbiner, hava
de i ordlistan ersatts med de i föreliggande fall minst
lika lämpliga orden hastighetsbegränsare och bärhjul.

I och för fortlöpande komplettering av ordförrådet
äro skrivblad interfolierade i ordlistan.

Trots att ordlistan helt nyligen utkom från
trycket, hava de avsedda verkningarna av densamma
redan på olika sätt gjort sig märkbara. Ordlistan
finnes till salu å Svenska teknologföreningens kansli,
Brunkebergstorg 20, Stockholm, Priset utgör kr,
1:60, för ledamöter av teknologföreningen kr. 1:20.

</chapter>
<chapter name="NOTISER">
<h3><i>NOTISER</i></h3>
<b>Elektriska inspektionen.</b> En befattning som
statsinspektör över elektriska starkströmsanläggningar har
ledigförklarats. Till konungen ställda, av behörigen
styrkta tjänsteförteckningar åtföljda ansökningar till
ifrågavarande befattning kunna inlämnas till
kommerskollegium senast den 5 oktober.

<b>Rystedtska fonden.</b> Ansökningar om understöd från
Rystedtska fonden (Svenska teknologföreningens
understödsfond) mottagas intill utgången av september
månad. Närmare upplysningar meddelas av Svenska
teknologföreningens kansli, Brunkebergstorg 20.

<b>Hållfasthetsberäkning av elektriska kraftledningar.</b>
I serien Svenska elektrotekniska normer har i dagarna
utkommit "Normer för hållfasthetsberäkning av
elektriska kraftledningar" (SEN 12), vilka tillhandahållas
av Svenska teknologföreningen och Sveriges
elektroindustriförening till ett pris av 4 kr.

De föreliggande normerna ha utarbetats av den år
1909 tillsatta Svenska teknologföreningens
kraftledningskommitté, vars första normer publicerades år
1911 (Svenska teknologföreningens handbok XIV).
Kommittén har emellertid fortsatt sitt arbete och följt
utvecklingen på området. En ny upplaga av normerna
utgavs 1925 på grundval av vattenfallsstyrelsens
normförslag. Härvid framhöll kraftledningskommittén
önskvärdheten av att i normerna inrycktes särskilda
bestämmelser rörande kraftledningars korsningar med andra,
ledningar och med trafikleder. Kommittén ansåg sig dock
böra uppskjuta utarbetandet av förslag härtill, tills den
av k. m:t år 1919 tillsatta starkströms-svagströmskommittén
framlagt sitt förslag rörande korsningar mellan
starkströms- och svagströmsledningar. Det av nämnda
kommitté år 1929 framlagda förslaget ansåg sig
kraftledningskommittén kunna i stort sett biträda.
Korsningsbestämmelserna ha nu inarbetats i
kraftledningsnormerna, varvid dessa även kompletterats med
bestämmelser för lågspänningsledningar. Även i andra
hänseenden innebära de nu föreliggande normerna
vissa kompletteringar och ändringar av Handbok XIV.

<b>Svenska separatorer för petroleumindustrien.</b> Vid
den i juli i år hållna "International Petroleum Exhibition"
i London tilldrogo sig några svenska maskiner
fackmännens livliga intresse.

Den ena maskinen var en avparaffineringsseparator,
vilken bygger på en helt ny, av a.-b. Separator-Nobel i
Stockholm patenterad metod att ur smörjoljor avlägsna
paraffin och sålunda i önskad grad nedsätta oljans
stelningspunkt. Tidigare har detta skett antingen
genom nedkylning och filtrering (för tunna oljor) eller
genom utspädning med bensin, nedkylning och
centrifugering. Vid den senare metoden utslungas paraffinet
som den specifikt tyngre komponenten mot
centrifugalkulans vägg och måste smältas medelst varmt vatten
för att kunna kontinuerligt avledas.

Vid den nya S-N metoden användes i stället för
bensin ett specifikt tyngre lösningsmedel, t. e.
trikloretylen (spec. vikt 1,47), varigenom paraffinet erhålles
som den specifikt lättare komponenten och bekvämt
kan kontinuerligt utledas ur centrifugalkulan. Vidare
har trikloretylenen den fördelaktiga egenskapen att vara
obrännbar samt att destillera vid relativt låg
temperatur (kokpunkt ca 87 °C).

Metoden utföres i praktiken på följande sätt: Den
olja, som skall avparaffineras, löses i ungefär lika
mängd trikloretylen, varefter lösningen nedkyles till ca
--30 °C under loppet av ca 10 timmar samt under
långsam omrörning. Härvid utfälles paraffinet i dels amorf
och dels kristallinisk form, och när den nedkylda
lösningen ledes genom separatorn, avskiljes det utfällda
paraffinet fullständigt samt avgår kontinuerligt från
separatorn tillsammans med en ringa mängd olja och
tri. Efter separeringen, avdestilleras trin såväl som
oljan och paraffinet och användas på nytt i processen.

På grund av lösningsmedlets låga kokpunkt och vissa
övriga egenskaper måste hela systemet utföras gastätt.
Sålunda äro såväl uppsamlingskärlen för olja och
paraffin som tillopp och avlopp hermetiskt slutna och
försedda med lämpliga kontrollanordningar. Uppsamlingslocken
för det separerade paraffinet äro försedda med
ångslingor för utsmältning av detsamma samt äro
omsorgsfullt värmeisolerade för att förebygga
uppvärmning av den separerade oljan. Denna användes
nämligen för förkylning av den färska olje-tri blandningen.

Separatorns s. k. kula är givetvis av speciell
konstruktion, men för övrigt äro maskinens huvuddelar,
såsom lager, drivanordning, stativ etc. av i princip

samma konstruktion som hos De Laval industriseparatorerna
för oljerening etc. Hastigheten är 9 000
varv/min, och kraftförbrukningen uppgår till 4 1/2--5 1/2
hkr. Maskinens avverkning är ca 50--120 fat (7--17
ton) olja pr 24 timmar.

Denna separator i förening med ovannämnda
metoden möjliggör erhållandet av synnerligen låga
stelningspunkter vid högt utbyte av olja och till relativt
låg kostnad, det sistnämnda beroende på att den
jämförelsevis ringa utspädningen innebär relativt liten
kyleffekt. Det må nämnas, att en store S-N anläggning
av denna typ levererats till ett nytt raffinaderi i Frankrike
och kommer att tagas i drift innevarande höst.

På utställningen i London visades även en
separator för kontinuerlig raffinering med svavelsyra av
mineraloljor av olika slag enligt av a.-b. Separator-Nobel
utarbetade metoder. Dessa ersätta den tidigare
blandningen av oljan med svavelsyra i stora
dekanteringsbehållare samt därpå följande
tyngdkraftavsättning av den bildade tjärartade s. k. goudronen. I stället
blandas nu olja och syra kontinuerligt och ledes via
en mindre reaktionstank till separatorn, där oljan
fullständigt befrias från syra och goudron. Erfarenheterna
från ett tiotal hittills utförda anläggningar i Europa
hava visat, att en väsentlig besparing av svavelsyra
och neutraliseringsmedel samt minskning av
raffineringsförlusterna erhålles.

Vid raffinering av smörjoljor är separatorkulan
försedd med patenterade ventiler för utledning av fri
överskottssyra, vilket visat sig vara en absolut
nödvändighet. För lättare produkter, t. e. bensin och fotogen,
utföres separatorn gastät, för förebyggande av
avdunstningsförluster.

Slutligen utställdes även en separator av normal
industrityp för torkning av oljor före raffinering eller
avparaffinering samt för bortseparering av eventuella
blekjordsrester i filtrerade oljor.

<b>En ny bakelitpress.</b> I anslutning till ingenjör O.
Hellmans artikel om bakelit och bakelitprodukter i
Elektroteknik 8, 1933, ha vi fått mottaga några uppgifter om
en ny tysk bakelitpress, som erbjuder en del
konstruktiva nyheter. Så användes exempelvis ett system med
två vevaxlar för erhållande av en stor slaglängd,
varvid supportens nedåtgående rörelse blir påskyndad

<img 1>
Fig. 1. Direktdriven bakelitpress.
</img>

och arbetsrörelsen starkt avtagande (jfr fig. 2), under
det att en enorm ökning av trycket inträder. Vid
supportens tillbakagång är rörelsen först mycket
långsam, så att arbetsstycket hinner lösgöra sig från
pressformen, varefter rörelsen väsentligt påskyndas.

Pressarna hava oljehydraulisk manöverkoppling,
varigenom de automatiskt anpassa sig efter den använda
bakelitblandningens formningsförmåga. Slaglängden

<img 1>
Fig. 2. Diagram över vevrörelsen vid direktdriven bakelitpress.
</img>

kan fullt utnyttjas för pressarbetet och supporten är
ställbar för anpassning efter olika höga verktyg.
Pressstativet har givits sådan dimensionering och form, att
fjädringen elimineras, och supporten har säker
styrning under hela slaget, så att de dyrbara
pressverktygen skola skonas.

Pressarna drivas direkt från en elektrisk motor,
anbragt å stativet. Inkoppling sker genom
tryckknappsmanövrering, varvid supporten rör sig nedåt; i
bottenläget sker automatisk frånkoppling. Efter slutad
härdning under tryck inkopplas motorn åter automatiskt
medels ett tidrelä, och supporten återgår till
utgångsläget. Härdningstiden kan regleras genom inställning
av tidrelät. Pressarnas skötsel blir sålunda synnerligen
enkel, och arbetaren har endast att fylla massan i
formen, trycka på tryckknappen och uttaga det färdiga
arbetsstycket. Uppvärmningen av verktygen kan ske
på olika sätt; den elektriska metoden erbjuder dock
största möjligheten till reglering och temperaturkontroll.

<b>En engelsk snabbmotorvagn</b> av en typ, som närmast
är att hänföra till den av de svenska motorvagnssakkunniga
uppställda typen III, den lätta snabbvagnen,
beskrives i "Engineering" den 11 augusti. Vagnvikten
utgör (vid utrustning med 95 hkr motor) 17,8 ton;
antalet passagerareplatser är antingen 57 eller 71.
Motorstyrkan utgör alltså ca 5,3 hkr pr ton och vagnvikten
312, resp. 251 kg pr plats.

Vagnen har längden 15,786 m, bredden 2,731 m och
höjd över r. ö. k. 3,639 m. Den är alltså åtskilligt högre
än Austro-Daimler-vagnen. Den är försedd med två
bog-gier (centrumavstånd 10,144 m); hjulbasen är 2,134 m
och hjuldiametern 838 mm. Maximala axeltrycket
utgör 6,1 ton (lastad vagn). Ändarna och sidorna av
vagnen äro strömlinjeformade, och underredet omges av en
ungefär till axelcentra nående plåt, som skall förhindra
bildandet av luftvirvlar under vagnen. Tack vare denna
formgivning beräknar man kunna reducera
effektbehovet vid normal körhastighet med 30 %.

Underredet är uppbyggt av två långbalkar av
pressad stålplåt, högre vid mitten än vid ändarna; dessa
balkar förbindas medels likaledes pressade tvärbalkar,
mellan vilka motorn, generatorn och elektromotorn äro
upphängda. Boggierna äro svetsade och därför
ovanligt lätta. Axelboxfjädrarnas upphängningsanordningar
äro försedda med gummimellanlägg. Underredet
uppbäres av halvsfariska sidolager av gummi; boggiernas

centrumtappar äro obelastade. Hjulens centrumparti är
av trä, hjulringen har, för åstadkommande av jordledning,
förbundits med axeln medelst särskilda metalliska anordningar.

Motorn är en 6-cylindrig råoljemotor för 95 eller 140
hkr och för 2 000 eller 1 500 v/min. Motorn är
fjädrande upphängd i underredet och isolerad från detta
genom gummimellanlägg. Motorn är direktkopplad till
generatorn, vilken är stelt förbunden med vevhuset.
Elektromotorn slutligen, som är stelt förbunden med
ramverket, överför effekten till en kardanaxel och en
skruvväxel. Bromsningen sker å bromstrummor,
monterade på axlarna innanför hjulen. Vagnens
maximihastighet uppges vara 96 km/tim, med 90 hkr motor
och 120 km/tim, med 150 hkr motor.

<b>Tekniska föreningen i Eskilstuna</b> räknar enligt den
i juni 1933 daterade medlemsförteckningen 154
ledamöter. Styrelsen utgöres av direktör V. Landqvist
(ordf.), direktör Herman Nilsson (vice ordf.),
bergsingenjör E. Hermelin (sekr. och skattm.),
maskiningenjör E. Hedin (vice d:o) samt direktör Arvid H.
Nilsson och rektor Max Grenander.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 18 september 1933 kl. 19,30 (precis).
<sp>Ärenden:</sp> 1) Protokolljustering. -- 2) Inval. -- 3 Val av
valkommitté. -- 4) Inkomna skrivelser. -- 5) <i>Meddelande
angående Tekniska museet</i> av major <sp>Richard
Smedberg.</sp> -- 6) <i>"Arbetsanordningar vid Krångede
kraftverksbyggnad",</i> föredrag av civilingenjör Albert Öhman
(med ljusbilder och film). -- Supé och samkväm. Pris
för supén (smör, ost och sill, 2 rätter småvarmt, pilsner,
kaffe och betjäning) kr. 2:80.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 22
september 1933 kl. 19,30 precis. Ärenden: 1)
Protokolljustering. -- 2) Inval. -- 3) Tillsättande av valnämnd. --
4) Behandling av föreliggande "Förslag till tekniska
bestämmelser för leverans av oljor, avsedda för
transformatorer och oljeströmbrytare" samt "Förslag till tekniska
bestämmelser för leverans av fasta, asfaltartade
kabelmassor", båda utarbetade av den av Svenska
elektricitetsverksföreningen och Svenska elektroingenjörsföreningen
gemensamt tillsatta oljekommittén. -- 5) <i>Aktuella
elektromaskinfrågor.</i> A. "Intermittent drift av elektriska
maskiner och transformatorer etc., med hänsyn till storleksval,
märkning och provning", anföranden av tekn. dr
<sp>J. Wennerberg</sp> och ingenjör <sp>G. Lindahl.</sp> B. "Inbyggnad
och skötsel av kullager i elektriska maskiner", anförande
av ingenjör <sp>A. Hansson.</sp> C. Eventuell diskussion. --
Supé och samkväm.

Förslagen till bestämmelser för oljor och kabelmassor
ha antagits av Svenska elektricitetsverksföreningen. Svenska
elektroingenjörsföreningens styrelse föreslår nu, att
föreningen ävenledes antager förslagen, varefter dessa
komma att överlämnas till Elektriska standardiseringskommittén.
Intresserade kunna genom hänvändelse till
teknologföreningens kansli erhålla normförslagen i mån av
tillgång. Erinringar mot desamma böra skriftligen insändas
till sekreteraren, tekn. dr F. Dahlgren, Stockholms
elektricitetsverk, Stockholm 19, senast den 20 dennes.

<b>Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den 26
sept. 1933 kl. 19,30. Ärenden: 1) Val av justeringsmän. --
2) Inträdesanmälningar och inval. -- 3) Inkomna
skrivelser. -- 4) <i>"Om smelteforholdene ved den elektriske
lysbuesveisning og deres praktiske betydning",</i> föredrag av
professor <sp>N. Lefring,</sp> Trondheim. -- Supé, bestående av
smör, ost och sill, varmrätt, pilsner, kaffe och
servisavgift, pris kr. 2:50. -- Samkväm. -- Medlemmar av
Svenska studiekommissionen för svetsningsfrågor och
Svetsningstekniska föreningen i Stockholm inbjudas.

<b>Östergötlands tekniska förening i Linköping</b> jämte
länsstyrelsen, magistraten, stadsfullmäktige och
drätselkammaren inbjudas bese Linköpings brandstation kl. 6,30 e. m.
(precis) lördagen den 16 sept. 1933. Kl. 8 samlas
deltagarna å Frimurarehotellet i Linköping, varvid
förekommer: 1) Protokoll från Ö. T. F:s föregående sammanträde.
-- 2) Föredrag med skioptikonbilder av brandchefen
<sp>V. von Vegesack,</sp> Linköping, över ämnet:
<i>Linköpings brandväsende.</i> -- Supé med samkväm.

<b>Skånska ingenjörsklubben</b> anordnar fredagen den 22
september en exkursion till Statens järnvägar för att bese
elektrifieringsanordningarna. Deltagarna samlas i II klass
väntsal på Malmö centralstation kl. 5,30 precis. Med tåg
göres färden till omformaresiationen, som jämte lokomotiv
och övriga anordningar demonstreras av S. J:s ingenjörer.
Klubben sammanträder kl. 7 e. m. på Kungsparkens
restaurang. Bland ärendena märkas val av ordförande och
övriga funktionärer för år 1934. Aftonens föredrag hålles
av byråchefen civilingenjör <sp>Ivan Öfverholm</sp> om <i>"Den
svenska statsbaneelektrifieringen".</i> Föredraget belyses med
ljusbilder, och efter detsamma visas en film över
elektrifieringsarbetet. Efter förhandlingarna följer supé och
samkväm.

</chapter>
<chapter name="TEKNOLOGFÖRENINGENS UTFLYKT TILL GÄVLE, SANDVIKEN OCH KARSKÄR.">
<h3>TEKNOLOGFÖRENINGENS UTFLYKT TILL GÄVLE, SANDVIKEN OCH KARSKÄR.</h3>
<i>Onsdagen den 20 september:</i> Kl. 15,07. Avresa från
Stockholm C. i reserverad III-kl. vagn, ordinarie tåg. -- Kl.
17,55. Ankomst till Gävle C. -- Kl. 18,30. Gemensam
middag å Grand hôtel, Gävle. I anslutning till besöket av
Svenska teknologföreningens ledamöter i Gävle hålles av
Tekniska föreningen i Gefle ett sammanträde på Grand
hôtel den 20 september kl. 20, varvid förekommer föredrag
av civilingenjör <sp>Lage Malm:</sp> <i>"Kortfattad redogörelse
beträffande ång- och kraftalstring vid Korsnäsverken".</i>
Härefter följer gemensamt samkväm. Svenska
teknologföreningens ledamöter äro inbjudna till nämnda
sammanträde, och ledamöter av Tekniska föreningen i Gefle äro,
även om de ej tillhöra Svenska teknologföreningen,
välkomna deltaga i middagen å Grand hôtel den 20
september, varvid dock biljetter böra i förväg lösas
direkt å Grand hôtel. <i>Torsdagen den 21 september:</i>
Kl. 7,45. Kaffefrukost å Grand hôtel. -- Kl. 8,30. Avresa
från Gävle C., ordinarie tåg. -- Kl. 8,56. Ankomst till
Sandviken. -- Sandvikens järnverk beses under ledning av
ingenjörer vid verket. - Kl. 12,30. Lunch å Brukshotellet
på inbjudan av Sandvikens järnverks a.-b. -- Kl. 13,45.
Avresa från Sandvikens järnvägsstation med extra tåg. --
Kl. 14,30. Ankomst till Karskär. -- Korsnäs sågverks
a.-b:s cellulosafabriker vid Karskär beses under sakkunnig
ledning. -- Kl. 16,50. Avresa från Karskärs järnvägsstation.
-- Kl. 17,05. -- Ankomst till Gävle södra. Resande
till Stockholm byta tåg. -- Kl. 17,10. Avresa från Gävle
södra i reserverad III-kl. vagn, ordinarie tåg. Tillfälle
finnes för dem, som så önska, att intaga middag i
restaurantvagn, som medföljer tåget. Smörgåsar m. m. serveras
även på beställning i resvagnen. -- Kl. 19.58. Ankomst till
Stockholm.

Pris per person, inberäknat resor Stockholm--Gävle--
Sandviken--Karskär--Gävle--Stockholm III kl., middag i
Gävle den 20 sept. och frukost i Gävle den 21 sept., 20
kronor. Rum reserveras genom S. T. F:s kansli, om så
önskas. Pris för rum anskaffade genom Grand hôtel 4 kr.
för enkelrum, 6 kr. för rum med två bäddar.
Föreningsledamöter, som önska ansluta till resan i Gävle,
Sandviken eller Karskär, torde angiva detta vid anmälning om
deltagande. Avgiften blir härvid beroende av å vilka
resesträckor deltagarna medfölja. Villkor för resans
anordnande är, att omkring 50 deltagare från Stockholm och
omnejd anmäla sig.

</chapter>
<chapter name="TEKNISK TIDSKRIFT
HÄFT. 38 ÅRG. 63 23 SEPT. 1933">
<h1>TEKNISK TIDSKRIFT</h1>
<h2>HÄFT. 38 ÅRG. 63 <tab>23 SEPT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Motorbränslesakkunnigas förslag. -- Ragnar Holmer †. -- En ny metod för mätning av buller.
-- Notiser. -- Sammanträden.

</chapter>
<chapter name="MOTORBRÄNSLESAKKUNNIGAS FÖRSLAG.">
<h2>MOTORBRÄNSLESAKKUNNIGAS FÖRSLAG.</h2>
Sprit av alla de slag är en gammal kelgris hos de
svenska statsmakterna, som tid efter annan ägnat
den för såväl invärtes som för Utvärtes bruk avsedda
varan en intresserad uppmärksamhet. Ibland har
det gällt att förkovra statens pung, ibland att
förkovra folkets sedliga nivå, nu på sistone vill man
söka främja vissa näringsintressen -- potatisodlarnas
och sulfitindustriens -- andra intressen ej att förglömma.

För effektuering av diverse riksdagsskrivelser av
angiven innebörd uppdrog k. m:t i medio av februari
d. å. åt särskilda sakkunniga<footnote>Generaldirektör N. Wohlin, t. f. byråchefen Sven Almgren,
kommerserådet A. F. Enström, fil. dr Krik Kempe och
grosshandlaren Sten Stendahl.</footnote> att utreda frågorna.
Mera preciserat avsågo dessa:

a) reglering av brännvinstillverkningen och
ordnandet av avsättningen av tillverkat brännvin;

b) frågan om rationalisering och koncentration av
driften vid potatisbrännerierna; avsättningen av
bränneripotatis;

c) sulfitspritens användning till motorbränsle; samt

d) frågan om en statlig reglering av brännoljeimporten till riket.

I författningarna skiljes mellan jästbrännerier,
sulfitbrännerier och övriga brännerier. De sistnämnda
utgöras av lantbruksbrännerier, i vilka jordbruksprodukter
användas som inmäskningsmaterial vid
tillverkningen. Dit räknas också sockerbets- och
melassbrännerier. Vid jästbrännerierna tillvaratages
den alkohol som uppkommer i samband med
pressjästtillverkningen och vid sulfitbrännerierna
framställes brännvin ur avfallsluten vid sulfitcellulosatillverkning.
Det finns f. n. 109 lantbruksbrännerier
(varav 103 potatisbrännerier), 6 jästbrännerier och 22
sulfitbrännerier i landet. Nära 90 % av
potatisbrännerierna ligga i Skåne, företrädesvis med
koncentration kring Kristianstad.

Åren 1931/1932 tillverkades 18,4 mill. liter
potatisbrännvin av normalstyrka, vartill åtgingo drygt
68 000 ton potatis. Tillverkningen av betbrännvin
och melassbrännvin understeg samtidigt för vardera
slaget 100 tusen liter. Till bränneripotatis åtgår
under relativt goda potatisar ca 5 % av landets
skörd. Av spannmål åtgår därjämte samtidigt ca 5
à 6 tusen ton företrädesvis korn och blandsäd,
motsvarande mindre än 1 % av skörden. Vid dåliga
potatisar kan den till brännvin använda
spannmålskvantiteten flerdubblas.

De 6 jästbrännerierna framställde 1931/1932 omkr.
4,6 mill. liter brännvin av normalstyrka och vid
sulfitcellulosafabrikerna producerades omkr. 19,7 mill.
liter av möjliga omkr. 40 mill. liter.

Lantbruksbrännvin och jästbrännvin komma i
huvudsak till användning för framställning av
förtäringssprit och skattelagd exportsprit (medicinalsprit,
teknisk sprit för toalettmedel, essenser m. m.), under
det att sulfitspritens väsentliga avsättningsområde är
såsom skattefri sprit (teknisk sprit för färg- och
fernissfabrikation, rengöringsmedel m. m.) och
motorsprit. Till beredning av skattelagd exportsprit har
dock sulfitspriten på grund av sin prisbillighet i
väsentlig grad undanträngt lantbruksbrännvinet och
apoteken köpa nu huvudsakligen sulfitsprit varjämte
förtäringsbrännvin framställt av sulfitsprit vinner
oavbrutet större avsättning.

För att gagna jordbruksnäringen i potatisodlingsdistrikten
anse de sakkunniga att avsättningen av
potatisbrännvin bör i lämplig omfattning i
fortsättningen säkerställas. De sakkunnigas förslag är
därför följande. Potatisspriten ensam förbehålles
användningen såsom råmaterial för framställning av
förtäringssprit. Enär tillverkningskostnaden är för
hög för spritens användning som motorbränsle, bör
den tillverkade kvantiteten regleras i förhållande till
rusdryckshanteringens behov. Endast undantagsvis
-- vid missväxt å potatis eller dylikt -- får annan
sprit användas till rusdrycker. Potatisbrännerierna
komma härigenom att tillföras den kvantitet av
förtäringssprit som hittills tillverkats av jästsprit och
sulfitsprit. I gengäld får sprit från potatisbrännerierna
icke längre försäljas som skattefri sprit --
frånsett för vissa vetenskapliga och tekniska ändamål --
utan tillverkningen av skattefri teknisk sprit och
motorbränsle förbehålles jästfabrikerna och
sulfitspritindustrien. Å ena sidan berövas alltså dessa senare den
lukrativa avsättningen av sprit till förtäringsändamål
men å andra sidan blir vad jästfabrikerna
beträffa nu rådande kvantitativa reglering av
tillverkningen upphävd och vad såväl jäst- som
sulfitfabrikerna beträffa få de hela sin avsättning garanterad
genom att förbehållas tillverkningen av skattefri
sprit och genom bestämmelser om tvångsinblandning
av sprit i bensin vid dennas användning som motorbränsle.

Det anses en smula tveksamt, om alkohol kan
framställas så billigt i jästfabrikerna att den kan
användas som motorsprit. De sakkunniga förmena
emellertid att i varje fall genom borttagande av tullen
<tab><tab><tab><tab><tab><tab><tab>(Forts, å sid. 349.)

</chapter>
<chapter name="RAGNAR HOLMER †.">
<h2>RAGNAR HOLMER †.</h2>
Plötsligt och oförberett kom det meddelande om
att Ragnar Holmer låg för döden. Han avled den 18
augusti.

Efteråt inse vi nu, att Ragnar Holmer under de
senaste åren hade en arbetsbörda avsevärt större än
de flesta. Vi erinra oss, att hans krafter emellanåt,
sviktade. Men Holmer ville icke låta någon trötthet
komma till synes. I en i och för sig riktig känsla av

<img 1></img>
att äga alldeles särskilda förutsättningar för
lösningen av flera nu aktuella problem åtog han sig
beredvilligt åtskilliga av dessa. Hans insats i det
tekniska arbetet blev år för år allt mera omfattande och
betydelsefull.

Holmer hade begivit sig till Malen för att vila ut
några veckor. På grund av förkylning förmåddes
han att vända sig till läkare, som tillrådde honom att
på Malmö sjukhus underkasta sig närmare
undersökning och behandling. Efter några dagar
konstaterades inflammation i hjärnans hinnor. Till följd av
nedsatta krafter var motståndskraften försvagad. Efter
ett fåtal dagar dukade Holmer under för sjukdomen
Holmer jordfästes i Malmö den 24 augusti på sin
sextioett-års födelsedag.

Ragnar Holmer var född i Kristianstad 1872. Han
utexaminerades från tekniska högskolan år 1893.
Efter att hava verkat hos Siemens tekniska byrå i
Stockholm resp. hos Svenska aktiebolaget Siemens &
Halske åren 1894--1904 och hos marinförvaltningen
samt Elektriska prövningsanstalten åren 1904--1906,
erhöll Holmer sistnämnda år anställning vid
elektriska inspektionen som statsinspektör, l denna
befattning verkade han till sin bortgång.

Omdömet om Holmers ämbetsgärning är i sällsynt
grad gynnsamt och samstämmigt. Holmer var den
omutligt rättrådige, samvetsgranne och energiske
kontrollanten över de elektriska anläggningarna i
Sydsverige. Men han var något vida mer. Han var den
outtröttlige och vänlige rådgivaren åt de företag han
var satt att kontrollera. Han hade en ovanligt
fördomsfri inställning till de elektriska säkerhetsproblemen
och krävde av sig själv att ständigt vara i takt
med teknikens framsteg. Själv medverkade han
energiskt och positivt i arbetet på en ändamålsenlig
utveckling av anläggningstekniken ej blott ur
säkerhetssynpunkt utan jämväl i ekonomiskt avseende.

Så som Holmer tog sitt ämbete var detta synnerligen
krävande. Han kände det som en samvetssak att
själv omsorgsfullt behandla varje hänvändelse till
honom både i ämbetet och personligt. Hans verk blev
ock i stor utsträckning upplysning ej blott då han
beredvilligt ställde sig till den tekniska undervisningens tjänst.

Det förefaller mig, som om Holmers stora
kapacitet blev relativt sent till fullo beaktad. Det skedde
väl först under hans ordförandeskap i Svenska
teknologföreningens avdelning för elektroteknik åren
1925--1927. Vi erinra oss med särskild glädje hans
insats i föreningen dessa år. Med sitt öppna, vackra
och ridderliga väsen hade Holmer en ovanlig
förmåga att vinna och fängsla sin omgivning. Med
säker takt ledde han verksamheten inom avdelningen.
Dess medlemmar samlades med glädje omkring
honom såväl i arbete som vid kamratliga samkväm och
fester.

Sedan den tiden har Holmer tagits i anspråk i allt
större omfattning för allmänna uppdrag utanför
inspektionen. Hit hör standardiseringsverksamheten.
Ett annat fall må särskilt nämnas. Det hade under
flera år diskuterats, att en ny organisation borde
bildas för en sund propaganda rörande elektricitetens
användning. Svårigheten att ena alla intressen
fördröjde förverkligandet tills lämpliga personer funnits
för att handhava den nya uppgiften. Förslaget att
Holmer skulle bli ordförande i styrelsen
tillfredsställde alla parter, och Fera (Föreningen för
elektricitetens rationella användning) kom snabbt till stånd.
Den och dess tidskrift Era kunna nu blicka tillbaka
på en mer än 5-årig lyckosam och snabb utveckling
under Holmers ordförandeskap.

Sedan åtskilliga år tillbaka var Holmer på uppdrag
av Svenska elektricitetsverksföreningen sysselsatt
med utarbetande av förslag till nya säkerhetsföreskrifter
för elektriska anläggningar. Vid hans
bortgång var detta arbete till större delen färdigt
beträffande den mest omfattande delen, nämligen
svagströmsanläggningarna. Själv ledde Holmer
utredigerandet av de installationsföreskrifter, som i våras
utgåvos av elektricitetsverksföreningen.

Holmer var en av de tre sakkunnige, som av kungl.
maj:t i början av år 1933 utsagos för att verkställa
en utredning rörande kontrollen över elektriska
starkströmsanläggningar och andra i samband
därmed stående frågor.

Trots fyllda 60 år var Holmer till hela sitt väsen
fortfarande ungdomlig och spänstig. Alla räknade vi
med att ännu många år få glädja oss åt ett fortsatt
gott och gagnande samarbete med honom.

Sorgen och saknaden efter Ragnar Holmer är djup
och uppriktig. Elektroingenjörerna ha i honom
förlorat en ledande personlighet och en allmänt
uppskattad och avhållen vän.

Ett varmt tack må här framföras för vad Ragnar
Holmer varit som vän, kamrat och ingenjör. <i>W. B.</i>

</chapter>
<chapter name="EN NY METOD FÖR MÄTNING AV BULLER.">
<h2>EN NY METOD FÖR MÄTNING AV BULLER.</h2>
New York, världens mest bullersamma stad, var
även den stad som först upptog kampen mot bullret,
Är 1929 grundades där, såsom Teknisk tidskrift förut
omnämnt "Noise Abatement Commission", vilken
hade till uppgift, att i samarbete med läkare, fysiker
och tekniker vidtaga åtgärder för att reglera och
bekämpa bullret. Samma uppgift hade också den år
1930 av Verein Deutscher Ingenieure bildade
fackkommittén för bekämpandet av buller. Förslagen till
förhindrande eller förringande av detta omfatta
föreskrifter beträffande signalernas styrka och tonhöjd
(varnings- och andra signaler), inskränkning av
signalgivning, trafikkontroll, spårvägarnas
ersättning med bussar eller underjordiska banor,
användning av asfalt i stället för stenläggning o. dyl.

För att kunna verkställa undersökningar
härutinnan samt framlägga förslag till bestämmelser
och föreskrifter har det varit nödvändigt, att
definiera ljudstyrkan samt utarbeta en metod för
ljudstyrkebestämningen.

Frågan om enhet för ljudstyrkan upptogs först till
behandling. Av ett särskilt utskott föreslogs enheten
"phon", enligt vilken ljudstyrkan bestämmes genom
jämförelse med ett normalljud med frekvensen 1 000
svängningar pr sek. Denna subjektiva mätningsmetod
motsvarar metoden för matande av
belysningsstyrkan med f ö tometrering. Ljudstyrkeskalans
justeringspunkt fastställes så, att ett effektivt ljudtryck
av 1 dyn/cm<sup>2</sup> motsvarar en ljudstyrka av 70 phon.
Då hos örat, i likhet med alla sinnesorgan,
förnimmelsen är i det närmaste proportionell mot
logaritmen för retningen, så är också phon bestämt som

<img 1>
Fig. 1. Bullermätare enligt Barkhausen.
</img>

logaritmiskt mått. Om <i>P</i> är den ljudtrycksamplitud
som skall mätas och <i>Po</i> ljudtryckets tröskelvärde, så
är ljudstyrkan <i>L</i> bestämd till L = 20 lg <i>P / Po</i> (phon).
Faktorn 20 (resp. 10, om i stället för amplituder
ljudvågornas energi insattes) är tillfogad för att undvika
räknandet med bråkdelar vid ljudstyrkeenheten, ty
den minsta förnimbara ljudstyrkeskillnaden ligger i
enlighet härmed vid 1 phon. Punkten 70 phon =
= 1 dyn/cm<sup>2</sup> är vald på grund av att i detta fall
ljudstyrkan 0 phon sammanfaller för örat med
normalljudets tröskelvärde. Negativa phontal förekomma
sålunda praktiskt taget icke. Följaktligen har
tröskelvärdet ett ljudtryck av 10 <sup>70</sup> / <sub>20</sub> = 1/ 3 160
dyn/cm<sup>2</sup> = <i>Po</i> = 0 phon. Detta värde  överensstämmer
mycket noga med de omsorgsfullaste mätningar.

Ljudstyrkan hos varje annat ljud av vilken som
helst frekvens fastställes nu genom hörseljämförelser
med normalljudet. Alla i praktiken förekommande
ljud från det svagaste buller (hörselns
retningströskel) till ett olidligt oväsen (övre hörselgränsen,
smärtförnimmelse) ligga inom området från 0 till
cirka 130 phon. Uppbyggandet av Ijudstyrkskalan
åskådliggöres väl genom följande bulleruppgifter.
<table>
<td c><td c>Proportionstal<td c>
<td c>Phon <td c>för ljudenergien. <td c>Bullertyp
<td r>0            <td c>10<sup>0</sup>            <td>Undre hörselgräns
<td r>10            <td c>10<sup>1</sup>             <td>Bladsus i svag vind
<td r>20            <td c>10<sup>2</sup>            <td> Lugn trädgård
<td r>30            <td c>10<sup>3</sup>             <td>Viskning
<td r>40            <td c>10<sup>4</sup>             <td>Svagt våningsbuller, normal konversation, normal högtalarreproduktion
<td r>50           <td c>10<sup>5</sup>              <td>Bilar (motorbuller på gator), normal    restaurang, affärslokal
<td r>60             <td c>10<sup>6</sup>              <td>Stark högtalarmusik
<td r>70             <td c>10<sup>7</sup>              <td>Maskinrum, högljudd restaurang, trafikerad gata
<td r>80           <td c>10<sup>8</sup>            <td>Mycket stark högtalarmusik i rum, starkt  trafikerad gata, underjordsjärnväg
<td r>90            <td c>10<sup>9</sup>              <td>Starkt bilhorn (elektriskt horn)
<td r>100            <td c>10<sup>10</sup>            <td>Nitningsslammer, starkaste bilhornssignal på ungefär 7 meters avstånd, motorcykel
utan ljuddämpare
<td r>110            <td c>10<sup>11</sup>            <td>Kopparslagareverkstad, pneumatisk hammare
<td r>120            <td c>10<sup>12</sup>            <td>Flygplanbuller på ungefär 5 meters avstånd
<td r>130            <td c>10<sup>13</sup>            <td>Övre hörselgräns (stark smärtförnimmelse)
</table>
Olika mätningsmetoder möjliggöra bestämmandet av
ljudstyrkan. Härvid mätes antingen objektivt eller
subjektivt medels reglering efter hörseln. Vid det
objektiva förfaringssättet likriktas de av en mikrofon
upptagna ljudvågorna efter lämplig förstärkning och
föras till en angivareapparat (likströmsinstrument).
På det att utslaget faktiskt må bliva ett mått för


ljudstyrkan, anpassas förstärkarens
förstärkningsgrad för de olika frekvenserna hos
hörselförnimmelsen. Praktiskt uppnås, att frekvenskurvan på en
sådan apparatur fullkomligt nöjaktigt överensstämmer
med hörselförnimmelsen. De viktigaste subjektiva
mätningsmetoderna äro ljudmätningarna efter
övertäckningsmetoden och slutligen den för snabba
praktiska mätningar synnerligen lämpliga metoden genom
jämförelse av ljudstyrkorna. Övertäckningsmetoden

<img 1>
Fig. 2. Principkopplingsschema för bullermätaren.
</img>

beror på. att en normalton, som kan regleras hur som
helst efter intensitet och frekvens, måste inställas
starkare för att kunna förnimmas, då örat på samma
gång utsättes för ljudet, som skall mätas. På det att
mätningsnoggrannheten icke må påverkas av
svävningar, måste i stället för normalljudet tjutljud
användas, dvs. ljud, vars frekvens ständigt varierar
mellan två bestämda gränser. Härvid fordras att
hela ljudproduktionsapparaten har noggrann lineär
frekvenskarakteristik. Dessa fordringar uppfyllas
väl i vidaste måtto av förstärkaren, men icke av en
vanlig elektromagnetisk hörlur. För detta ändamål
användes en elektrodynamisk hörlur (fabrikant
Siemens & Halske A. G.) som ljudskala.

Vid bullermätning genom jämförelse av ljudstyrkan
skiljer man mellan den monoiska (enöriga) och
diotiska (tvåöriga) metoden. Vid den förstnämnda
metoden tillföres örat omväxlande i snabb följd en
normalton, som kan förändras, och bullret, som skall
undersökas. Vid den diotiska jämförelsemetoden
tillföres det ena örat bullret, som skall mätas, samtidigt
som jämförelsetonen, vars intensitet även kan
regleras hur som helst, föres till det andra örat. Den
bästa anordningen av detta slag utgöres av
Barkhausens ljudmätare. Den ägnar sig särskilt bra för
bestämmandet av ljudstyrkan hos toner och buller av
vilket slag som helst i praktiken, som t. e.
bullermätningar av maskiner i gång, signalhorn, åkdon, buller
på gator, i fabriker och kontorslokaler o. d.
Dessutom kan apparaten även användas till bestämmande
av ljuddämpningen hos dörrar och väggar eller
liknande akustiska mätningar. På grund härav må
mätanordningen hos denna bullermätare närmare
beskrivas.

Apparaten använder för jämförelseljud en
summerton med en frekvens på 800 svängningar pr sek.
Denna frekvens är allmänt bruklig i mätningstekniken,
avvikelsen från frekvensen 1 000 har ännu icke
något som helst inflytande på mätningsvärdena. Den
av en magnetsummer producerade växelspänningen
(800 svängningar pr sek.) filtreras och tillföres
hörluren på bullermätaren över en transformator och en
potentiometer. Apparaten är justerad för en viss
spänning. Till justering av denna spänning tjänar
en glimlampa, som genom reglering av ett motstånd
i sumnierströmkretsen erhåller den precisa
tändspänningen. Potentiometern före hörluren har justerats
i den nämnda ljudstyrkgraden "phon" och indelats i
skaldelar på 5 phon vardera. Mätningsområdet
sträcker sig till 100 phon och omfattar på så sätt alla
i praktiken förekommande ljudstyrkor.

Under det att man med ena örat upptager bullret,
som skall mätas, sätter man hörluren på ljudmätaren
tätt till det andra örat. Medels en vridknapp regle
rar man ljudstyrkan i mätningsluren så länge, tills
ljudförnimmelsen i båda öronen är densamma
Ansiktet skall härvid vara vänt mot ljudkällan. Om
jämförelsen av bullret med den rena tonen på 800
svängningar pr sek. ännu skulle stöta på svårigheter,
så kan resultatet lätt finnas genom fortskridande
ingränsning. Vid iakttagandet inriktar man mindre
och större ljudstyrkor i snabbt växlande följd. För
att utjämna eventuella felmätningar, beroende på de
båda öronens olika känslighet, är det ändamålsenligt
att företaga två mätningar med ombytta lurar och
taga genomsnittsvärdet av de båda mätningsresultaten.
Mätningsresultatet avläses helt enkelt på phonskalan
nedanför inkopplingsknappen, vars markeringsstreck
efter åstadkommen utjämning visar det riktiga värdet.

Jämförande mätningar, som ha utförts av Heinrich
Herz-Institut för Schwingungsforschungen i
Berlin-Charlottenburg ha utvisat, att den objektiva
mätningsmetoden och hör jämför elsen med bullermätare i
efter Barkhausen giva väl överensstämmande
resultat, under det att övertäckningsmetoden vid
trafikbullermätningar utvisade en ungefär 12 phon mindre
ljudstyrka. Avvikelsen beror på övertäckningsmetodens
egenart: i själva verket utvisar den icke
omedelbart exakt ljudstyrka.

<img 1>
Fig. 3. Bullermätning med Barkhausens apparat.
</img>

</chapter>
<chapter name="MOTORBRÄNSLESAKKUNNIGAS
FÖRSLAG.
(Forts, fr. sid. 345.)">
<h3>MOTORBRÄNSLESAKKUNNIGAS
FÖRSLAG.</h3>
<tab><tab><tab><tab><tab><tab><tab>(Forts, fr. sid. 345.)
(5 öre pr kg) för jästfabrikernas utgångsmaterial,
melass, tillverkningskostnaden skall bliva tillräckligt låg.

I organisatoriskt avseende föreslås, att partihandeln
med skattefri sprit, som hittills handhafts av ett
särskilt bolag, överflyttas på a.-b. Vin- och
spritcentralen samt att den brännvinstillverkarna nu
tillkommande rätten att själva eller genom ombud handhava
försäljningen av motorsprit ävenledes överflyttas på
nämnda bolag. Inköpspriserna å förtäringssprit och
jästsprit avses reglerade genom en särskild nämnd,
med hänsyn tagen till olika inverkande faktorer,
potatispris resp. melasspris m. m. Spritcentralen skall
icke äga rätt uttaga någon handelsvinst utan enbart
få sina omkostnader täckta.

Beträffande frågan om rationalisering och
koncentration av driften vid potatisbrännerierna framhålla
de sakkunniga, att de svenska potatisbrännerierna i
tekniska och vissa andra avseenden i stort sett icke
kunna anses uppfylla de fordringar, som med nutida
utveckling böra ställas på en rationellt skött
bränneridrift. I stor utsträckning äro brännerierna hållna
i ett otillfredsställande skick, och tillverkningen
bedrives i många fall under förhållanden, som utvisa
efterblivenhet i tekniskt hänseende. Om behovet av
en ändring härutinnan anse de sakkunniga icke kan
råda delade meningar. En koncentration av driften
genom statens försorg till ett färre antal fabriker
avvisas emellertid dels med hänsyn till kapitalutlägget
för nyanläggningar och inlösen av äldre fabriker,
dels med hänsyn till försvårad avsättning för
jordbruket av bränneripotatis och minskade möjligheter
till drankens utnyttjande. Sveriges bränneriidkareförening
får emellertid en allvarlig reprimand att
hålla efter sina medlemmar att modernisera
fabrikerna genom införande av bättre apparatur och även
genom att verka för sammanslagning av närliggande
fabriker för uppnående av bättre ekonomiskt
resultat. Jämväl framlägges tanken på att Vin- och
spritcentralen skall själv bygga en eller ett par större
brännerier, vid vilka erfarenhet om tekniska frågor
och produktionskostnader m. m. kunna vinnas samt
lämpliga potatissorter m. m, utprovas.

År 1932 importerade Sverige 454 mill. liter bensin,
och värdet av hela mineraloljeimporten samma år
uppgick till 67 1/2 mill. kronor. Till jämförelse kan
nämnas, att importvärdet av stenkol uppgick till
ungefär samma belopp. Den stora oljeimporten, som
väntas stiga ytterligare, har sina givna olägenheter,
Den tynger handelsbalansen, och det innebär
betydande risker, att brännoljebehovet helt skall
tillgodoses genom import. En avspärrning av importen
skulle medföra allvarliga verkningar, och även en
mera avsevärd höjning av världsmarknadspriset på
bensin vore ytterst oangenäm. Vid avspärrning
skulle visserligen även tillgången på sulfitsprit bliva
begränsad på grund av minskad eller upphörd
tillverkning av sulfitmassa för export, men utsikter
anses föreligga att också på annat sätt tillverka
motorsprit t. e. genom direkt försockring av trä.

Ett irrationellt moment vidlåder f. n. den i
jämförelse med bensin väsentligt dyrare svenska
motorspriten, nämligen den temporära befrielse från skatt
som medgivits i subventionssyfte och som medför att
i den omfattning biltrafiken använder motorsprit
denna trafik icke bär sin rättmätiga anpart i
vägkostnaderna. De sakkunniga anse, att stödåtgärderna
till förmån för motorspriten böra frigöras från
nämnda beskattning och i stället givas formen av
lagstadgad skyldighet för importör eller tillverkare
av bensin att enligt särskilda bestämmelser inblanda
sprit i bensin. Hela produktionen av motoralkohol
skulle för ändamålet via Vin- och spritcentralen
övertagas av bensinfirmorna i förhållande till deras
import resp. tillverkning, och tillverkarna av
motoralkohol skulle tillförsäkras ett pris för varan, som
svarade mot framställningskostnaderna jämte skälig
handelsvinst.

För närvarande uppskattas den årliga försäljningen
av motoralkohol till 8 mill. liter å 99,5 %,
motsvarande endast omkr. 2 % av landets
bensinimport. Vid en uppskattad framtida produktion av
40 mill. liter motoralkohol, vartill en avtalsuppgörelse
tillsvidare anses böra begränsas, uppskattas
merkostnaden för motor sprit i jämförelse med bensin
utgöra 9 mill. kronor. Denna merkostnad skulle
bensinfirmorna dock icke kunna uttaga enbart vid
försäljningen av lättbentyl (25 % motoralkohol +
bensin), då denna därigenom skulle bliva alltför dyr,
utan kostnaderna anses sannolikt behöva fördelas å
bensinförsäljningen i dess helhet.

Det principiellt och måhända till sina verkningar,
om det realiserades, mest ingripande förslaget av de
sakkunniga avser hela brännoljeimportens
monopolisering och inrättandet av ett statligt monopolföretag.
Såsom motiv för detta uppseendeväckande förslag
åberopa de sakkunniga icke den ifrågasatta
tvångsinblandningen av motoralkohol i bensinen, vilken
åtgärd ej förutsätter ett monopol för att kunna
genomföras. Fastmer är det bensinbeskattningen och
brännoljebeskattningens för vägändamål framtida
ordnande som föranlett förslaget. Det anses bliva
förenat med betydande svårigheter att -- i den mån
utvecklingen fortsätter i samma riktning som hittills
-- låta avgörandet av vad som är skattepliktig olja
handhavas av myndigheter utan nästan kontinuerlig
tillgång till teknisk expertis på området. Oljeimport
av skilda slag från olika fyndorter med båtar som
komma och gå oregelbundet och anlöpa än den ena
än den andra svenska oljehamnen förmenas bliva
mycket vansklig att övervaka och beskatta utan att
ett importmonopol föreligger.

Vissa allmänna resonemang om prisutvecklingen
på oljemarknaden och de större eller mindre
förutsättningarna för det svenska importintresset att
kunna hävda sig med eller utan importmonopol vid
mera utpräglat samarbete mellan de större
världsfirmorna på oljemarknaden föras även av de
sakkunniga, självfallet utan att mera bestämda slutsatser
kunna dragas.

En rätt stark kritik ägnas de svenska oljefirmornas
verksamhet. Deras kapitalinvesteringar ha varit för
stora och inneburit slöseri -- låt vara med utländskt
kapital -- och detaljhandelsorganisation kräver
omfattande rationalisering och förenkling.

De sakkunniga föreslå att de stora importfirmornas
hela verksamhet i Sverige inlöses -- undantag göres
dock för de fabriksanläggningar i Nynäshamn som
äges av firman A. Johnson & Co. Staten övertager

sedan i form av monopol importrörelsen jämte
oljehamnarna, medan anläggningarna för detaljdistribution,
sedan vederbörlig förenkling ägt rum, avses
skola försäljas till lämpliga och hugade distributörer,
Kostnaden för inlösning av importfirmorna
uppskattas till 65 à 70 mill. kronor. Monopolet skulle
omfatta importen av bergolja och skifferolja samt av
dem framställda vid +20°C flytande ämnen, såsom
bensin, fotogen och brännoljor, samt med dem
likartade produkter ur andra utgångsmaterial. Undantag
göres dock för transformatoroljor, vagnssmörjoljor,
motorsmörjoljor och ångcylinderoljor samt för
gas- och koksverkens biprodukt bensol. Därjämte
undantages sjöfartens och i främsta rummet den utrikes
sjöfartens behov av brännoljor för bunkringsändamål
ävensom för fartygens utrustning i övrigt med
hänyn till sjöfartens behov av större rörelsefrihet.

En av de sakkunniga dr Kempe har anmält
avvikande mening beträffande frågan om statlig reglering
av brännoljeimporten -- statsmonopolet.

Den moderna västerländska staten har funnit
riktigt och lämpligt, framhåller dr Kempe, att i
betydande omfattning ingripa ledande och reglerande på
det enskilda näringslivets områden. Man hyser
numera på de flesta håll ingen större tvekan att
företaga även mycket långt gående inskränkningar i
näringsfriheten, och under trycket av den ekonomiska
kris, i vilken vi för närvarande leva, ha de svenska
statsmakterna ansett ur allmänt intresse befogat att
inom viktiga näringsgrenar skapa monopolförhållanden
av temporär varaktighet.

Frågan om ett statligt monopol å importen av och
partihandeln med brännoljor är icke av sådan
tillfällig natur. Den måste bedömas ur synpunkten att
det gäller en definitiv anordning på lång sikt i likhet
med sprit- och tobaksmonopolen.

Den längst gående formen för statligt ingripande i
det privata ekonomiska livet är det monopol, som
innebär en expropriation av en hel näringsgren. För
ett sådant ingrepp måste föreligga synnerligen tungt
vägande skäl, som kunna antagas äga giltighet icke
blott för närvarande utan även i framtiden. Det
synes befogat att understryka detta måhända självklara
förhållande och betona, att alla motiv för och emot
måste bedömas från denna allmänna utgångspunkt.

Dr Kempe kritiserar därefter monopolförslaget
mera i detalj och framhåller att även efter ett
monopols införande de enskilda förbrukarna ha samma
möjlighet som nu att blanda dyr, skattelagd bensin
med billiga skattefria oljor. Detta kan icke med
framgång beivras, om den ekonomiska fördelen är
tillräckligt lockande. Dr Kempe framhåller också
bl. a, att den nuvarande bensinskatten uppgår till
mer än 100 procent av engrospriset, medan de redan
förut billiga oljeslagen äro skattefria. Prisskillnade i
uppdrives till en höjd som utgör en oerhört stark
drivfjäder för uppfinningar i syfte att ersätta bensin
med tyngre oljor. Motorteknikens senaste utveckling
pekar ock i denna riktning. Det kan därför endast
vara en tidsfråga, när antingen även de tyngre
oljorna måste skatteläggas eller beskattningen av
vägtrafiken helt lösgöras från sambandet med
motorbrännoljorna.

Det är med stigande olust, som man tar del av alla
de olika förslag till näringslivets "förkovran" som
under senaste åren sett dagen. En näringsgren
tillförsäkras bättre priser på en vara, en annan bättre
på någon annan produkt. Under verklig nödtid
finnes intet att erinra mot att en stor näringsgren som
jordbruket, av vilken 40 % av landets befolkning har
sitt uppehälle, temporärt subventioneras genom
skyddsåtgärder i fråga om ett par av huvudprodukterna.
Det är kanske när allt kommer omkring
billigaste utvägen. Men man har anledning bli
betänksam när subventionsnitet utsträckes till alla möjliga
områden och som här är fallet huvudsakligen omfattar
de skånska potatisodlarna och Kristianstadstraktens
i synnerhet. I samband härmed idkar man en smula
"Planwirtschaft" i det sulfitsprit- och jästspritindustrierna
berövas vissa avsättningsområden och
tilldelas andra, sannolikt med mera positivt ekonomiskt
utbyte för sulfitsprit än för jästspritintressena och
förmodligen icke utan vissa betydande olägenheter
och risker för bägge i olika avseenden. De omoderna
potatisbrännerierna slippa betecknande nog undan
med en förmaning. Något annat vore ju icke heller
tänkbart, om det hela skall ha några som helst
utsikter att gå i lås -- efteråt komina väl
förmaningarna att skärpas.

Näringspolitiskt stöd går bra så länge det sker i
begränsad omfattning och är av klart temporär
beskaffenhet. Men när det börjar mera allmänt ta formen
av gåvor och gengåvor har man anledning fråga sig
var det hela skall sluta -- hur härvan en gång skall
redas ut. Den ekonomiska historien har gett
upprepade belägg på att det inte lyckas att lyfta sig
själv i håret. Vare detta sagt i all allmänhet.

Utöver dessa allmänna betraktelser om potatis-,
jäst- och sulfitspritens politiska betydelse m. m, må
det ifråga om motorspritsakkunnigas förslag till
importmonopol för brännolja klart sägas ifrån att den
föreslagna vägen icke är tilltalande. Det väsentliga
skäl som anförts för monopol är behovet av att på
ett smidigt och rättvist sätt kunna taga ut
biltrafikens vägkostnader. Men samtidigt har det påvisats
att andra metoder härför finnas än skatt på bränslet.
Sannolikt möter det inga oöverstigliga svårigheter
att uttaga skatt i förhållande till avverkad väglängd
(t. e. medelst en mätningsapparat som fungerar i
anslutning till en skattelagd kontrollpappersremsa
ungefär som frankeringsmaskinerna). Det har också
påvisats att hela motorbränsleområdet f. n. är i högsta
grad "flytande" bl. a. kan erinras om de tyngre
oljornas ökade insteg och om träkolsdriften av vissa
lastbilar m, m. De handelspolitiska och andra frågor
som äro förknippade med införandet av ett
importmonopol undandrager sig allmän insyn. Påtagligen
hava de avhandlats i underhandspromemorior.

Betydande oklarhet vidlåder också frågan om
konsekvenserna för motorbränsleförbrukarna av ett
monopol. Det är lätt att såsom de sakkunniga med
efterklokhet kritisera vissa ekonomiska missgrepp sorn do
nuvarande oljefirmorna gjort sig skyldiga till under
en ekonomiskt svårbedömlig tid. Inga garantier finnas
emellertid för att en statsmonopolistisk ledning- varit
klokare. Den hade icke ens haft att tillgå den
mångskiftande erfarenhet som de stora oljekoncernernas
centralledningar besitta. Sannolikt kommer ett
statligt oljemonopol liksom sprit- och tobaksmonopolen
att göra en del missgrepp innan det lär sig
ifrågavarande verkligt svåra affärs- och

förvaltningsuppgifter. Förutsättningarna för den framtida skötseln
av ett monopol förefalla också oklara i betraktande
av de inflytelserika intressen det gäller att förhandla
med. Förbrukarna av motorbränsle måste å priori
med en betydlig skepsis betrakta det omfattande
förslag som nu framlagts. De veta vad de ha, men icke
vad de få. Ett är emellertid säkert. Kostnaderna
för ett mindre lyckat statligt importmonopol såväl
som för inblandningen av motoralkohol kommer
med visshet att drabba dem. Man skulle önskat att
de sakkunniga också betraktat den föreliggande
frågan med biltrafikens intressen för ögonen, ett
intresse vari hela vårt näringsliv, inkl. jordbruk och
skogsindustrier, är i högsta grad intresserat. <tab><i>C. K.</i>

</chapter>
<chapter name="NOTISER">
<h3><i>NOTISER</i></h3>
<b>Dagspressen och teknikens popularisering.</b> De större
dagliga tidningarna ha ju sedan länge ägt tillgång till
en väl kvalificerad vetenskaplig expertis, i vilken dock
de tekniska vetenskaperna hittills varit rätt
otillfredsställande representerade. Att så är fallet, beror väl
knappast på någon undervärdering av teknikens
betydelse för det dagliga livet. En orsak kanske ligger
däri, att det tekniska vetandet ansetts som
commune bonum i långt högre grad än insikterna i
exempelvis konst, musik, skönlitteratur, ekonomi eller
politik, och att sålunda även en icke speciellt
fackutbildad journalist ansetts kompetent att bedöma
tekniska frågor i den mån dessa bli föremål för
behandling i dagspressen. Möjligen har också bland
ingenjörerna själva förefunnits en viss obenägenhet att under
mera regelbundna former ställa sina tjänster till
dagspressens förfogande.

Nu har emellertid en daglig huvudstadstidning
vidtagit åtgärden att med sin redaktion införliva en
högskolebildad ingenjör, till vars redaktionella
uppgifter det bl. a. hör att tillse, att de i
tidningen inflytande tekniska artiklarna bliva riktiga till
sitt innehåll utan att därmed förlora sin lättfattliga,
populära läggning. Åtgärden är allt erkännande
värd och skulle förtjäna efterföljd inom vidare
kretsar, bl. a. inom den centrala nyhetsförmedlingen.
Uppgiften är även förenad med en teknisk
nyhetsanskaffning, vars resultat sedan några månader
tillbaka kommit till synes i en särskild "teknisk sida",
som publiceras en gång i veckan. Av det i anspråk
tagna utrymmet synes på senare tid ungefär hälften
hava utnyttjats för enquéter med tekniker inom olika
fack, medan återstoden upptagits av kortare
meddelanden från fabrikanter och uppfinnare samt av referat
hämtade ur den tekniska fackpressen. Man har
anledning att med tillfredsställelse notera, att redaktionen
hållit det tekniska kuriositetsintresset inom rätt snäva
gränser. Eljest får detta intresse gärna tillfälle att dominera,
då det gäller att tillfredsställa publiksmaken, om vars
beskaffenhet i detta hänseende man vanligen synes
hysa en rätt säregen uppfattning.

Vad som däremot förvånar oss är, att den
ifrågavarande tidningen, som framgår av utsända cirkulär
brev, synes lägga en avsevärd vikt vid sin självtagna
uppgift som förmedlare av tekniska nyheter även inom
ingenjörskretsar. Den uppfattningen må väl vara
riktig, att teknikerna utgöra ett i hög grad specialutbildat
släkte och att deras dagliga arbetsuppgifter tvinga till
ännu mera vittgående specialisering. Givetvis är det
även av vikt, att denna nödtvungna isolering de olika
fackintressena emellan så vitt möjligt motverkas och
att teknikerna givas tillfälle att inhämta och vidmakthålla
ett betydande mått av teknisk allmänbildning.

Men är det verkligen dagspressens uppgift att
åvägabringa detta? Om så är, varför utsträcker ej denna
press sin fackliga nyhetsförmedling även till andra
områden, där specialiseringen fortskridit lika långt som
inom tekniken, exempelvis till medicinen och juridiken?
Men kännedom om herrar medicinares och juristers
mentalitet förefaller denna tanke i högsta grad barock.

Vi hålla före, att teknikerna själva äga tillräckligt
effektiva medel för åstadkommande av den behövliga
kontakten mellan de olika tekniska fackintressena. De
ha till sitt förfogande ett högt utvecklat föreningsväsende
och en mångsidigt orienterad fackpress. Det
är i själva verket ett synnerligen betydelsefullt arbete
dessa föreningar utfört i fråga om att sammanföra dels
tekniker ur skilda fack, dels tekniker från skilda orter.
Vad fackpressen beträffar, är denna av naturliga skäl
delvis rätt vetenskapligt betonad. En av dess viktigaste
uppgifter måste ju vara att bereda publicitet åt den
tekniska forskningsverksamheten. Men att av detta
förhållande draga slutsatsen, att den tekniska pressen
begränsat sin verksamhet till den vetenskapliga
publiciteten, vore i högsta grad orättvist. En stor del,
kanske den övervägande delen, av de svenska tekniska
tidskrifternas innehåll är sådant, att det utan svårighet
kan tillgodogöras även av tekniker utan speciell fackutbildning.

Vi tro snarare, att dagspressen i fråga om
förmedlingen av tekniska nyheter bör vända sig till den
allmänhet, som av olika skäl -- icke minst ekonomiska --
ej kan tillfredsställa sitt behov av tekniskt vetande ur
de särskilda facktidskrifterna. En vädjan till ingenjörerna
själva att deltaga i detta upplysningsarbete bör
därför ej förklinga ohörd.

Gåvan att populärt men på samma gång sakligt
informera lekmannen i vad som händer och sker på det
tekniska området är dock troligen ej så ofta
tillfinnandes hos ingenjörerna. Det vill därför synas oss,
som om det huvudsakliga arbetet med dagspressens
tekniska nyhetsförmedling även i framtiden skulle
komma att åvila dessa tidningars redaktionspersonal.
Om härvid en samverkan mellan fackpress och
dagspress kunde komma till stånd, skulle detta säkert
hälsas med tillfredsställelse från fackpressens sida.

Facktidskrifternas innehåll kan i mycket stor
utsträckning tillgodogöras av allmänheten. Ofta kan
detta ske utan några som helst redaktionella
ingripanden från dagspressens sida, vilket bl. a. erfarenheterna
från ifrågavarande huvudstadstidning synas ge vid
handen. I andra fall kan en omredigering och popularisering
bliva nödvändig. Detta arbete bör, synes det oss,
vara den viktigaste uppgiften för en eventuell
ingenjörsutbildad medlem av en dagstidnings redaktion.
Härvid borde det dock betraktas som en självklar sak, att
källan för meddelandena i varje fall angives, vilket har
sin betydelse ej minst för den läsare, som i
fackpressen vill inhämta mera djupgående upplysningar än
dem en daglig tidning kan meddela. Kunde därjämte
dagspressen på ett fullkomligare sätt än hittills
tillhandagå sina läsare med löpande uppgifter om de
tekniska tidskrifternas innehåll, tro vi att dagspressens
tekniska nyhetstjänst bleve så väl organiserad som man
rimligtvis kan begära.

<b>Ackord och timlöner vid statens järnvägsbyggnader.</b>
Den nyligen utkomna berättelsen över statens

järnvägsbyggnader år 1932 innehåller bl. a. en redogörelse för
arbetarnas löneförhållanden, vilken i dessa dagar, då
motsvarande förhållanden inom kommunalarbetarfacket
erhållit aktuellt intresse, torde förtjäna ett ingående studium.

Den avtalsenliga timlönen för ej särskilt yrkeskunniga
arbetare har, beroende på arbetsdistriktens
belägenhet, varierat mellan 82 och 120 öre. De verkliga
timförtjänsterna ha emellertid mycket litet med den
avtalsenliga lönen att göra, enär större delen av arbetena
utföres på ackord. Medelförtjänsten per timme bland
de vid statens järnvägsbyggnader sysselsatta arbetarna
utgjorde sålunda under året 136 öre.

Av intresse i detta sammanhang är i vilken proportion
timförtjänsten vid ackordsarbete står till timlönen
samt i vad mån de olika arbetena utförts mot timlön
eller på ackord. Nedanstående sammanställning belyser
dessa förhållanden under år 1932.
<table>
<td><td c><td c><td c>Ackordsarbetarnas<td c>Ackordsarbetstid i %
<td c>Arbetarkategorier<td r>Timför<td>tjänst<td c>timförtjänst i %<td c>av totala
<td><td c>Timlön  <td c>Ackord <td c>av timlönen <td c>arbetstiden
<td>Spärjusterare . . . <td c>114      <td c>183           <td c>160             <td c>94
<td>Bergsprängare . . . <td c>97      <td c>118           <td c>122           <td c>100
<td>Betongarbetare, ej särskilt utbildade . . . <td c>121      <td c>159           <td c>131             <td c>87
<td>Jordarbetare . . . <td c>108      <td c>132           <td c>122             <td c>79
<td>Skogsröjare . . . <td c>113      <td c>116           <td c>102           <td c>100
<td>Stängselsättare . . . <td c>114      <td c>154           <td c>135             <td c>88
<td>Diverse hjälparbetare . . . <td c>110      <td c>142           <td c>129             <td c>78
<td>Gropare . . . <td c><td c>129            <td c>--            <td c>100
<td>Tippare . . . <td c>115      <td c>179           <td c>156             <td c>95
<td>Stenarbetare (grund- och trumläggare) . . . <td c>114      <td c>134           <td c>117             <td c>95
<td>Timmermän . . . <td c>122      <td c>152           <td c>125             <td c>90
<td>Byggnads- och finsnickare (förråds-) . . . <td c>124      <td c>158           <td c>127             <td c>76
<td>Rälsläggare . . . <td c>120      <td c>198           <td c>165             <td c>90
<td>Smeder (förråds-) . . . <td c>122      <td c>164            <td c>134              <td c>71
<td>Stenhuggare (arbetare<td><td><td><td>
<td>med större yrkesskicklighet) . . . <td c>128      <td c>159           <td c>124             <td c>94
<td>Tegelmurare . . . <td c>122      <td c>141           <td c>116             <td c>89
<td 5r>----------------------------------------------------------------------------------------------------
<td r>Samtliga <td c>111      <td c>137           <td c>123             <td c>92
</table>
Av totala antalet arbetstimmar under året betalades
alltså endast ca 8 % med timlön. Utvecklingen sedan
år 1918 visar också en i stort sett stadig förskjutning
från timlön till ackord, samtidigt som ackordsförtjänsten
alltmera närmar sig den avtalsenliga timlönen, vilket
framgår av nedanstående tabell.
<table>
<td><td c><td c><td c>Ackordsarbetarnas<td c>Ackordsarbetstid i %
<td>År<td r>Timför<td>tjänst<td c>timförtjänst i %<td c>av totala
<td><td c>Timlön  <td c>Ackord <td c>av timlönen <td c>arbetstiden
<td>1915 . . . <td c>45 <td c>63 <td c>140 <td c>83
<td>1916 . . . <td c>45<td c>73<td c>162<td c>82
<td>1917 . . . <td c>53<td c>91<td c>172<td c>92
<td>1918 . . . <td c>95<td c>151<td c>159<td c>64
<td>1919 . . . <td c>118<td c>188<td c>159<td c>70
<td>1920 . . . <td c>141<td c>211<td c>150<td c>77
<td>1921 . . . <td c>126<td c>178<td c>141<td c>77
<td>1922 . . . <td c>102<td c>133<td c>130<td c>71
<td>1923 . . . <td c>95<td c>128<td c>135<td c>76
<td>1924 . . . <td c>100<td c>137<td c>137<td c>84
<td>1925 . . . <td c>106<td c>141<td c>133<td c>86
<td>1926 . . . <td c>116<td c>153<td c>132<td c>87
<td>1927 . . . <td c>113<td c>154<td c>136<td c>88
<td>1928 . . . <td c>110<td c>151<td c>137<td c>85
<td>1929 . . . <td c>113<td c>152<td c>134<td c>85
<td>1930 . . . <td c>116<td c>155<td c>133<td c>87
<td>1931 . . . <td c>114<td c>143<td c>125<td c>93
<td>1932 . . . <td c>111<td c>137<td c>123<td c>92
</table>
Att på basis av detta material draga några säkra
slutsatser angående sambandet mellan ackordsprislistor,
timlöner och ackordsarbetets omfattning är givetvis ej
möjligt. En förskjutning uppåt av ackordsförtjänsten i
förhållande till timlönen har tidigare visat sig medföra
en ökning av ackordsarbetets omfattning. Under senare
år synes denna tendens hava avtrubbats i samma mån
som marginalen mellan ackordsförtjänst och timlön
minskats.

<b>International Federation of Housing and Townplanning</b>
har ägnat augustinumret av sin trespråkiga
bulletin åt planerandet av industriområden i
Tyskland, som i korta översikter av hithörande
förhållanden, speciellt i Ruhrområdet, Mannheim,
Berlin-Lichtenberg, Berlin-Tempelhof, Frankfurt a. M. och Köln,
skildrats av professor R. Heiligenthal vid tekniska
högskolan i Karlsruhe, översikterna av stadsplaneundervisningens
ställning i olika länder fortsattes med
redogörelse för italienska förhållanden. Häftet avslutas
med den sedvanliga litteraturöversikten.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie sammanträde
å föreningens lokal, Brunkebergstorg 20, tisdagen den
26 sept. 1933 kl. 19,30. <sp>Ärenden:</sp> 1) Val av
justeringsmän. -- 2) Inträdesanmälningar och inval. -- 3) Inkomna
skrivelser. -- 4) <i>"Om smelteforholdene ved den elektriske
lysbuesveisning og deres praktiske betydning",</i> föredrag av
professor <sp>N. Lefring,</sp> Trondheim. -- Supé, bestående av
smör, ost och sill, varmrätt, pilsner, kaffe och servisavgift,
pris kr. 2:50. -- Samkväm. -- Medlemmarna av Svenska
studiekommissionen för svetsningsfrågor och
Svetsningstekniska föreningen i Stockholm inbjudas. -- På
förmiddagen samma dag äro avdelningsmedlemmarna inbjudna
att deltaga i Svenska studiekommissionens för
svetsningsfrågor förhandlingar enligt nedanstående program: Kl.
10,00. Samling framför Sydbankshuset på Norrmalmstorg.
-- Kl. 10,15 precis. Avfärd med bussar till Tranebergsbron
och Västerbron, vilka demonstreras av hamnstyrelsens
ingenjörer. <i>Obs.!</i> För att vara förvissad om plats i buss
torde anmälan om deltagande i exkursionen göras till
Ingenjörs vetenskapsakademiens kansli, skriftligen eller per
telefon, senast den 25 sept. kl. 15. Vid otjänlig väderlek
inställes exkursionen. -- Kl. 14. överläggningar på
teknologföreningens lokal, Brunkebergstorg 20. 1)
<i>Svetsningsteknikens tillämpningar på brokonstruktioner av stål.</i>
Inledare major <sp>Ernst Nilsson.</sp> -- 2) <i>Om bestämmelser
och kontroll rörande svetsade brokonstruktioner.</i> Inledare
diplomingenjör <sp>Otto Hallström.</sp> -- 3) Eventuell
demonstration av AEG:s nya svetskontrollapparat.

<b>Svenska elektroingenjörsföreningen,</b> avdelning av
Svenska teknologföreningen, håller ord. sammanträde på
föreningens lokal, Brunkebergstorg 20, torsdagen den 5 okt.
1933 kl. 20. Obs. den ändrade dagen! <sp>Ärenden:</sp> 1)
Protokolljustering. -- 2) Inkomna skrivelser. -- 3) <i>"Något
om telefonapparaters elektroakustiska egenskaper",</i>
föredrag med demonstrationer av byråingenjör <sp>G. Swedenborg.</sp>
-- 4) Meddelande beträffande vid sammanträde den
19 maj d. å. behandlat "Förslag till grafiska symboler för
elektrisk teleteknik: telefoni, telegrafi, radio m. m.",
utarbetat av elektriska standardiseringskommitténs utskott.
I samband härmed diskussion om uttrycket "elektrisk
teleteknik" för eventuellt uttalande till E. S. K. -- Supé
och samkväm.

<b>Tekniska föreningen i Uppsala</b> sammanträder å Gillet
lördagen den 23 september 1933 kl. 7,30 e. m.
<sp>Föredragningslista:</sp> 1) Protokolljustering. -- 2) Inval. --
3) <i>"Om ventilation av bostadshus",</i> föredrag med
skioptikonbilder av förste ingenjören vid Stockholms gasverk,
civilingenjör <sp>Axel Danielson,</sp> Stockholm. -- Supé och
samkväm.

</chapter>
<chapter name="TEKNISK TIDSKRIFT
HÄFT. 39 ÅRG. 63 30 SEPT. 1933">
<h1>TEKNISK TIDSKRIFT</h1>
<h2>HÄFT. 39 ÅRG. 63 <tab>30 SEPT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Kostnadsjämförelse över godstransporter med lastbilar och järnvägar, av T. Svennberg och
B. Jakobson. -- Teknologföreningens höstutflykt. -- Signalanläggningen vid spårvägstunneln
Skanstull--Slussen i Stockholm. -- Notiser. -- Tekniska föreningar. -- Insänt. -- Sammanträden.

</chapter>
<chapter name="KOSTNADSJÄMFÖRELSE ÖVER GODSTRANSPORTER
MED LASTBILAR OCH JÄRNVÄGAR.">
<h2>KOSTNADSJÄMFÖRELSE ÖVER GODSTRANSPORTER
MED LASTBILAR OCH JÄRNVÄGAR.</h2><footnote>Utgör en sammanfattning av examensarbete utfört inom
tekniska högskolans institutioner för hiss- och transportanordningar
resp. vägbyggnad och kommunikationsteknik.
</footnote>
<h3>Av <sc>T. Svennberg</sc> och <sc>B. Jakobson.</sc></h3>
Lastbilar, om vilka man ursprungligen trodde, att
de endast kunde konkurrera med hästfordonen på
kortare avstånd, konkurrera numera kraftigt med
järnvägarna även om mera långväga transporter,
och otaliga diskussioner ha hållits, om vad som bör
anses som naturliga verksamhetsområden för
respektive trafikmedel. Föreliggande utredning avser att
undersöka, inom vilka avståndsområden järnvägar
eller lastbilar äro att föredraga ur trafikantens
synpunkt. Härvid är att märka, att transportkostnaden
sällan inskränker sig till den direkta fraktavgiften.
Vanligen tillkomma ett flertal mer eller mindre
direkta kostnader, varvid särskilt vid järnvägstransporter
de direkt anslutande körningarna mellan
trafikantens dörr och järnvägsstationen måste tagas i
betraktande. Analysen gäller sålunda transportkostnaden
"från dörr till dörr" som termen lyder.

Av transportkostnader äro åtminstone formellt sett
järnvägstransportkostnaderna kända, i det
järnvägstransporter betalas efter officiella tariffer.
Emellertid tillämpas i ganska hög grad undantagstariffer,
lägre än de fastställda, vilket förhållande dock i den
följande diskussionen lämnas å sido.

Biltransportkostnader äro däremot betydligt mindre
kända, varför en av huvuduppgifterna blivit att
undersöka dessa. Att som grund för biltransportkostnader
lägga de uppgifter, som kunna erhållas om
gängse trafikutbud, skulle knappast ge något
användbart resultat, då dessa äro synnerligen
oenhetliga, ofta produkter av stundens ingivelse. Det
lämpligaste har därför ansetts vara att som grund för
biltransportkostnaden lägga självkostnadsberäkningar.
Anmärkas bör dock att i praktiken fraktutbuden ofta
av ett flertal orsaker understiga självkostnaderna,
vilket förhållande dock måste lämnas å sido.

<b>Lastbilsjälvkostnader.</b>

En analys av självkostnader för lastautomobiler
försvåras i hög grad av det stora antal variabla
faktorer, som skilda trafikförhållanden medföra.
Givetvis hade det varit av mycket stort intresse att göra
en sådan generell analys, att man med hjälp av dess
resultat hade kunnat göra kalkyler för varje slags
trafik. Emellertid har det statistiska material, som
kunnat insamlas, icke möjliggjort en dylik analys.
Vi ha därför fått inskränka oss till en genomsnittlig
kalkyl.

Materialet, som omfattar cirka 250 vagnar av
skilda typer, är huvudsakligen hämtat ur bokföringen
hos större institutioner och firmor, som utföra
lastbilstransporter med egna vagnar.

Detta siffermaterial har behandlats så, att
kostnaderna uppdelats i fasta och rörliga. De rörliga
kostnaderna äro sådana, som kunna hänföras till
körd väglängd. Övriga kostnader kunna betraktas
som fasta och fördelas senare på användningstimmar.
Som rörliga kostnader räknas sålunda bensin
och olja, gummi, reparationer och underhåll. Fasta
kostnader äro däremot garage, försäkring, skatt,
ränta, chaufförlön och administration. Undantag
utgöra avskrivningskostnaderna, vilka äro både fasta
och rörliga, vilket kommer att närmare behandlas
i det följande.

Observeras bör dock, att de siffror, som här nedan
meddelas, ehuru de avse att återgiva genomsnittliga
förhållanden, icke ha generell giltighet. På de olika
kostnadselementen inverka som förut nämnts en
mångfald faktorer: vägens lutningsförhållanden och
vägbanans beskaffenhet, klimatiska förhållanden,
trafikintensitet, relativ belastning av vagnen, körhastighet,
chaufförskicklighet m. fl. faktorer.

Särskilt bör man komma ihåg de avvikelser, som
bero på om vagnen äges av ett större företag med
enligt avtal anställda chaufförer, eller om den, som
för vagnen, samtidigt är dess ägare. Den
självägande chauffören räknar sig i allmänhet till godo en
betydligt lägre dagsförtjänst än den anställde
chauffören (vilket bl. a. kan spåras i den officiella
socialstatistiken). Då därtill den självägande chauffören
arbetar med längre arbetsdag, kommer chaufförtimlönen
vid dylika företag att bliva lägre, förutom det
att vagnens utnyttjning blir större. Dessutom
iakttager den självägande chauffören vanligtvis större
försiktighet vid handhavandet av sin vagn, varigenom
även reparations- och avskrivningskostnader
nedbringas. Det undersökta materialet är huvudsakligen
från företag av den förstnämnda större företagstypen.
<i>Analysen visar sålunda kostnader för sådana
företag, som arbeta med fast anställda chaufförer.</i>

I första hand ha vagnarna uppdelats efter typ och
storlek i olika grupper. Denna indelning ha vi sökt

ansluta till den kommersiella standardisering, som
tycks råda. Fem grupper hava valts, nämligen grupp
I, omfattande vagnar av 1,5 till 2 tons lastförmåga
(exempelvis Ford och Chevrolet), grupp II 2,5 ton,
grupp III 2,75--3 ton, grupp IV 3,5--4 ton med
relativt lätt chassi (grupperna II till IV Volvo och en del
amerikanska firmors vagnar) samt grupp V 3,5--4
ton med tyngre chassi (Scania Vabis och Tidaholm).

<i>Rörliga kostnader.</i>

Uppgifter om <i>bensin- och oljekostnader</i> äro
relativt lättåtkomliga. Siffrorna ha omräknats till det
bensinpris, som var rådande hösten 1932. Inom de
flesta företag upptager kontot <i>gummikostnader</i>
utgifter för reparationer av gummiringar och
nyanskaffningar. Den första gummiuppsättningen
avskrives ofta tillsammans med vagnen.
Bokföringssiffror på gummikostnader äro därför i allmänhet
oanvändbara. Vi ha använt uppgifter om ringars
livslängder och gummipriser. Genomsnittssiffrorna
på livslängden äro grupp I 3 000 mil, grupp II
8 500, grupp III 4 000, grupp IV och V 4 500 mil.
Stora avvikelser förefinnas dock. Livslängder från
2 000--8 000 mil förefalla icke att vara ovanliga.
Kostnaden för en ringuppsättning utan reservgummi
är, sedan normala rabatter f råndragits: grupp I 1 000 kr.,
grupp II 1 300, grupp III 1 700, grupp IV och V 2 000 kr.

<i>Reparationer och underhåll</i> framgå i allmänhet
tydligt av bokföringen. De siffror, som erhållits, få
betecknas som relativt höga, vilket torde
förklaras av att en avsevärd del av siffrorna omfatta
vagnar hemmahörande i Stockholm, vilka
huvudsakligen gått i stadstrafik och ur reklamsynpunkt hållits
i relativt gott skick. Dessutom äro bl. a. reparatörlönerna
högre i huvudstaden än i landsorten.<footnote>Beträffande såväl gummi- som reparationskostnader
finnas skäl antaga, att de, i likhet med vad fallet är med
avskrivningskostnaderna, ha en fast och en rörlig del. Tyvärr
har ej tillräckligt material stått till buds för att undersöka
denna sak.</footnote>

<i>Fasta kostnader.</i>

Uppgifter om kostnad för <i>garage</i> förekomma
tämligen sparsamt i bokföringsuppgifter. I stället har
använts gängse garagehyror. Siffrorna tyda på, att
förhyrda garage ofta ställa sig billigare än egna sådana.

<i>Försäkringskostnaderna</i> ha beräknats enligt
försäkringstarifferna för Stockholm och Göteborg
(avvikelserna lör övriga landet äro obetydliga).
Försäkringen avser obligatorisk trafikförsäkring,
vagnskadeförsäkring utan självrisk, brand- och
stöldförsäkring samt transportförsäkring täckande ett värde
av 1 000--1 500 kr. Till grund för försäkringspremien
har lagts vagnens genomsnittliga värde under
alla de år den användes, enligt uppgift från försäkringshåll
i medeltal omkring 60 % av vagnens katalogpris.

<i>Skatten</i> har beräknats enligt k. m:ts förordning
av den 2 juni 1932.

<i>Räntan.</i> Avskrivnings- och räntekostnaderna
kunna sammanföras så, att en konstant annuitet
erhålles.

Den vanliga formeln för denna annuitet kan med
god approximation ersättas med följande formel
<i>a = k </i>(1 / <i>n</i>+ 0,6 . <i>p</i>), där <i>a</i> = annuitet, <i>k</i> = kapital,
<i>n</i> = avskrivningstid i år och <i>p</i> = ränteprocenten.

Termen 1/<i>n</i> är ingenting annat än den årliga
avskrivningen beräknad utan ränta, varför den
återstående termen 0,6 . <i>p</i> kan sägas utgöra
genomsnittlig räntekostnad på det under avskrivning varande
kapitalet. Siffran 0,6 gäller med god approximation
vid normala avskrivningstider (5--15 år). Vid
såväl kortare som längre amorteringstider blir
siffran högre. Siffran 0,7 har befunnits lämplig för de
korta amorteringstider, det rör sig om vid bilar.

<i>Chaufförlönen</i> varierar ganska starkt med lokala
förhållanden. I Stockholm betalas ca 1,50 kr. per
timme. I landsorten synes genomsnittet utgöra 1
kr. för chaufförer avlönade enligt kollektivavtal. Som
genomsnitt har räknats med 1,25 kr. per timme.
Arbetstiden räknas till 2 400 timmar per år.

<i>Administrationskostnader</i> avse kostnader för
beställningskontor, bokföring o. d. De variera
givetvis starkt från fall till fall men tyckas i allmänhet
ligga vid 5- à 600 kr. per vagn och år, i någon mån
även beroende på vagnens storlek.

<i>Avskrivning.</i> Vid föremål utsatta för förslitning
jämväl beroende på direkta användningstiden, är det
sällan tillfyllest att verkställa avskrivningen enligt
gängse avskrivningsmetoder. Vanligen förfares
istället så, att man bestämmer en viss grundannuitet,
varjämte ett tillägg göres. Detta tillägg bestämmes
ofta med kännedom om livstiden vid normal
användning. Ett diagram för annuiteten som funktion
av antalet timmar per år blir då en rät linje med
ekvationen <i>y = kx + l.</i> Att angiva fixpunkterna för
en dylik funktion vid bilar, vilkas användning är (så
mycket mera mångskiftande än exempelvis
verktygsmaskiner, lyftkranar e. d., ställer sig ganska
vanskligt, varför man lämpligen får söka sig fram
på en annan väg.

När i nedanstående diskussion uttrycken livstid,
resp. livslängd användas, menas därmed det antal
år resp. det antal mil. vagnen skall användas för
att lägsta möjliga genomsnittliga transportkostnad
skall erhållas, således ekonomisk livstid resp.
livslängd.

Ju längre en vagn användes, desto mindre bli
avskrivningskostnaderna i medeltal per totalt antal
körda mil, men samtidigt stiga en del andra
kostnader, huvudsakligen reparationskostnaderna. Det
är sambandet mellan ovan nämnda kostnaders
variation, som angiver ekonomiska livslängden. Man
kan på ett schematiskt sätt bestämma denna på
följande sätt. I ett diagram uppritas avskrivningskostnaderna
(öre per mil) som funktion av totalt
körd väglängd (i mil), varvid erhålles en
hyperbelkurva. Tages hänsyn till att vagnarna vid utbyte
ha ett visst saluvärde, vilket givetvis är större ju
nyare vagnen är, fås en kurva, som har ett flackare
förlopp än den föregående (fig. 1). I samma diagram
angivas medelreparationskostnaden i öre/mil som
funktion av <i>totalt</i> körd väglängd. Denna senare
kurva är stigande, och summan av de båda
diagrammen har ett minimum. Om reparationskostnaderna
ensamt vore variabla, skulle detta minimum angiva
ekonomiska livslängden.

Av skäl, som nedan närmare skola angivas, få 
<img 1>
Fig. 1. Reparations- och avskrivningskostnader.
Summakurvans minimum anger bilens ekonomiska livslängd.
</img>

bilar sällan tjänstgöra fram till detta minimum,
varför det är ganska svårt att få uppgift om
summakurvans verkliga utseende. Dessutom är av lätt
insedda skäl reparationskostnadskurvan i realiteten
en diskontinuerlig företeelse. Ett flertal
samstämmiga uppgifter visa dock att en funktion att börja
med visar stigande tendens och är tämligen
rätlinig, varefter kurvans tangent ökar. Summakurvan
torde därför få den karaktär, som angives i figuren.
Kurvans minimum är mycket flackt, speciellt vid
den kurva, där hänsyn tages till utbytesvagnen. Det
är dock ej blott reparationskostnaderna, som stiga
med vagnens ålder, utan även sådana kostnader som
exempelvis bensin- och oljekostnader ökas, ehuru
inte så påtagligt. Det verkliga totala
kostnadsminimet kommer därför att ligga vid ett lägre
miltal än det, som angives av ovan omtalade
summakurvas minimum. Den snabba tekniska utvecklingen
verkar även i riktning mot tidigare vagnbyte. I
praktiken utrangeras vagnarna vanligen efter erfarenhet,
ehuru givetvis reparationskostnaderna ofta tjäna
som påminnelse.

Uppgifter om vagnars ekonomiska användningstid
äro i allmänhet ganska samstämmande för vagnar
med likartad tjänstgöring. Däremot äro uppgifterna
från företag, som ha vagnar i kortdistans- resp.
långdistanstrafik vitt skilda. Företag, som arbeta
på korta distanser, uppgiva en ekonomisk livstid i
år oberoende av den körda distansen, medan
företag, som arbeta på längre avstånd, uppgiva
livslängder i mil. Uppgiften vid det förra fallet verkar
vid första påseende något förvånande. Vi ha sökt
förklara företeelsen på följande sätt. Det är i
själva verket inte bara användningstiden och den
körda vägen, som verka nedslitande på vagnen utan
även igångsättningar av vagnen. Antalet
igångsättningar är mer eller mindre proportionellt mot

<img 1>
Fig. 2. Avskrivningskostnader vid olika långa
årskörningar. Korta årskörningar: avskrivning efter
år. Långa årskörningar: avskrivning efter mil.
</img>

den del av användningstiden, då bilen ej är i rörelse,
dvs. den tid den står stilla exempelvis för intagande
av last, varför det skenbart blir användningstiden,
som ensamt förorsakar slitage. Vid de längre
avstånden däremot gör sig igångsättningsslitaget icke
gällande.

Avskrivningen per år som funktion av antalet mil
per år blir enligt dessa bägge uppgifter tvenne räta
linjer av formen <i>y = a</i> och <i>y = kx</i> (fig. 2). Den
teoretiskt riktiga avskrivningskurvan torde i själva
verket vara en kroklinje enligt figuren. Att använda
en dylik avskrivningsmetod, även om man lyckades
finna denna kroklinjes ekvation, torde ställa sig
ganska besvärligt. Ej heller de två räta linjerna
ge någon tillfredsställande metod.

Lämpligast är att ersätta de båda räta linjerna
med en enda rät linje. Följande tillvägagångssätt
har använts. På vardera av de båda förutnämnda
linjerna utväljes en punkt, angivande miltalet för
en normal kort resp. normal lång årskörning. Vidare
utmärkas i diagrammet tvenne punkter, vilka
angiva genomsnitt för uppgifter om exceptionellt korta
resp. exceptionellt långa årskörningar (fig. 3). Det
visar sig därvid, att dessa punkter ganska litet
avvika från en rät linje. (Den punkt, som
exempelvis anger normal lång årskörning, avgives av ett
högre miltal vid de större än vid de mindre
vaglarna, beroende på resp. vagnars naturliga
användningsområden.) En rät linje, som ansluter sig till
de fyra punkterna, angiver sålunda avskrivningen
som funktion av körd väglängd per år. Sedan
linjerna sänkts med hänsyn till, att vagnarna vid
utbyte ha ett visst saluvärde (vid de längsta
årskörningarna skrotvärde, vid kortare årskörningar

<img 1>
Fig. 3. Avskrivningskostnaden som linjär funktion
av körd väglängd per år.
</img>


värden högre än skrotvärdet), får man avskrivningskostnaderna
i % av det totala värde som skall avskrivas
i enlighet med nedanstående tabell.

<table>
<td r><b>Grupp</b> <td c><b>I</b> <td c><b>II</b> <td c><b>III</b> <td c><b>IV</b> <td c><b>V</b>
<td v3>Fast avskrivning per år <br>  i % av det värde, som <br>  skall avskrivas <td v3> 8,0 <td v3> 9,0 <td v3> 9,8 <td v3> 9,3 <td v3> 5,9 
<td>
<td>
<td 6>
<td 6>
<td v4>Rörlig avskrivning per <br>  1 000 mil i % av det<br>  värde, som skall av-<br>  skrivas <td v4> 8,5 <td v4> 6,3 <td v4> 4,0 <td v4> 3,4 <td v4> 1,1 
</table>

Det värde, som skall avskrivas enligt ovanstående,
är vagnens inköpsvärde, minskat med värdet av den
första gummiuppsättningen:

<table>
<td r><b>Grupp</b> <td c><b>I</b> <td c><b>II</b> <td c><b>III</b> <td c><b>IV</b> <td c><b>V</b>
<td>Kronor  <td c> 3 300 <td c> 4 600 <td c> 7 000 <td c> 8 100 <td c> 13 500 
</table>

De funna kostnaderna bli i sammandrag:

<table>
<td 6 c><i>Rörliga kostnader öre per mil.</i>
<td r><b>Grupp</b>                 <td r><b>I </b> <td r><b>II</b> <td r><b>III</b> <td r><b>IV</b> <td r><b>V </b>
<td>Bensin och olja                   <td r>70   <td r>85   <td r>101 <td r>112 <td r>112
<td>Gummi                                <td r>33   <td r>37   <td r>42   <td r>45   <td r>45
<td>Reparationer och underhåll <td r>43   <td r>47   <td r>50   <td r>53   <td r>40
<td>Avskrivning (rörlig)            <td r>28   <td r>29   <td r>28   <td r>28   <td r>15
<td 6 r>                                      ——————————————————————————————
<td r>                            Summa <td r>174 <td r>198 <td r>221 <td r>238 <td r>212
<td 6c>
<td 6c>
<td 6 c><i>Fasta kostnader kr. per år.</i>
<td>Garage                 <td r>300      <td r>330      <td r>370      <td r>400      <td r>400
<td>Försäkring            <td r>315      <td r>340      <td r>330      <td r>335      <td r>360
<td>Skatt                     <td r>140      <td r>180      <td r>220      <td r>240      <td r>280
<td>Ränta                    <td r>190      <td r>270      <td r>420      <td r>500      <td r>670
<td>Chaufförlön          <td r> 3 000 <td r>  3 000  <td r> 3 000  <td r> 3 000  <td r> 3 000
<td>Administration      <td r>500      <td r>550      <td r>600      <td r>650      <td r>650
<td>Avskrivning (fast) <td r>364      <td r>414      <td r>686      <td r>753      <td r>796
<td 6 r>                        ——————————————————————————————
<td r>Approximativ s:a <td r>4 810   <td r>5 080  <td r>5 630   <td r>5 880   <td r>6 160
</table>

Vagnar inom grupperna I till IV, vilka äro
konstruerade efter samma standard, uppvisa rörliga och
fasta summakostnader, som stiga tämligen rätlinigt med
vagnarnas lastförmåga. Detta funktionssamband har
bestämts med hjälp av minsta kvadratmetoden, varvid
befunnits att

R = 103 + 38<i>P</i> och <i>F</i> = 3524 + 658<i>P,</i>
<table><td>där <td><i>P</i> = lastförmåga i ton.
<td><td><i>R</i> = rörliga kostnader i öre/mil.
<td><td><i>F</i> = fasta kostnader i kr./år.
</table>

Därvid har antagits att lastförmågan utgör för

<table>
<td><b>Grupp</b> <td c><b>I</b> <td c><b>II</b> <td c><b>III</b> <td c><b>IV</b> <td c><b>V</b><td c>
<td>           <td r> 2 <td r> 2,5 <td r> 2,9 <td r> 3,7 <td r> 3,7 <td>ton
</table>

<i>Totalkostnad för en transport.</i>

Totalkostnaden för en transport består dels av
undervägskostnader, dels av terminalkostnader.
Undervägskostnaderna bestå dels av den del av de fasta
kostnaderna, som kommer på den tid, körningen tar i
anspråk (körtiden erhålles lämpligen ur väg och
hastighet), dels av rörliga kostnader. Divideras
denna vagnkostnad med lastens vikt, erhålles
kostnaden i öre per tonkm. I stället för lastens vikt
införes lämpligen total lastförmåga multiplicerad med
en faktor för relativa utnyttjningen. Terminalkostnaden
utgör den kostnad, som förorsakas av lastning,
lossning, klarering osv. Terminalkostnaden utgör
produkten av fasta kostnader (fördelad per tidsenhet)
och terminaltiden.

Totalkostnaden för en transport blir sålunda

<table o>
<td v3>= <td>fasta kostnader x terminstid <td v3> +
<td><sc>————————————————————————————</sc>
<td c>användningstimmar pr år
</table>

<table>
<td> <td c>fasta kostnader <td v3> + rörliga kostn. <td v2>
<td><td>————————————————————————
<td><td>anv. tim./år x hastighet <td v3> x väg öre/ton
<td>+ <td 2>—————————————————————————————————————————
<td><td 2 c>lastförmåga x utnyttjningsgrad
</table>

eller

<table o>
<td v2 2c> <td c><i>F</i> <td v3><sup><b>.</b></sup> <td c>1 <td v3>+<i> R</i><td v2>
<td>—— <td>——
<td c><i>F</i> <td v3><sup><b>.</b></sup><i> t</i> + <td c><i>A</i> <td c><i>v</i> <td v5><sup><b>.</b></sup><i> s</i> öre/ton<tab>(1)
<td>—— <td 4>————————————
<td><i>A</i> <td 4 c><i>P <sup><b>.</b></sup>[phi]</i>
</table>

Här betyder <i>t</i> termmaltid i timmar/ton, <i>v</i> hastighet 
i km/timme, <i>s</i> = körsträcka i km (eventuell
framkörning, tom returkörning osv. inberäknat), <i>F</i> = fasta
kostnader i kr./år, <i>R</i> = rörliga kostnader i öre/km,
<i>A</i> = användningstimmar /år, <i>[phi]</i> relativ utnyttjning av
lastförmågan (räknat i genomsnitt över tur och
returkörning).

Med antagande att användningstiden är 2 400
timmar per år (8 timmars arbetsdag) får man för
grupperna I till IV

<table o>
<td v2> <td v3>(147 + 27,4<i>P</i>) <sup><b>.</b></sup> <td>1 <td v3> + 10,3 + 3,8<i>P</i> <td v2>
<td>—
<td v3>(147 + 27,4<i>P</i>)<i>t</i> + <td><i>v</i> <td v3> <sup><b>.</b></sup> s öre/ton<tab>(2) <footnote>Genom derivering av kostnadsformeln (2) med avseende
på <i>P</i> kan man erhålla den för varje transportavstånd mest
ekonomiska vagnstorleken, vilket direkt ger till resultat, att
de största vagnarna äro mest ekonomiska redan vid en à två
mils genomsnittligt transportavstånd. Tages hänsyn till att
hastigheten är lägre för de större vagnarna samt att större
svårighet finnes att fullt utnyttja de större vagnarnas
lastförmåga, fås ett helt annat resultat. Vid en större sänkning av
ovannämnda faktorer blir en mindre vagn mest ekonomisk
även på de <i>längsta</i> avstånden. Vid exempelvis en 10 %-ig
samtidig sänkning av hastigheten och utnyttjningsgraden bli
de största vagnarna ekonomiska vid ett genomsnittligt
transportavstånd av 3 à 4 mil.</footnote>
<td 3>——————————————————————————————————
<td 3 c><i>P <sup><b>.</b></sup> [phi]</i>
</table>

samt för grupp V

<table o>
<td v4>257 <sup><b>.</b></sup> <i>t</i> + (
<td>69,5 <td v3> + 5,73 ) <sup><b>.</b></sup> <td c><i>s</i> <td v3>  öre/ton<tab>(3)
<td>———— <td>————— 
<td c><i>v</i> <td><i>[phi]</i>
</table>

Terminaltiden varierar ganska starkt beroende på
trafikens art. De lägsta terminaltiderna, 0,3 timmar
per ton, förekomma vid speciellt lättlastat gods. För
styckegods angives i genomsnitt 0,7 timmar/ton, vid
distributionskörning upp till 1,5 timmar per ton.

Hastigheten <i>v</i> håller sig vid 30 km/timme utom
för de största vagnarna, där den är 25. I tättbebyggda
samhällen äro motsvarande siffror 20 resp. 15 km/tim.

Utnyttjningsgraden <i>[phi]</i> tycks variera mellan 0,85 och
0,25. Välskötta företag visa ett genomsnitt av
<i>[phi]</i> = 0,65 vid körning på längre sträckor. Vid lokal
trafik, exempelvis körning till och från järnväg,
håller sig <i>[phi]</i> vid omkring 0,5. <i>[phi]</i> = 0,65 förefaller vid
jämförelse med järnvägar, där <i>[phi]</i> = 0,40 à 0,45,
tämligen hög, <i>men man får komma ihåg, att bilarna, vilka 
realiter hittills, i motsats till järnvägarna icke varit
betungade med transportskyldighet, lätt kunna
undandraga sig deras trafik besvärande toppbelastningar,</i>




<i>samt att de genom justeringar i taxan lätt kunna draga
till sig gods i den godsfattigare trafikriktningen.</i>

<b>Järnvägstransporter.</b>

Järnvägstransporter debiteras efter en mångfald
tariffer. Dessa tariffer äro starkt differentierade med
hänsyn till
1. varans värde.
2. sändningens storlek.
3. önskad befordringshastighet.

De för vår jämförelseintressanta tarifferna äro
de ordinarie styckegods- och vagnslastgodstarifferna.
Styckegods avser sändningar från 0 till 2,5 ton och
debiteras enligt tarifferna 1 och 2 (se fig. 4).
Vagnslastgods om 2,5 till 5 ton debiteras efter tariff 3, 5--10
ton efter tarifferna 4--9 (10), laster om 10 ton och
högre enligt tarifferna 5 a--9 a samt 10--12 (13).
Specialtarifferna 13 och 14 användas för transporter av
lågvärdigt gods i fulla vagnslaster o. d. Dessutom
förekomma ett flertal smärre avgifter till järnvägen,
exempelvis täckningsavgifter, och vissa smärre
avgifter vid samtrafik, vilka dock för enkelhets skull
ej medtagas här.

<b>Jämförelse mellan bil- och järnvägstransportkostnader.</b>

Denna jämförelse har utförts i ett diagram, fig. 4,
med transportkostnaden i öre per 100 kg (för
erhållande av samstämmighet med tarifferna) som funktion
av transportavståndet. Kurvorna för
transportkostnader återgiva de ordinarie styckegods- och
vagnslasttarifferna 1--14 med tillägg för kostnaden för
tvenne anslutande biltransporter, varvid antagits en
bil om 2,5 ton (körsträcka 5 km, körhastighet 20 km
i tim, terminaltid 0,7 tim. per ton, utnyttjningsgral
0,5). Härvid erhålles en tilläggstransportkostnad av
54 öre per 100 kg för bägge anslutande transporterna,
Biltransportkostnaderna ha beräknats enl. följande
antaganden: <i>v</i> = 30 km/tim., <i>t</i> = 0,7 tim./ton,
<i>[phi]</i> = 0,65, varvid man får följande kostnader.
<table>
<td>Grupp   <td r>I <td>14,1 + 1,87 s <td c>öre/100 kg.
<td><td r>II <td>15,1 + 1,64 s<td c>,,
<td><td r>III  <td>15,8 + 1,51 s<td c>,,
<td><td r>IV  <td>17,4 + 13,4 s<td c>,,
<td><td r>V <td>18,0 + 1,24 s<td c>,,
</table>
En schematisk undersökning har dessutom
verkställts för en vagn i grupp V med tillkopplad släpvagn.
Ekipagets lastförmåga är 9 ton med i stort sett
samma förutsättningar som vid grupp V. Men med hänsyn
till att bensinåtgångeii stiger (30 %), olje- och
reparationskostnaderna för motorvagnen öka samt att
hastigheten blir lägre (25 km per tim.) erhålles

Grupp V + släpvagn 21,0 + 0,88 s öre/100 kg.

<img 1>
Fig. 4. Transportkostnader på  olika avstånd vid användande av lastbil (streckade linjer)
och järnväg med anslutande biltransporter (heldragna linjer).
</img>

Diagrammet torde i stort sett tala för sig själv. För
att underlätta diskussionen meddelas följande
uppgifter. Vagnar i grupperna I och II äro ännu så länge
dominerande i vårt land. Hösten 1931 uppvisade icke
mindre än 88 % av samtliga lastbilar i Sverige
tjänstevikter motsvarande grupperna I och II eller lägre
tjänstevikter. Medeltransportavståndet vid S. J. var
19.31 160 km. Av fig. 4 framgår att biltransportkostnaderna
ha samma stigning som styckegodstarifferna
mellan avstånd av 0--200 km. I övrigt ha
järnvägstarifferna lägre stigning än biltransportkostnaderna
På avstånd över 300 à 400 km kunna bilarna tydlige i
endast konkurrera med styckegodstarifferna. Vid
medeltransportavståndet 160 km hota de däremot
såväl 2,5 tonstariffen som de högre 5-tonstarifferna
4--6. Mellan 50 och 100 km kunna bilarna konkur
rera om det lågvärdiga godset tillhörande tarifferna
9--14. Vid 0--40 km dominera bilarna. Bilar med
släpvagn torde kunna konkurrera om hög var digt
vagnslastgods upp mot 500 km samt om medelvärdigt
gods vid medeltransportavståndet 160 km. Bilarnas
överlägsenhet på de kortaste avstånden och goda
konkurrenskraft på de medellånga beror till stor del
på de dryga kostnaderna för de anslutande
transporterna vid järnvägstransport. I de fall att dylika
anslutande transporter icke erfordras bli
järnvägarnas konkurrenskraft avsevärt mycket högre.

<b>Allmänna förhållanden som inverka på valet av
transportmedel.</b>

Vid alla samfärdsmedel inverkar en del förhållanden
som ej utan vidare kunna värdesättas i pengar,
men dock äro av så stor betydelse, att de icke ens
vid en schematisk undersökning kunna lämnas åsido.


Vi vilja här i korthet nämna följande ur vår undersökning.

<i>Befordringstiden</i> har en ganska mångsidig
inverkan. Ränteförlusterna på under transport
varande gods torde i allmänhet icke spela någon större
roll. Vid en räntefot av 6 procent och ett
varuvärde så högt som 10 kr. per kg är ränteförlusten
per dag endast ca 15 öre per 100 kg.

Vid i god tid planerade transporter torde
transporttiden icke spela någon större roll.
Järnvägstransporterna, vilka i allmänhet äro så ordnade, att
godset kan inlämnas den ena dagen vid arbetstidens slut
och är framme vid bestämmelsestationen påföljande
dag före arbetstidens början eller senare så snart
som möjligt äro i allmänhet tillräckligt snabba. Äro
transporterna däremot av mera brådskande natur,
komma de härvid eventuellt förlorade dagtimmarna
att framstå som en tidsförlust.

Under antagande att arbetsdagen sträcker sig från
klockan 8 till klockan 17 har undersökts ett antal
fall i olika avståndsrelationer vid S. J., varvid
befunnits
<table>
<td c>Avstånd, km.                   <td c>20        <td c>50         <td c>100       <td c>200     <td c>400
<td>Antal förlorade dagtimmar <td c>3/4 <td c>1 3/4 <td c>4 1/2 <td c>7 <td c>11 1/2
</table>
Härav framgår, att vid avstånd upp mot 100 km
föga är att vinna i tid genom biltransporter. Vid
200 km däremot, vid vilket avstånd en bil med
lätthet hinner framföras under nattimmarna, vinnes i
det närmaste en hel arbetsdag. Upp mot 400 km
där biltransporten tager även en del dagtimmar i
anspråk, vinnes även omkring en arbetsdag, varvid
dock är att märka att så långa transporter, om de
skola genomföras oavbrutet med bil, tarva tvenne
chaufförer, som alternera. Således är i enlighet med
ovanstående resonemang den största tidsvinsten
genom användande av bilar att påräkna
huvudsakligen vid medellånga transportavstånd. Sker
transporten över flera olika banor, bli siffrorna i
allmänhet ogynnsammare för järnvägstransporterna.

I många fall uppkomma tidsförluster vid
järnvägstransporter därigenom, att trafikkunden har
speciella krav på ankomst- och avgångstid, vilka ej
passa ihop med järnvägens tidtabell. (Arbetets
början i en fabrik, avgångstid för en med järnvägen ej
samarbetande båtlägenhet osv.) Dylika tidsförluster
uppgå i ogynnsammaste fall till närmare ett dygn.
Härvid är det ej alltid godstågens tidtabell, som är
avgörande. Exempelvis kan godsmagasinets
stängningstid i många fall vara den faktor, som gör
järnvägsbefordran oläglig för trafikkunden. Vidare är
att märka, att järnvägsvagnar i regel skola
beställas ett dygn i förväg.

I allmänhet är det sålunda i förväg icke planerade
eller av andra orsaker brådskande transportbehov,
som med hänsyn till befordringstiden tillgodoses med
bil direkt istället för med järnväg.

<i>Transportkvantitetens storlek.</i> Rationaliseringen
inom industrien och övriga näringsgrenar har bland
annat följt den linjen, att lagerhållningen i stor
utsträckning nedskurits eller ock i vissa fall slopats.
Härigenom blir varutillförseln tätare med mindre
transportkvantiteter i varje sändning. Järnvägarnas
tariffsystem, vilket premierar de stora sändningarna,
kommer givetvis att medföra olägenhet för dylika
småtransporter. Bilarnas landvinningar äro således
även en följd av ändrad organisation inom andra
grenar av näringslivet.

<i>Besvärets inverkan.</i> När med en järnvägstransport
följer exempelvis två anslutande biltransporter,
måste trafikkunden träda i förbindelse med icke
mindre än trenne av varandra oberoende
trafikföretag. Detta medför betydligt större besvär, än det
som uppkommer om direkttransport med bil
användes. Önskar exempelvis avsändaren ensam ordna
transporten är särskilt förbindelsen med den
bilföretagare, som skall transportera godset från järnvägen
till mottagarens dörr, svår att ordna. Sålunda
är det den direkta bekvämlighet, som
"dörr-till-dörr"-transporterna erbjuda den enskilde
trafikkunden, vilken här gör sig gällande. Mot denna
<i>enskilda</i> fördel måste dock vägas den <i>allmänna</i> fördel,
som det -- särskilt för de mindre järnvägsföretagen
-- så betungande samtrafiksystemet erbjuder. Detta
system innebär, att man kan sända gods från <i>ort till
ort</i> över olika banor med fraktpriser efter
genomgående avståndsberäkning enligt S. J:s tariffer. I
detta sammanhang bör dock ihågkommas, att
järnvägarna på senare tid försöksvis ordnat utkörningar.

<i>Emballage och förstört gods.</i> Många exempel
visa, att godsslag, som vid järnvägs- eller
biltransport fordra en mer eller mindre dyrbar emballering,
kunna lastas på bil utan eller med ett föga dyrbart
emballage. Exempel finnas på fall, där emballagekostnaden
utgör mer än 50 procent av frakten. Trots
att vid järnvägstransporter fordras betydligt
dyrbarare emballering synes bräckaget på ömtåligare
gods vid järnvägstransport vara högre än vid biltransport.

<tab><tab><tab><tab><tab>*

I stort sett äro järnvägstransporter billigare än
biltransporter. Men i speciella fall erbjuda bilarna
större fördelar, huvudsakligen på grund av
järnvägarnas tariff system. Tack vare den frihet
bilföretagen hittills åtnjutit, jämfört med järnvägarna, samt
tack vare vissa tekniska företräden äro bilarna som
transportmedel smidigare än järnvägarna, varför de
kunna draga åt sig det förmånligare godset, nämligen
det med hänsyn till avstånd, värde och jämn
tillförsel för trafikföretaget mest inkomstbringande godset.
Dessutom ha bilarna fördelen att kunna erbjuda priser,
som äro relativt oberoende av sändningarnas storlek.

</chapter>
<chapter name="TEKNOLOGFÖRENINGENS
HÖSTUTFLYKT.">
<h3>TEKNOLOGFÖRENINGENS
HÖSTUTFLYKT.</h3>
Det såg till en början knappast ut, som om den
beramade utflykten till Gävle, Sandviken och Karskär
skulle vinna den tillslutning som behövdes för att den
skulle komma till stånd, men i sinom tid hade
tillräckligt antal anmälningar inkommit, och när tåget avgick
från Stockholms Central onsdagen den 20 september
kl. 15,07, hade mellan 40 och 50 färddeltagare bänkat
sig i den reserverade vagnen. Där fanns en
representativ samling av nuvarande och förutvarande
stöttepinnar i föreningen och dessutom osedvanligt många
medlemmar av yngre årgångar. Icke så få deltagare
hade rest upp från landsorten för att vara med om
evenemanget.

Redan 35 minuter efter tågets ankomst till Gävle
(som vi av artigt tillmötesgående mot våra värdar

egentligen borde skriva Gefle), skedde samling till
middag å Grand Hôtels festvåning, där Tekniska
föreningen i Gefle mötte upp tillsynes mangrant med sin
ordförande, civilingenjör J. F. Hjorth, och
hedersledamoten, landshövdingen Sven Lübeck, i spetsen.
Därjämte närvoro representanter för de bada företag, vilka
stodo som värdar för den kommande dagens
studiebesök. Den stora matsalen, där middagen intogs, var
sålunda så välbesatt som behövdes för att verka
hemtrevlig, när direktör Kristoffer Huldt i ett kort
anförande hälsade de närvarande välkomna. En särskild
välkomsthälsning framfördes av landshövdingen, vilken
slitit sig loss från arbetet i länets prövningsnämnd,
"där man tillsåg att medmänniskorna ej blevo för högt
upptaxerade, för att tillbringa en stund hos kamrater,
som man ej kunde taxera tillräckligt högt".

Middagen övergick så småningom omärkligt i det
sammanträde som Tekniska föreningen i Gefle utlyst
dagen till ära och vilket egentligen bestod av ett
föredrag om Korsnäsbolagets ång- och kraftalstring, på ett
medryckande och instruktivt sätt framfört av
civilingenjör Lage Malm. Vid det därefter fortsatta
sam-kvämet presenterade landshövdingen sitt län, dess
natur, näringar och invånare i ett med anekdoter lagom
späckat anförande. Samkvämet fortsatte sedan i den
bästa stämning. Eventuella luckor i konversationen
utfylldes mer än väl av tvenne musikkapell, som
serverade ett divertissement, bestående av operapotpourrier,
schlager, pantomim och jiggning i blandning.

Torsdagen den 21 hade runnit upp med strålande
solsken, när färddeltagarna samlades till kaffefrukost
i den s. k. svinottan kl. 7,45. Tåget till Sandviken
avgick kl. 8,30, och resvägen lät deltagarna se ett stycke
Gästriklandsnatur i den tidigaste höstfägringen. Efter
ankomsten till Sandviken tågade man upp till parken
framför brukskontoret, där dagen förut de sista
arbetena fullbordats med ett lika säreget som vackert
monument, brukets år 1863 anskaffade stora
ånghammare, vilken härmed förskonats från dylika gamla
trotjänares vanliga öde att nedskrotas. Vid hammaren
hälsades deltagarna välkomna av disponent Fredrik
Göransson, och sedan uppdelning i grupper ägt rum,
vidtog en givande rundvandring genom brukets olika
avdelningar, sintringsverket, hyttan, martin- och
elektrostålverken, varm- och kallvalsverken samt
laboratorierna.

Det var en trött men tacksam skara som tre timmar
senare samlades i brukshotellet till en superb
lunchmåltid, vilken på disponent Göranssons begäran icke
stördes av andra tal än de absolut nödvändiga. I stället
fingo färddeltagarna tillfälle att med brukets ingenjörer
i lugn och rö dryfta spörsmål av mer eller mindre
teknisk art.

Utbytet av dessa samtal måtte ha varit givande, att
döma av den försening som uppstod vid extratågets
avgång till Gävle. Efter ett par lokbyten nåddes så
småningom Karskär, där en likaledes i grupper under
sakkunnig ledning ordnad rundvandring genom
anläggningarna vidtog. Måhända var tiden litet för knappt
tillmätt för att anläggningarna skulle hinna studeras
med den grundlighet de voro värda. I alla händelser
torde deltagarna ha hunnit lära sig skilja mellan de
av sulfat och sulfit framkallade luktsensationerna samt
få en rätt god uppfattning av ang- och kraftcentralen,,
vilken redan den motiverade ett besök vid verken.

Sedan värdarna på stället avhurrats, gick färden åter
till Gävle, där den reserverade vagnen i Stockholmståget
väntade. Klockan 8 på aftonen nåddes åter
resans utgångspunkt, och deltagarna kunde, innan de
skildes åt, komma överens om att årets höstutflykt
blivit ett både givande och roande evenemang tack
vare Sandvikens järnverks, Korsnäsbolagets och
Tekniska föreningens i Gefle storartade gästfrihet och
slutligen men icke minst tack vare föreningens ledning,
enkannerligen dess sekreterare, byråchefen K. A.
Fröman, som burit ansvaret för den omsorgsfulla
organisationen av resan.

</chapter>
<chapter name="SIGNALANLÄGGNINGEN VID SPÅRVÄGSTUNNELN
SKANSTULL--SLUSSEN I STOCKHOLM.">
<h3>SIGNALANLÄGGNINGEN VID SPÅRVÄGSTUNNELN
SKANSTULL--SLUSSEN I STOCKHOLM.</h3>
<poem>I anslutning till kapten Gunnar Ekwalls
beskrivning av tunnelbanan Skanstull --
Slussen i Teknisk tidskrift Väg- och
vattenbyggnadskonst nr 7--8, 1933, meddelas
härmed en beskrivning av signal- och
säkerhetsanläggningen vid banan, hämtad
ur den till invigningen den 30 september
av Stockholms stads gatunämnd och a.-b.
Stockholms spårvägar gemensamt utgivna
skriften.
</poem>
För reglering av tågens gång och framförande på ett
betryggande sätt har tunnelbanan försetts med
automatisk blockanläggning med elektriska ljussignaler.
Dessa signaler regleras av tåget självt, när detta befar
de från varandra isolerade spårledningar
(blocksträckor) i vilka spårsystemet uppdelats. Isolationen
mellan två intill varandra liggande spårledningar
åstadkommes medels fibermellanlägg, som isolera
skarvjärnen från skenorna och dessa från varandra. Som
emellertid båda rälssträngarna i spåren skola användas
som återgångsledning för banströmmen, hava
impedansförbindningar inlagts vid spårledningarnas ändpunkter.
Dessa förbindningar tillåta driftströmmen (likström)
att gå fram i skenorna och via särskild återgångsledning
tillbaka till kraftkällan, men å andra sidan hindra de
signalströmmen (växelström) från spårmatningstransformatorerna
att gå från en spårledning till en annan.

Signalanläggningons beskaffenhet framgår av den
här avbildade planen och principschemat (fig. 1).

Vid spårledningarnas gränser äro signaler (A3, A4
osv.) uppsatta, vilka visa grönt ljus, om den
framförliggande spårledningen är fri att mottaga tåg.
Befinner sig däremot ett tåg på spårledningen, visar
motsvarande signal rött ljus. Signalernas utseende och
placering i tunneln framgår av fig. 2.

Som framgår av fig. 1 ingå de olika spårledningarna
S1, S2 osv. i ett elektriskt ledningssystem, bestående
av nyssnämnda spårmatningstransformator TS2 samt
de båda rälssträngarna i spåret mellan transformatorn
och ett spårrelä RS2. Detta relä påverkas av signalströmmen
och manövrerar medels kontakter signalen A3.

Så snart ett tåg lämnat spårledningen S2, kan ett
annat tåg ingå på denna sträcka under förutsättning
att det förstnämnda tåget skyddas av en bakomvarande
stoppsignal (A4). Skulle en dylik stoppsignal utebli,
t. e. om den röda lampan är sönder, brytes strömmen
till spårmatnmgstransformatorn TS2 genom en kontakt
å det med signalens (A4) röda lampa seriekopplade
reläet Ljr A4. Detta relä sluter strömmen endast
under förutsättning att den röda lampan lyser.
Uteblir således stoppsignalen från A4, kan spårreläet RS2
ej få någon ström. Detta relä håller därför signalen
A3 på "stopp", och något tåg kan således ej utgå på
spårledningen S2, så länge sträckan S3 är upptagen
av tåg. Någon risk för att sistnämnda tåg kan bli
påkört bakifrån av ett tåg, som passerat den släckta
stoppsignalen A4, förefinnes alltså ej. När det å
spårledningen S3 varande tåget fortsatt och denna sträcka
åter blivit fri, sluter spårreläet RS3 strömmen till
spårledningen S2, vars relä RS2 då attraheras och
omkopplar signalen A3 till grönt.

<img 1>
Fig. 1. Plan och principschema för signalanläggningen vid tunnelbanan Skanstull--Slussen i Stockholm.
</img>

<img 1>
Fig. 2. Interiör av betongtunneln, visande signalernas placering på linjen.
I spåret i förgrunden synes det lock som täcker impedansförbindningen.
</img>

Å en illuminerad sparplan, uppsatt i kontrollrummet
vid Slussen, angives medels lampor, om spårledningarna
äro fria eller upptagna av tåg. När spårledningen
är fri, lyser en mot ledningen svarande lampa.

Förutom nämnda blocksignaler finnes en signal A2,
som anger läget av skiljeväxeln (8) mellan
tunnelbanan och spåret i Götgatan. Signalen visar ett grönt
ljus, när växeln ligger i farbart läge till tunnelbanan,
och två gröna ljus, när växeln ligger i ett till
Götgatan förande läge. Intager växeln en mellanställning,
visar signalen rött sken.

För att signalera infart söderifrån tjänstgör signalen
Al, vilken normalt står på "kör" men vilken
automatiskt går på "stopp", efter det ett tåg passerat
kontaktledning K1 och kvarstår i stoppställning, tills tåget
inkommit på spårledning S1. Signalen A1 kan även ställas
på "stopp" från kontrollrummet vid Slussen, om det
skulle vara nödvändigt att stoppa trafiken in mot
tunneln. Vid ett dylikt tillfälle hindrar alltså signalen
S1 ett söderifrån kommande tåg att stanna å Götgatan
närmast tunnelinfarten, där det skulle blockera den
korsande körtrafiken.

Denna korsande gatutrafik å Götgatan regleras
medels signalerna G1--G5. När hinder för
gatutrafiken ej förefinnes, visa dessa signaler grönt sken.
När däremot ett annalkande tåg befinner sig på ett
förut bestämt avstånd från korsningen, inkopplas för
ett par sekunder gult ljus å signalerna, varigenom
gatutrafikanterna förberedas på den kommande
signalväxlingen. Denna grön-gula signal efterföljes därpå
av rött. När tåget passerar korsningen, inkopplas gult
ljus tillsammans med det röda, och när gatutrafiken
åter kan få korsa spårvägsspåren, visa signalerna
G1--G5 ånyo grönt ljus. Signalen G2, vilken är
avsedd för gångtrafikanter, visar dock endast grönt och
rött ljus utan mellankoppling av gult.

Vid den provisoriska ändstationen vid Slussen finnas
särskilda signal- och säkerhetsanordningar för
reglering av trafiken å plattformsspåret. Skilje växeln (4)
mellan plattforms- och säkerhetsspåret leder i normalt
läge till säkerhetsspåret. Medels en elektrisk
drivanordning omställes växeln automatiskt i läge till
plattformsspåret en viss tid efter det tåget kommit in på
spårledningen S6. Denna tid är fastställd efter den
på sträckan tillåtna tåghastigheten. Går tåget med
större hastighet än den tillåtna, omlägges ej växeln,
och om tåget då av någon anledning ej kan stanna
framför växeln, ledes det in på säkerhetsspåret. Går
däremot tåget med normal hastighet, omlägges växeln,
varvid signalen A8 visar "kör", under förutsättning, att
spårledningen S9 (plattformsspåret) är fri från tåg.
Så länge tåg befinner sig på spårledningen S8, kan
växeln ej omläggas, men när tåget passerat S8, omlägges
växeln automatiskt. Det förefinnes således säkerhet för
att växeln ej kan omställas under det att tåg passerar
densamma. Växeln kan även manövreras från
kontrollrummet eller lokalt om så skulle erfordras.

Förbundna med blockanläggningen och manövrerade
av denna finnas dessutom särskilda anordningar, genom
vilka trafikanterna erhålla upplysningar om tågens
ankomst till stationerna samt om tågens destination.
Dessa upplysningar meddelas å ljustablåer, uppsatta över
stationernas plattformar. När exempelvis ett söderifrån
kommande tåg inkommer å spårledningen S1,
tändes ljustablån vid Ringvägens station, angivande,
att ett tåg mot Slussen är i annalkande. När tåget
avgår och inkommer på spårledningen S4, släckes tablån
åter men tändes en liknande tablå vid Södra Bantorgets station.

För tåg från Slussen söderut finnas tvenne olika
ljustablåer vid stationerna, den ena gällande
Enskedebanan, den andra örbybanan. I kontrollrummet vid
Slussen finnes en tryckknapp för vardera banans ljustablåer.
Skall exempelvis ett tåg avgå till Enskedebanan,
nedtryckes vederbörande, knapp i god tid före avgången.
Samtidigt omkopplas även utfartssignalen A10 till
"kör". När tåget avgått och inkommit på
spårledningen S11, ställes signalen A10 på "stopp".
Strömimpulsen från tryckknappen i kontrollrummet
repeteras automatiskt fram till ljustablån vid Södra
Bantorget, vilken därvid tändes, angivande att ett tåg å
Enskedebanan lämnat Slussen. När tåget därpå avgår
frän Södra Bantorget, släckes tablån vid denna station
och tändes motsvarande tablå vid Ringvägens station.

För utväxling av meddelanden mellan personalen vid
de olika stationerna finnes en telefonanläggning med
automatväxel.

Anläggningarna för block- och signalsystemet hava
projekterats och utförts av Signalbolaget i samråd med
a.-b. Stockholms spårvägar.

</chapter>
<chapter name="NOTISER">
<h3><i>NOTISER</i></h3>
<b>Rostningsförsök med järntråd.</b> Statens
provningsanstalt har i dagarna offentliggjort en redogörelse
(Meddelande 58, Greger och Virgin) för vissa försök,
avseende rostbeständighet m. m. hos olika slag av
järntråd, vilkas resultat erbjuda mycket av intresse.
Undersökningen igångsattes år 1927 på bekostnad av
jernkontoret och avsåg att utröna olika järnsorters
användbarhet för telegraftråd. Försöken hava sålunda
utförts å 3 mm tråd (kalldragen från 5 mm valstråd),
vilken underkastats konstgjord åldring genom kokning
i 5 %-ig sodalösning under 15 min. De använda
järnsorterna voro följande:
<table>
<td c><td c><td c ><td c><td c>Analys<td c><td c><td c>
<td c>Beteckning<td c>Kvalitet<td c>C %<td c>Mn %<td c>Si %<td c>P %<td c>S %<td c>Cu %
<td c>A<td>Martin (basisk) . . . <td c>0,08<td c>0,36<td c>--<td c>0,009<td c>0,022<td c>
<td c>B <td>Martin (sur) . . . <td c>0,12        <td c>0,18      <td c>0,006      <td c>0,030      <td c>0,018<td c>
<td c>C<td>Martin med Cu (bas.) . . . <td c>0,07      <td c>0,39    <td c>0,06     <td c>0,010    <td c>0.018     <td c>0,30
<td c>D<td>Elektrostål . . . <td c>0,03   <td c>0,10    <td c>spår    <td c>0,020    <td c>0.015<td c>
<td c>E<td>Elektrostål (armcolikn.) . . . <td c>0,03      <td c>0,04      <td c>,,<td c>0,008    <td c>0,008<td c>
<td c>F<td>Elektrostål med Cu . . . <td c>0,04     <td c>0,12       <td c>,,       <td c>0,016    <td c>0,018     <td c>0,15
<td c>G<td>Martin (basisk) . . . <td c>0,04      <td c>0,05      <td c>--     <td c>0,005    <td c>0,035<td c>
<td c>H<td>Lancashire . . . <td c>0,06      <td c>0,01    <td c>0,04     <td c>0,069    <td c>0,007<td c>
<td c>J<td>Lancashire . . . <td c>0,035    <td c>spår  <td c>0,010    <td c>0,050    <td c>0,004<td c>
<td c>K<td>Lancashire . . . <td c>0,035       <td c>,,        <td c>0,010      <td c>0,024      <td c>0,004<td c>
<td c>L<td>Lancashire . . . <td c>0,03        <td c>0,06      <td c>0,08        <td c>0,019      <td c>0,007<td c>
<td c>M<td>Martin (bas.), armco . . . <td c>0,03      <td c>0,03    <td c>0,003    <td c>0,003    <td c>0,012     <td c>0,047
</table>
Trådarna upphängdes i fria luften på tre ställen,
dels vid provningsanstalten, dels vid lokstallarna vid
Sundbyberg och dels vid Västkusten, där de utsattes
för saltmättad blåst. Rostningen bestämdes efter 9, 12,
24 och 48 månader genom uppmätning av trådarnas
elektriska motstånd, en metod, som visat sig giva
tillräckligt noggranna värden å rostningen. Den
genomsnittliga årliga motståndsökningen jämte de olika
järnsorternas specifika ledningsmotstånd framgår av
följande tabell:
<table
<td c><td c><td c><td c>Spac. ledningsmotstånd
<td c>Beteckning<td c>Kvalitet<td c>Motståndsökning %<td c>ohm X mm<sup>2</sup> / m
<td c>C    <td>Martin med Cu . . . <td c>5,5                   <td c>0,1440
<td c>F    <td>Elektrostål med Cu . . . <td c>6,0                   <td c>0,1144
<td c>A    <td>Martin, basisk . . . <td c>6,5                   <td c>0,1223
<td c>B <td>Martin sur . . . <td c>7,2                   <td c>0,1180
<td c>L. <td>Lancashire . . . <td c>7,6                   <td c>0,1079
<td c>J <td>Lancashire . . . <td c>7,8                     <td c>0,1094
<td c>K <td>Lancashire . . . <td c>7,9                     <td c>0,1053
<td c>M    <td>Martin, armco . . . <td c>8,0                   <td c>0,1043
<td c>D    <td>Elektrostål . . . <td c>9,3                   <td c>0,1043
<td c>H    <td>Lancashire . . . <td c>9,5                   <td c>0,1103
<td c>G    <td>Martin, basisk . . . <td c>10,3                   <td c>0,1038
<td c>E    <td>Elektrostål, armcoliknande . . . <td c>12,2                   <td c>0,1049
</table>
De kopparhaltiga stålen visa alltså minsta avrostningen.
Av de övriga materialen visar martinstålet
av vanlig kvalitet med ordinära mängder kol och
övriga ämnen den minsta avrostningen. Martin- och
elektrostålen med laga halter av kol och övriga ämnen
har undergått den största rostningen, det armcoliknande
elektrostålet har erhållit större avrostning än
de andra. En mellanställning intaga lancashirejärnen
och armco.

I avseende på specifika elektriska ledningsmotståndet
blir ordningen mellan materialen följande: <i>Grupp 1.</i>
Martin- och elektrostål utan koppar och med låga
halter av kol och övriga ämnen samt armco (lägsta
motståndet). <i>Grupp 2.</i> Lancashire järn med låg fosforhalt.
<i>Grupp 3.</i> Lancashire med relativt hög fosforhalt.
<i>Grupp 4.</i> Elektrostål med koppar och med låga halter av kol
och andra ämnen. <i>Grupp 5.</i> Martin av vanlig kvalitet
utan koppar. <i>Grupp 6.</i> Martin av vanlig kvalitet med
koppar (högsta motståndet). Endast de två första
grupperna fylla telegrafverkets fordringar på specifikt
ledningsmotstånd. Samtliga sorter fylla telegrafverkets
fordringar i avseende på draghållfasthet; i fråga
om vridningsprov fylla alla utom lancashirejärnet
fordringarna.


<b>Ny metod för framställning av generatorgas.</b> Vid
framställning av kolgas övergår endast ca 25 % av
kolets kemiska energi till gasen, medan resten
återfinnes i koks, tjära, bensol och andra biprodukter.
Däremot kan man överföra hela energien i kolen till
gasen, om denna framställes i generatorer med hjälp
av en blandning av syre och vattenånga, som
omvandlar kolet i koloxid och vätgas. I allmänhet sker
syretillförseln genom inblåsning av luft, varvid
kvävehalten i luften åstadkommer en betydande nedsättning
av gasens värmevärde, så att denna visserligen blir
användbar som industrigas men däremot ej som
hushållsbränsle. Om man däremot i stället för luft
inblåser syrgas i generatorn, erhåller man en starkgas
med bränslevärdet ca 3000 Kal/m<sup>3</sup>.

I tidskriften "Forschungen und Fortschritte" (20
september 1933) har professor Rudolf Drawe vid
tekniska högskolan i Berlin behandlat detta ämne. Han
anför, att en gasgeneratoranläggning enligt vattenånga-syrgassystemet
efter hans anvisningar prövades i full
skala år 1927 och därvid visade sig ekonomiskt
bärkraftig. Försöken utfördes medels en med vridbar
rost försedd generator med 1 m<sup>2</sup> schaktarea, vilken
beskickades med brunkolsbriketter. Generatorn
omsatte pr timme mer än 500 kg brunkol; åtgången av
syrgas var 1 m<sup>3</sup> (normaltryck) pr 4 à 5 kg briketter
och åtgången av vattenånga 2 à 3 m<sup>3</sup> pr m<sup>3</sup> syrgas.
Några driftsvårigheter, orsakade av slaggning o. d.,
förekommo ej. Gasen kunde emellertid ej användas
som hushållsgas.

Problemet att enligt nämnda system framställa en
högvärdig gas har nu, enligt vad professor Drawe
meddelar, blivit löst av Lurgi-Gesellschaft fiür
Wärmetechnik i Frankfurt a. M. genom användande av en
vattenång-syrgasblandning av högt tryck, 20 at. Därvid
användas i förväg torkade, småstyckiga brunkol som
bränsle. Försök ha visat, att man i en enda
gasgenerator med ca 2 m schaktdiameter kan omsätta 60 à 70
ton brunkolsbriketter pr dygn och därvid erhålla 60 000
å 70 000 m<sup>3</sup> högvärdig hushållsgas med ett tryck av
20 at. Med 30 sådana generatorer skulle man kunna
tillgodose gasbehovet i hela Gross-Berlin, ett område
med ca 4 mill. invånare.

Åtgången av syre pr m<sup>3</sup> gas uppges vara 0,15 m<sup>3</sup>,
motsvarande ett pris av 0,24 pf. pr m<sup>3</sup> gas. Denna
kostnad anses dock uppvägas av metodens fördelar:
bortfallet av komprimeringen av gasen, billig och
effektiv gasrening, stor kapacitet hos anläggningen och
smidig anpassning efter gasbehovet.

Det uppges, att metoden kan användas även för
andra bränslen än brunkol, samt att såväl gasens
kvalitet som kapaciteten hos generatorerna lätt kan ändras
genom reglering av syrgas-vattenångblandningens
sammansättning och tryck.

En mera detaljerad redogörelse för dessa försök
återfinnes i Metallgesellschafts Mitteilungen, häfte 8,
augusti 1933.

<b>Statstjänstemän pensioneras i SPP.</b> Ett märkligt
prejudikat har uppkommit genom ett i konselj den
26 maj i år fattat beslut att bemyndiga
vattenfallsstyrelsen att träffa avtal med Svenska
personalpensionskassan (SPP) om obligatorisk
familjepensionsförsäkring för de icke-ordinarie befattningshavarna vid
statens vattenfallsverk. Jämlikt det ovannämnda
bemyndigandet har sådant avtal sedan ingåtts, och
pensioneringen trädde i kraft den 1 juni. Initiativet till
pensioneringens ordnande har utgått från en inom
verket befintlig personalförening, och det nu godkända
pensioneringsförslaget har uppburitc av en bland
personalen förefintlig enhällig opinion.

Den huvudsakliga innebörden av pensioneringsplanen
är följande. Samtliga manliga sådana extra och extra
ordinarie tjänstemän vid vattenfallsverket, vilka av
statsverket äro tillförsäkrade egen pension (en grupp
omfattande ca 320 personer), anmälas obligatoriskt till
inträde i SPP. Härigenom bliva dessa tjänstemäns
änkor och barn berättigade till s. k. helkollektiv
familjepension, dvs. till en pension som efter
tjänstemannens död utgår till änkan, så länge hon lever ogift
och till varje efterlevande barn intill dess det uppnår
21 års ålder, ävensom för tid som omedelbart följer
därefter, därest det då skulle vara fullständigt och
varaktigt arbetsoförmöget.

Änkepensionens årsbelopp uppgår till 23 % av
tjänstemannens årliga slutlön å billigaste ort,
oberäknat dyrtidstillägg. När de efterlevande utgöras av
änka och ett eller flera barn, förhöjes pensionsbeloppet
på sedvanligt sätt.

Kostnaderna för pensioneringen bestridas i sin
helhet av tjänstemännen själva genom fortlöpande
avgifter, som erläggas från inträdet i SPP intill
pensionsåldern. För tid utöver 3 månader, varunder en
tjänsteman är arbetsoförmögen, åtnjuter han befrielse från
avgifternas erläggande.

När en tjänsteman erhåller ordinarie tjänst,
överflyttas hans pensionering till Civilstatens änke- och
pupillkassa (CÄP). Dit överlämnas också hans i SPP uppsanv
lade tillgodohavande (den s, k. premiereserven), därest
och i den mån han är skyldig att till CÄP erlägga
retroaktivavgift. For ev. återstående tillgodohavande
erhåller han i SPP fribrev, dvs. nedsatt pensionsrätt utan
avgiftsskyldighet.

Utöver den pension, som obligatoriskt tecknas i SPP,
har varje tjänsteman rätt att enligt inom SPP gällande
regler individuellt bygga ut sin försäkring så, att den
svarar mot hans speciella behov.

Enär ett fullständigt genomförande av nu beskrivna
pensioneringsplan skulle hava medfört alltför
betungande kostnader för nuvarande befattningshavare,
hava vissa inskränkningar i planen gjorts för dessa.
Genom utnyttjande av de ur SPP:s överskottsmedel för
vattenfallsverkets personal utgående årliga
avgiftsnedsättningarna och genom viss förskottering från
vattenfallsstyrelsens sida hava inskränkningarna kunnat
stanna vid att den personal, som nu är över 60 års ålder,
uteslutits och att de äldre tjänstemännens familjepensioner
något nedsatts, i intet fall dock med mer än 30 %.

Pensioneringsplanen ansluter sig nära till den
pensionering, som är för verkets ordinarie tjänstemän
ordnad hos CÄP. En jämförelse mellan denna pensionering
och den, som nu ordnats för de icke ordinarie
befattningshavarna, ger vid handen, att utom i ett hänseende
den senare genomgående är fördelaktigare än den förra.
Undantaget avser storleken av barnpensionerna, vilka
äro lägre i SPP än i CÄP. Fördelarna ligga främst i ett
mera ändamålsenligt avgiftssystem: avgiftsbetalningen
slutar alltid senast vid pensionsåldern, avgiftsbefrielse
inträder vid arbetsoförmåga, och inga retroaktivavgifter
tillämpas. Vidare är att nämna inom SPP gällande
rätt för efterlevande barn att vid arbetsoförmåga
åtnjuta pension även efter 21 års ålder, rätten till
pensioneringens individuella utbyggande samt rätten att vid
avgång ur tjänst el. dyl. åtnjuta fribrev i stället för att
-- såsom är fallet i CÄP -- pensionsförsäkringen
tvångsavbrytes. Vad kostnaderna angår, hava undersökningar
visat, att de båda pensionsinrättningarna äro med
varandra jämnställda.

Frågan om familjepensionering för extra statstjänstemän
i allmänhet har varit föremål för statsmakternas
övervägande i mer än ett tiotal år utan att tidigare
hava lett till något resultat. Den nu för en
tjänstemannagrupp uppnådda lösningen är märklig dels
därigenom, att nämnda grupp icke-ordinarie
statsjänstemän är den första, som erhållit pensionsrätt för sina
familjer, dels därigenom att detta är första gången,

som statstjänstemän blivit obligatoriskt anslutna till en
enskild pensionsinrättning.

<b>Nya kurser i svetsnings- och verkstadsteknik.</b>
Hantverksinstitutet i Stockholm anordnar under närmaste
tiden tvenne kurser inom de mekaniska områdena efter
i viss mån nydanande program, nämligen dels en
<i>fortsättningskurs i gas- och elektrisk svetsning</i> den
21/11--1/12 1933 i samarbete med Svenska
studiekommissionen för svetsningsfrågor och dels en <i>mästarekurs för
smides- och mekaniska verkstadsidkare</i> i samarbete med
Sveriges smides- och mekaniska verkstadsidkares
riksförbund den 5/12--16/12 1933.

Svetsningskursen, som förutom de båda huvudämnena
gassvetsning och elektrisk svetsning även behandlar
mera speciell svetsningsteknik, såsom arcatomsvetsning
och svetsning av rostbeständigt material, är i viss mån
en påbyggnad till föregående, kortare svetsningskurser,
under det att mästarekursen, som i viss mån avser att
ersätta och komplettera föregående stålbehandlingskurser,
går efter en helt ny kursplan, som förutom
stålbehandling även upptager smides- och pressarbeten,
maskinarbeten samt reparationer av motorer och
lantbruksmaskiner.

Vardera kursen omfattar ca 70 timmars undervisning,
vid vilken studietimmarna i logisk följd omväxla med
studiebesöken och de praktiska övningarna i institutets
verkstäder

Avgiften är för varje kurs 75 kr. (för hantverksförenings
medlemmar 60 kr.). Närmare upplysningar om
kursprogrammen jämte inträdesfordringar och
möjligheter att erhålla resebidrag etc. tillhandahållas direkt
från Hantverksinstitutet, Nytorgsgatan 17, Stockholm.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Svenska teknologföreningens avdelning för teknisk
undervisning</b> sammanträdde den 4 maj<footnote>Referatet tidskriften tillhanda den 13  sept.<tab> <i>Red.</i></footnote> i föreningens
lokal under ordförandeskap av professor W. Fellenius.
Närvarande voro 35 personer, bland vilka märktes
tekniska högskolans rektor professor Henrik Kreüger och
t. f. kanslirådet i ecklesiastikdepartementet greve A.
Ehrensvärd.

Sedan protokollet från föregående sammanträde
justerats och årsberättelsen för 1932 föredragits, höll
ordf. en parentation över de bortgångna ledamöterna
professorerna Erik G:son Odelstierna och Walfrid
Pettersson, varjämte företogs inval av nya medlemmar i
avdelningen.

Tekniska högskolans sekreterare civilingenjör <sc>Erik
Philip</sc> inledde diskussionen rörande tekniska
högskolans speciallärare och deras ställning vid högskolan.

Talaren gav först en historik över hithörande
förhållanden alltifrån Teknologiska institutets inrättande
till våra dagar, samt övergick därefter till denna frågas
nuvarande läge.

För närvarande finnas fyrtiotvå speciallärarbefattningar
och från och med den 1 juli i år kommer det att vid
högskolan finnas fyrtiosju speciallärarbefattningar.

Speciallärarnas arvoden äro synnerligen växlande
från lägst 1 200 kronor till högst 7 200 kronor per år.
Visserligen kunna flera speciallärarbefattningar
förenas hos samma person, men genom ett särskilt kungl.
brev finnes föreskrivet, att innehavare av speciallärarbefattningar
ej må uppbära arvode med högre belopp än sammanlagt
7 200 kronor.

Bland de frågor, som för närvarande äro särskilt
aktuella, kan påpekas frågan om speciallärarnas
anställningsförhållanden. Före stadgan av den 18 juni
1926 blevo speciallärarna förordnade "tills vidare",
men, enligt nyssnämnda stadgar, vilka även för
närvarande gälla, anställas speciallärarna tills vidare
under perioder om 5 år och upptages frågan om
tillsättande av respektive befattningar sålunda av
lärarkollegiet till ny behandling efter utgången av varje
dylik 5-årsperiod. Speciallärarna hava vid olika
tillfällen påpekat olägenheterna av detta anställningsförfarande
och den stadgekommitté, som blivit av lärarkollegiet
tillsatt för att inkomma med förslag till en del
behövliga ändringar i stadgarna, har för avsikt att
föreslå kollegiet att begära sådan ändring i stadgarna,
att anställningen skulle ske på samma villkor som före
år 1926.

En annan för speciallärarna viktig fråga är pensionsfrågan.
Under hela den tid som dylika pensionsärenden
behandlades av ecklesiastikdepartementet genom
särskilda propositioner till riksdagen i varje fall, beviljades
speciallärarna pensioner i förhållande till deras arvoden
och efter fyllda 65 år, när speciallärarbefattningen
innehafts i minst tjugo à tjugofem år. För närvarande
ligga emellertid alla dylika pensionsfrågor under
finansdepartementet och detta departement har trots
tillstyrkan från statskontoret i en del fall under senare år
ej hos riksdagen föreslagit pensioner åt speciallärare
vid högskolan. Departementets motiv har härvid varit,
att pension ej borde beviljas, när befattningen kan
anses utgöra en bisyssla och, underligt nog, har även
av finansdepartementet hänsyn tagits till
befattningshavarens ekonomiska ställning vid avskedstagandet.
För närvarande finnes dock hos kungl. maj:t förslag
om allmän pension även för icke ordinarie
befattningshavare i statens tjänst, och man kan hysa
förhoppningar om att denna fråga kommer att erhålla en
lycklig lösning.

I den efterföljande diskussionen framhöll docent
<sc>Öman</sc> olägenheten av att speciallärarna, vilka tillsättas
efter sakkunnighetsutlåtande på enahanda sätt som
professorerna, endast förordnas på 5 år, ty härigenom
komma dessa sakkunnigutlåtanden att upphävas efter
5 år -- ett förhållande som för ifrågavarande
sakkunnige är föga angenämt.

Professor <sc>Kreüger</sc> sade, att 5-årsperioden nog hade
tillkommit därför att man ansåg den vara lämplig på
grund av teknikens snabba utveckling. Emellertid bör
det icke vara svårt att göra förändringar, själv
vore talaren för sin del för en återgång till det gamla
sättet för speciallärarnas tillsättning. Beträffande
lönerna ansåg tal. att en höjning f. n. vore alldeles
utesluten. Framhöll den fördel speciallärarna ha genom
att kunna utöva verksamhet på laboratoriet.
Statsmakternas behandling av senaste årens pensionsfrågor
var synnerlig beklaglig. Frågan fick icke släppas, utan
man måste kämpa så kraftigt som möjligt för saken.

Civilingenjör <sc>Davidsson</sc> framhöll, att speciallärarna
äro, liksom professorerna, skyldiga tillse, att lämplig
litteratur finnes att tillgå för de studerande. Detta
åliggande uppfylles som bekant ofta genom utgivandet
av kompendier. Om lärarens anställningsform är
mycket löslig, kan det tänkas, att hans intresse för
åstadkommandet av läroböcker slappnar, i all
synnerhet som utgivandet av ett kompendium kan draga en
kostnad av 3 000 à 4 000 kronor, varigenom ekonomisk
förlust lätt kan uppstå å ett sådant arbete. Det är
nämligen ingalunda säkert, att en ny lärare vill följa
ett kompendium, som är baserat på en företrädares
föreläsningar.

Docent <sc>Öman</sc> påpekade, att för speciallärarna
lokalerna äro mycket ojämnt fördelade, samt att det nog i
allmänhet erbjuder svårigheter att göra något av ett
ämne utan att disponera lokaler därför, önskemålet
är, att varje speciallärare har åtminstone ett rum till
sitt förfogande.

Civilingenjör <sc>Schlyter</sc> ansåg utgivandet av
kompendier vara en synpunkt att räkna med. Det kan
emellertid förekomma fall då femårsperioden kan vara för
lång, man kan t. e. komma inför den situationen att ett
par ämnen sammanslås. Tal. framställde frågan om
icke pensionsfrågan skulle kunna ordnas så, att det ålåg
varje person att avsätta ett belopp till pension, vilket
t. e. inskrevs i någon slags medlemsbok. Var och en
bör ha en pension, som står i samband med tjänstetid.

Docent <sc>Hasselrot</sc> påpekade att enligt det framlagda
förslaget för pensionsfrågans ordnande blir det
anordnat ungefär så som ingenjör Schlyter förordat. Alla
tjänstemän bidraga med ett visst årligt belopp och
staten utbetalar full pension vid uppnådd pensionsålder,
om vederbörande då är i tjänst och har uppnått vissa
tjänsteår och en avkortad pension, om han avgår före
"pensionsålderns inträde.

Bergsingenjör <sc>Berglund</sc> frågade efter vilka grunder
avlöningen för speciallärarna beräknades.
Speciallärarna uppbära f. n. avlöning efter antalet
föreläsnings- och övningstimmar, men hänsyn förefaller icke
ha tagits till det ofta krävande arbete, som kan åligga
vederbörande i egenskap av institutionsföreståndare.

Professor <sc>Kreüger</sc> meddelade beträffande
lokalfrågan, att han ämnade påbörja en utredning för att
klargöra behovet av lokaler vid högskolan. Tal.
hoppades att man inom en icke allt för avlägsen framtid
skulle få denna fråga ordnad. Tal. klarlade de
principer efter vilka speciallärarnas löner beräknas.

Ett par undervisningsfilmer samt ett par filmer av
tekniskt intresse: "Brandprovning av betongbjälkar'*
och "Skadegörelse i trä av hussvamp och insektslarver
samt hjälpmedel däremot" visades, varefter följde supé
och samkväm samt fortsatt filmförevisning. <tab><i>J. H--g.</i>

<b>Svenska spårvägsföreningen</b>
avhöll sitt årsmöte den 1 och 2 sept. i Norrköping. I
mötet deltogo förutom talrika representanter för
landets spårvägsföretag och enskilda medlemmar av
föreningen även en del särskilt inbjudna bland vilka
märktes borgmästaren G. A. Björkman, stadsfullm.
ordf. rådman N. Sjöström, drätselkammarordf. bankir
J. Fristedt, överste John Ekelund och linjedirektör E.
Ahlbom.

Vid mötets öppnande den 1 sept. hälsade
linjedirektör Ahlbom välkommen å Norrköpings stads
vägnar, varefter föreningens ordinarie presidium
direktörerna G. Hellgren och C. A. Reuterswärd förstärkta
med linjedirektör Ahlbom utsagos till presidium.

Mötesprogrammet upptog som första föredrag en
redogörelse för Norrköpings kommunala affärsverk av
direktör Sven Andersson, Norrköping, vilken i korta
drag skildrade utvecklingen av stadens gas- och
elektricitetsverk samt spårvägar. Den aktuella frågan om
radio störningar från spårvagnar belystes därefter av
maskiningenjören E. Engdahl, Stockholm, i samband
varmed ingenjör Glas i ett diskussionsinlägg redogjorde
för telegrafverkets undersökningar härutinnan i
Stockholm. Ingenjör Sven E. Wickströms, Stockholm,
föredrag om vissa nykonstruktioner å bussar, prövade vid
Stockholms spårvägar, avsåg väsentligen erfarenheter
med Lysholm-Smiths hydrauliska växel,
Hesselman-motorn, vissa karosserikonstruktioner och
Transit-bromsen. Rullande materiel, verkstäder och hallar
berördes i en rapport av direktör E. Hultman, Malmö,
som därvid bland annat omnämnde en amerikansk
expertkommittés arbete å detta område. Efter
lunchrast skildrade samme föredragshållare några
trafikintryck från en resa till Amerika sommaren 1933,
varvid han bland mycket annat kraftigt underströk den
ekonomiska fördel många amerikanska spårvägar haft
genom tillämpande av enmansdrift även på relativt
trafikstarka linjer. Ombudsmannen Wilh.
Augustinsson, Stockholm, redogjorde därefter för aktuella
skadeståndsspörsmål vid spårvägs- och busstrafik och
direktör Hilding; Ångström, Uppsala, resumerade den
behandling frågan om stads- och förortstrafiken rönt vid
sommarens kraftkonferens. Slutligen behandlade
byråassistenten E. Tengblad trafikpersonalens tjänstgöring
i vagnarna, varvid på ett förtjänstfullt sätt frågan om
dennas förhållande till allmänheten och vice versa
belystes. På kvällen gav Kommunala affärsverken
middag för konferensdeltagarna.

Lördagen den 2 sept. besågs först Norrköpings
elektricitetsverks ångcentral och spårvägshallar, varefter man
gjorde en färd med den nya förortslinjen norröver till
östra Eneby för att sedan starta en bussfärd till
Linköping och Svenska järnvägsverkstäderna, vilkas
tillverkning av busskarosserier, flygmaskiner,
Parcapannor m. m. besågs under ledning av den nye chefen
kapten P. Koch jämte medhjälpare. Efter lunch under
järnvägsverkstädernas värdskap företogs hemfärden via
det nyrestaurerade Vreta Kloster och Stjärnorps gamla
slottsruin, bägge vid Roxen.

</chapter>
<chapter name="INSÄNT">
<h3><i>INSÄNT</i></h3>
<b>Ett motorproblem".</b>

Till Redaktören för Teknisk tidskrift, Stockholm.

Undertecknad, en 18 års yngling, vill härmed
vördsamt bedja Eder att gratis intaga bifogade annons i
Teknisk tidskrift. Jag har köpt en North East
bilgenerator, 6 volt, i en skrotaffär i Katrineholm till det
oerhört billiga priset av 1 kr. Efter vad jag själv sett och
även fackmän förklarat är den fullkomligt felfri. Om
jag hade en motor skulle jag med lämplig växling
sammankoppla den med generatorn på en gemensam
bottenplatta och erhålla en utmärkt laddningsapparat för
laddning av min 4 volt ackumulator, som jag för övrigt fått
i julklapp. Jag sluppe då att betala kr. 1:50 i mån. för
laddning och till frakt för ackumulatorn, vilket är
påkostande. Som jag ej heller har råd att köpa någon beg. motor
tänkte jag att det möjligen skulle kunna finnas någon
givmild person i Eder tidnings läsekrets, som har någon
begagnad motor, som han kunde och ville skänka mig.
Jag har ej heller råd att betala för annonsens införande.
Som jag är mycket intresserad av mekanik och
elektroteknik, har jag försökt att skaffa mig plats i någon
verkstad el. dyl., men har ej lyckats och är sålunda
arbetslös. Jag skulle bli mycket glad och tacksam om
Redaktören ville tillmötesgå min begäran med att gratis
intaga min annons i Teknisk tidskrift. Jag har försökt
att göra annonsen så kort som möjligt. Det vore skada
om jag ej kunde få någon nytta av min präktiga
generator. Ett tag tänkte jag att sälja den till någon
bilverkstad, som jag hade fått veta betala 10 à 15 kr. för
dyl., men fann ej någon köpare på grund av att min
generator är avsedd för remdrift. Teknisk tidskrift
finnes tillgänglig å Katrineholms stadsbiblioteks läsrum
och jag kan där se om annonsen införes.
-- -- -- -- -- -- -- --
Hildersberg, österåker d. 19/9 1933.
<tab><tab><tab><tab><tab><tab><tab><tab><tab>Vördsamt.
<tab><tab><tab><tab><tab><tab><tab><tab><i>Lennart Johnsson.</i>

Teknisk tidskrift kan av principiella skäl icke gratis
upplåta sina annonsspalter. Då Lennart Johnssons
brev emellertid är <i>ett</i> belägg så gott som något på
svenska folkets ofta omvittnade, men ej alltid lika lätt
verifierade tekniska intresse, har tidskriften gärna velat
framlägga detta dokument -- självfallet även i den
förhoppningen att Lennart Johnsson skall få sin motor
av någon hygglig farbror. <tab><tab><tab><tab><tab><i>Red.</i>

<h3>På grund av tillfällig utrymmesbrist finnas sammanträdena införda på annonssidan VI.</h3>

</chapter>
<chapter name="TEKNISK TIDSKRIFT
HÄFT. 40 ÅRG. 63 7 OKT. 1933">
<h1>TEKNISK TIDSKRIFT</h1>
<h2>HÄFT. 40 ÅRG. 63 <tab>7 OKT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Några ord om forskningen i industriens tjänst, av fil. lic. Bertil Stålhane. - Folke Johansson †.
-- Ekonomisk översikt. -- Notiser. -- Sammanträden.

</chapter>
<chapter name="NÅGRA ORD OM FORSKNINGEN I INDUSTRIENS TJÄNST.">
<h2>NÅGRA ORD OM FORSKNINGEN I INDUSTRIENS TJÄNST.</h2>
<h3>Av fil. lic. <sc>Bertil Stålhane.</sc></h3>
<poem>Det till Ingenjörsvetenskapsakademien
anknutna Elektrovärmeinstitutet har i
dagarna verkat i tio år och utger med
anledning härav en skrift, innehållande ett
30-tal uppsatser, vilka belysa institutets
verksamhet. Teknisk tidskrift har beretts
tillfälle att i förväg publicera en av
inledningsartiklarna, som berör förhällandet mellan
teknik och vetenskap, en fråga av stort
aktuellt intresse i alla industriländer.
</poem>
Man behöver sannerligen icke gå i teknokraternas
skola för att lära sig inse vetenskapens och
teknikens betydelse i våra dagar. Människan har
behagat utforma det moderna samhället så, att kampen
för tillvaron ovillkorligen fordrar ständigt utnyttjande
av alla tekniska resurser. Den "krassa verkligheten"
tillåter helt enkelt icke något stillestånd i den
rasande tekniska utvecklingen eller fred i den
fruktansvärda konkurrensen industrier och länder emellan.
Produktionen måste ständigt ökas och förbilligas,
kvaliteter måste höjas, råmaterial utnyttjas mera
effektivt, nya varuslag lanceras och -- sena tiders
"teknik"! -- marknader skapas och upparbetas.

I denna situation har den vetenskapliga
forskningen -- bortsett alltså från sitt rent ideella värde --
en viktig funktion som ett av industriens främsta
hjälpmedel. Särskilt det nuvarande svåra tidsläget
har framtvingat en allmän insikt om <i>det systematiska
forskningsarbetets grundläggande betydelse för den
tekniska utvecklingen,</i> och i få länder saknas numera
institutioner -- fristående eller knutna till
undervisningsanstalter eller direkt till industrien -- där,
jämsides med det ständigt fortlöpande ingenjörsarbetet
i driften, aktuella tekniska problem bearbetas och
vetenskapligt arbete bedrives med syfte på praktisk
tillämpning. Den tid torde vara förbi, då
naturvetenskapens resultat i allmänhet betraktades enbart
såsom kulturprydnad och forskningen lämpligen
bedrevs som tidsfördriv på lediga stunder.

Många anse, säkerligen icke utan skäl, att vi i
Sverige, i jämförelse med andra länder, giva den
tekniskt-vetenskapliga forskningen alltför litet stöd och
utrymme i det nationella arbetsprogrammet och att
därigenom en viss risk för att vårt land förlorar sin
framstående position inom flera tekniska områden
föreligger. Å andra sidan kunna vi kanske i viss
mån trösta oss med att individuellt intresse och
läggning för tekniskt och vetenskapligt arbete är
ovanligt allmänt förekommande hos oss svenskar,
vilket måhända förklarar, att vårt land på
ifrågavarande område alltjämt väl hävdar sin ställning
gentemot andra, även större och rikare nationer.
Denna särskilda håg förklarar ju också, att
ingenjörskonsten hos oss har förnämliga traditioner, även
företrädd såsom systematisk forskning. Man kan
nämligen konstatera, att det motsatsförhållande
mellan vetenskap och teknik, som faktiskt varit
för-härskande under lång tid också hos oss och först
under de senaste åren fullständigt utjämnats, icke
alltid varit rådande, utan att den systematiska
experimentella forskningen med direkt praktisk syftning
har mycket gamla anor.

(Av utrymmesskäl har här utelämnats en historisk
återblick beträffande bl. a. vetenskapsakademiens
ursprungliga syften och utveckling samt särskilt
Mårten Triewalds insats på det naturvetenskapliga
forskningsområdet. <tab><tab><tab><tab><tab><i>Red.</i>)

Det må vara nog i detta sammanhang att
erinra om den åtskillnad, som så småningom inträdde
mellan vetenskap och teknik i och med industriens
snabba frammarsch. I sak har naturligtvis det
direkta sambandet alltid existerat, i det teknikens
stora landvinningar möjliggjorts endast tack vare
vetenskapens upptäckter och teorier. Men
organisatoriskt och individuellt inträdde snart en uppdelning
med ganska skarpa gränser. Teknikens och
produktionens män betraktade med en viss nonchalans de
enligt mångas mening tämligen onyttiga vetenskapsmännen,
som å sin sida kanske satte en ära i att driva
sin vetenskap såsom l'art pour l'art.

Ännu för ett fåtal år sedan kunde man nog
urskilja ett visst motsättningsförhållande mellan trenne
tämligen artskilda representanter för teknik och
vetenskap. <i>Vetenskapsmannen,</i> i stort sett utan
förståelse för det praktiska livets aktuella
tekniskt-ekonomiska krav. <i>Ingenjören i driften,</i> "teknikern", i
sin tur många gånger utan förståelse för betydelsen
av vetenskapens rön och teorier. Och slutligen i
kanske delvis självförvållad särställning <i>"uppfinnaren",</i>
oförstående inför andras brist på förståelse för hans idéer.

Utan att på något sätt nedsätta värdet av alla de
betydande tekniska prestanda, vilka härröra från
dem, som föredrogo att titulera sig uppfinnare, kan

man nog säga, att det tekniska framåtskridandet
endast i ringa utsträckning baserar sig på mer eller
mindre epokgörande patenterade "uppfinningar".
Så t. e. konstateras inledningsvis i ett nyligen hållet
föredrag om uppfinnarverksamheten vid ett av våra
förnämligaste industriföretag: "Man kan knappast
säga, att Aseas utveckling under de gångna 50 åren
i någon utslagsgivande grad varit grundad på
uppfinningar av det s. k. epokgörande slaget. I mycket
högre grad har utvecklingen berott på en teknisk
framstegsverksamhet, som icke direkt satt spår i
patentlitteraturen" (B. Nordfeldt, ref. Industritidningen
Norden, 31 maj 1933).

Frågan är om man icke ofta -- naturligt nog --
negligerar betydelsen av just det ständigt
fortlöpande, mindre uppseendeväckande uppfinnarearbete,
som utföres av i stort sett alla tekniker och
vetenskapsmän i industriens tjänst, och inera uppskattar
så att säga fristående tekniska nyheter, vilka
emellertid ofta visa sig ha värde endast som material till
tidningsskriverier. Att verkligen uppfinna något helt
och hållet nytt, torde ju för övrigt gränsa till det
orimliga, eftersom alla idéer i större eller mindre
utsträckning grunda sig på kännedomen om förut
kända konstruktionselement och teorier. I
strömmen av "nya uppfinningar", som ständigt flödar,
trots de överfyllda patentregistren, förekomma också
många, som kommit till stånd endast genom en ofta
förbluffande fördomsfrihet beträffande naturlagarnas
giltighet.

Av alla "uppfinningar" äro kanske en tiondel över
huvud taget möjliga att praktiskt realisera, en
hundradel icke förut kända och sålunda patenterbara,
och en tusendel möjliga att omsätta i praktiken med
ekonomisk fördel. Sannolikt avtager proportionen
ännu hastigare. Att utan vidare omvandla en lång
patentförteckning till en teknisk meritlista, kan
sålunda många gånger vara vilseledande. Patentverkets
gallring säger ju icke något om en uppfinnings värde
i praktiken och utesluter kanske icke alltid
principiella oegentligheter. Men även ett gott uppslag
kan icke alltid omsättas till praktisk fördel eller
växlas i pengar. Vägen från idéer och mer eller
mindre ofullständiga experiment till teknisk drift är
oftast mycket lång. Organisationsfrågor,
affärsintressen och andra krafter göra sig gällande och
uppfinnaren såsom fristående företeelse får nog i regel
finna sig i att själv i viss mån bliva behandlad som
femte hjulet under vagnen, kanske ofta beroende på
att uppfinningen i själva verket icke varit färdig eller
att den ekonomiska kalkylen krävt betydande
modifikationer.

För att så vitt möjligt förhindra verkliga
orättvisor, som göra, att en uppfinnare många gånger icke
ens får äran av en värdefull uppfinning, än mindre
ekonomisk fördel, bistår i vårt land Svenska
uppfinnareföreningen med råd rörande exploatering av
patent, en verksamhet som utan tvivel är av behovet
påkallad, i synnerhet som dessa exploateringsproblem
ibland kunna vara betydligt mer svårlösta än
det ursprungliga rent tekniska problemet. En annan
del av uppfinnareföreningens verksamhet, som synes
vara värd ännu större uppmuntran, går ut på att
granska idéer och förslag samt till- eller kanske
oftast avråda sökande av patent och. fortsatt
experimentarbete. Denna sovring och rådgivande
verksamhet har givetvis stor betydelse, i det den enskilde
kan besparas onödig ekonomisk förlust och
besvikelse samt patentverket och det allmänna besparas
en onödig tidsspillan och kostnad. Ett studium av
patenthandlingar ger nämligen ganska snart exempel
på de mest häpnadsväckande uppfinningar, som
alltför många gånger långt ifrån representera några
tekniska framsteg och som följaktligen icke heller borde
behöva belasta patentlitteraturen. Ett mera ovanligt
exempel härpå -- som likväl har även sentida
värdiga efterföljare inom olika områden -- utgör
svenska patentet n:r 15316: "Blomstergödningsämne
bestående af 37 gram hornboskapsgödsel, 15 gram
torfmull, 15 gram hönsgödsel, 4 gram benmjöl, 3 gram
sot, 5 gram släckt kalk, 5 gram aska af barrträd, 4
gram hornboskapsblod, 6 gram hästblod, 3 gram
svinblod, 1 gram hönsblod, 1 gram kanel och 10 droppar
parfym." Vid läsningen av ett dylikt patentanspråk
är man nästan färdig att tilltro både uppfinnaren och
det i allmänhet föga gemytliga patentverket ett visst
skämtlynne, särskilt med tanke på kanelen och parfymen.

Om vi emellertid i konstellationen vetenskapsmannen,
ingenjören och uppfinnaren i detta sammanhang
övergiva den sistnämnde, kunna vi konstatera
ett alltmer utjämnat motsatsförhållande och närma
oss i och med de senaste årens utveckling den "högre
enhet", som representeras av <i>vetenskapsmannen med
teknisk inriktning och ingenjören med vetenskaplig
utbildning.</i> Även bortsett från teknikens och
vetenskapens många specialgrenar föreligger givetvis
enviss uppdelning ifråga om verksamhetens art, vilken
med tanke på arbetsuppgifternas mångfald och
omfattning är lika naturlig som nödvändig, men sam
bandet, samarbetet mellan vetenskapsmän och
teknici är numera en självklar sak.

Förutom organisatören, finansmannen, försäljaren;
reklammannen osv., vilka alla ha viktiga uppgifter i
den moderna industrien, framstår väl först och främst
ingenjören i direkt industritjänst -- teknikern med
rent praktisk arbetsuppgift -- som den
betydelsefullaste kraften i industriell verksamhet. Självfallet
beror ju också ett driftsresultat på <i>hur</i> en tillverkning
bedrives beträffande maskinell utrustning och
apparatur, kontroll och systematisering i fabriken etc. Att
utarbeta en idé i princip är en sak -- omsätta den i
praktiken en annan. Därför ser man ju också ofta
stora "uppfinningar" begåvade med två fäder, en
teoretiker och en praktiker. Ett numera klassiskt
exempel är ju Haber-Bosch-metoden för
ammoniakframställning av luftkväve, som så småningom växte
till jätteindustri, ett resultat av samarbete mellan
Haber, kemisten-vetenskapsmannen och Bosch,
teknikern-driftsledaren.

Emellertid förutsätter ett effektivt utnyttjande av
vetenskapens senaste rön, att även teknikern har
delvis teoretisk vetenskaplig utbildning. Hur stort
värde praktisk erfarenhet och maskinella resurser än
ha, kan man dock aldrig förneka teoriens
grundläggande betydelse. Det är endast teorien, som kan
skapa sammanhållning, system -- som kan giva
arbetshypoteser, vilka möjliggöra en logisk utveckling
av tekniskt-vetenskapligt arbete. Vilken
användbarhet besitta icke termodynamikens matematiskt
formulerade satser? Vilken enhetlighet ger icke
exempelvis den elektromagnetiska vågteorien, som

sammanför så skilda fenomen som radiovågor, ljus och
röntgenstrålning?

Teorien ger givetvis icke i och för sig ett praktiskt
resultat. Många gånger kan en riktig princip och en
gynnsam kalkyl aldrig omsättas i praktiken på grund
av alltför stora praktiska svårigheter, men å andra
sidan är ju tekniskt nyskapande numera så gott.som
helt baserat på teoretiska utredningar. Vilka
raffinerade kalkyler ligga icke till grund för utförandet
av många gånger tillsynes okomplicerade
konstruktioner, till exempel löphjulet i en vattenturbin eller
ugnskroppen i en högfrekvensugn,

Viktigt nog är naturligtvis att icke "vanligt sunt
förnuft" skymmes av alltför mycket teoretiska
spekulationer och formler. Det är på sitt sätt ett
ganska väl funnet uttryck, som en skribent använder i
en uppsats om utarbetandet av en viss teknisk
process (grafitframställning enligt Acheson's metod):
"-- -- -- es blieb auch hier der Tatkraft eines durch
wissenschaftliche Vorstudien noch umbelasteten
Kopfes vorbehalten, das Verfahren in grösstem Umfange
zur Ausführung zu bringen." Men nog förefaller den
komplimang uppfinnaren får något tvivelaktig.

Sunda förnuftet får å andra sidan icke heller
förtryckas av förstockad tro på den praktiska
erfarenhetens regler och recept. Det ligger en hel del i den
bekanta historien om Henry Ford, som vid
engagerandet av en tekniker med uppgift att åstadkomma
helt kontinuerlig maskinell tillverkning av glasrutor,
såsom främsta kompetensvillkor fordrade att
ingenjören i fråga <i>icke</i> förut arbetat i glasbranschen.

I viss mån gälla nog genom alla tider de ord, som
uttalades av en filosof och naturforskare för mer än
2000 år sedan (Demokritos ca 400 f. Kr.) "det är
större att tänka än att veta", men att på basis av
självständig tankeverksamhet bygga upp numera
erforderliga, även relativt elementära teorier, kan ju
icke ens det största snille medhinna under hela sitt
liv. Här förutsattes ovillkorligen studier, undervisning.
Kraven på den teoretiska delen av ingenjörens
utbildning bli också allt större, med desto mera fog
tycker man, eftersom den verkliga praktiska
sakkunskapen i alla fall aldrig vinnes förrän ute i driften.
Att lägga in så mycket teoretisk allmänbildning och
specialkunskap som möjligt i den tekniska
undervisningen och sedan låta den praktiska utbildningen i
specialfacket giva sig själv i industrien synes också
vara en allmän tendens för närvarande.

Vår nation har ju lyckats ganska väl bevara sin
plats såsom ett av de högststående "ingenjörsfolken",
givetvis till stor del tack vare våra förnämliga
tekniska undervisningsanstalter. Men utvecklingen går
snabbt framåt och risken för att bliva efter
föreligger ständigt. Det kan vara motiverat att här citera
några ord av professor J. A. Hedvall i hans
utomordentligt intressanta "reseskildring" "Modern
kemisk-teknisk undervisning och forskning" (Tekniska
samfundets minnesskrift 1882--1932): "Vid
jämförelse med förhållandena i utlandet är det uppenbart,
att Sverige måste komma betydligt på efterkälken,
om den del av undervisningen, som skall ge den
egentliga skillnaden mellan ingenjörer av lägre och
högre utbildning, <i>den teoretiska skolningen,</i> icke
tillgodoses enligt moderna krav. Det säger sig självt,
att det icke runt om ute i världen slagits in på en
väg mot solidare teoretisk skolning och därtill svarande
institut, lärareantal och utrustningsmedel, om
det icke varit en tvingande nödvändighet. Det är ej
nöjet att slösa med medel, som åstadkommit de
modernt utrustade forskningslaboratorierna, utan <i>det är
industriens krav på ingenjörer av annan typ än den
gamla verkmästaretypen. Tekniken är en vetenskap,
kanske den svåraste, och den måste betjänas med
ingenjörer, som fått en motsvarande utbildning."</i>

En fullgod tekniskt-vetenskaplig utbildning ger
ingenjören möjlighet att i samband med driften följa
med "senaste nytt" och i praktiken utnyttja
nytillkomna resurser. Men själva nyskapandet, det
systematiska sökandet efter nya möjligheter och
kombinationer, det rent vetenskapliga ingående studiet av
ett material eller ett förlopp, kunna mera sällan
industriens ingenjörer prestera av den enkla
anledningen att tiden icke räcker till. Dagens
fabrikationsproblem, den löpande driften kräver vanligen helt sin
man och ger icke ofta tillfälle till vetenskaplig
forskning i egentlig mening. Även i vårt land med dess
relativt små resurser finnas ju visserligen
forskningslaboratorier anknutna till vissa industrier, men
huvuddelen av vetenskapligt arbete bedrives
alltjämt i samband med undervisningen vid
högskolor och universitet, där också många glänsande
resultat, även på senare tid, väl hävdat Sveriges
ställning som ett av naturvetenskapernas tryggaste
hemvist. Den rent vetenskapliga produktion, som där
kommer fram, har sålunda mycket stor nationell
betydelse, en betydelse, som på senare tid mer allmänt
erkännes även från "tekniskt" håll.

Emellertid föreligger icke alltid -- eller kanske
rättare mera sällan -- den direkta anknytningen
mellan vetenskapens resultat och industriens
problem. Härtill kommer, att även om det
vetenskapliga arbetet vid en undervisningsanstalt är direkt
inriktat på aktuella tekniska problem, dess fullföljande
ovillkorligen distraheras och fördröjes av omsorgen
om själva undervisningen, vilken självfallet är en
synnerligen viktig uppgift i och för sig. På grund
av industriens ständigt stegrade behov av
tekniskt-vetenskaplig forskning har man också på senare tid
i de flesta länder inrättat särskilda laboratorieinstitutioner
-- med ekonomiskt stöd från stat, industri
eller enskilda - vilkas uppgift just är att bedriva
forskning med direkt syftning på teknisk tillämpning.
I de stora industriländerna finnas numera ett
stort antal dylika institutioner med allmänt tekniskt
eller specialiserat arbetsprogram, i många fall
gigantiska företag med millionbudget.

I vårt land, där de ekonomiska möjligheterna
alltid äro förhållandevis små och med nuvarande
konjunkturläge statskassan är särskilt hårt anlitad och
industrien befinner sig i verkligt nödläge, äro
möjligheterna att utvidga forskningsresurserna och inrätta
nyo institutioner givetvis ganska små. <i>Å andra
sidan är ju ett effektivt bedrivet tekniskt-vetenskapligt
forskningsarbete till industriens tjänst mer än
någonsin av behovet påkallat just i dessa för handel
och industri svåra tider.</i> Systematisk tillämpning
av forskningens senaste rön i industrien, teknisk
utveckling och rationalisering behöver ju icke alltid
betyda införande av arbetsersättande maskiner eller
psykotekniskt utstuderade metoder för utnyttjande
av arbetskraften, det kan i stället innebära höjning
av kvalitet, bättre utnyttjande av råvarutillgångar,

skapande av ny produktion -- allt framsteg, som
kunna bidraga till att stärka landets ställning och
utöka arbetsmöjligheterna.

Ehuru en utvidgning av forskningsverksamheten
framför allt kräver pengar, förefalla svårigheterna
härvidlag vara av icke enbart ekonomiskt utan även
organisatoriskt slag. Erfarenheten ha ju visat, att
även de mest storartat upplagda institutioner med
fulländad utrustning och riklig penningtillgång icke
alltid giva värdefulla resultat i samma proportion.
Tvärtom synes det snarare vara regel, att de stora
utländska anstalterna, särskilt om de äro
konstituerade enligt mer eller mindre byråkratiskt schema,
drivas med synnerligen dålig verkningsgrad -- som
väl är för övrigt, då detta förhållande minskar faran
för att vi i vårt land bliva alltför långt efter i den
tekniskt-vetenskapliga kapplöpningen. I många fall
kan det ju vara svårt, att för det stora antalet
arbetsplatser i en omfattande organisation över
huvud taget finna lämpliga medarbetare, bland
vilkas kvalifikationer teoretisk utbildning och
praktisk erfarenhet äro kombinerade med den speciella
"forskarläggning", som förenar ständigt arbetande
fantasi, skrupulös noggrannhet och ett aldrig
svikande intresse. Men bortsett från urvalet av
medarbetare ligger nog förklaringen till den nedsatta
effektiviteten till stor del däri, att framgång i
forskningsarbetet förutsätter, att ett visst svängrum för
enskilt initiativ förefinnes, att de rent intuitiva
insatser, som de facto äro av stor betydelse även för
det mest systematiskt upplagda arbete, icke
förkvävas och att den omedelbara kontakten med
problemen i "verkliga livet" icke förloras, vilket lätt
nog inträffar om organisationen är alltför storartad
och forskningsprogrammet alltför vidlyftigt.

En areopag av lärde, där medlemskap är en
utmärkelse och vars utlåtande inrymmer högsta
auktoritet, är givetvis en viktig samhällsfaktor. En
kommitté av sakkunnige har självfallet stor betydelse,
då det gäller att exempelvis skapa en kompromiss
av olika intressen, infora normer och; standardisera
eller skaffa en överblick i en situation och få fram
en problemställning. Men själva arbetet på de
enskilda problemen får icke tyngas av olika
intressehänsyn eller av högtidlighet och formalism. Där kan
endast den enskildes initiativ, fantasi och
ihärdighet giva resultat, särskilt om det gäller att inför
ett av industrien uppställt aktuellt tekniskt-vetenskapligt
problem fort och billigt "uppfinna på uppdrag".

Å andra sidan är det ju endast i speciellt
gynnsamma fall som forskningsarbete kan drivas så, att
det i och för sig bär sig som enskilt företag.
Förenat med syftet och tvånget att förtjäna pengar
förlorar arbetet dessutom lätt nog sin fullt objektiva
karaktär och växlas in på de linjer, där eri snar
inkomst står att uppbringa, medan viktiga problem,
som kanske kräva planmässigt arbete på längre sikt,
få träda tillbaka.

Man har ju också tidigt insett betydelsen av att
de möjligheter, som industrilaboratorier och
läroanstalter erbjuda, då det gäller att tillvarataga
uppslag och prestationer från enskilt håll, kompletteras
med möjlighet till ekonomiskt stöd av särskilda
anslagsmedel, i främsta rummet i sådana fall, då ett
resultat väntas vara av intresse för teknisk verksamhet
i allmänhet eller av påtaglig nationalekonomisk
betydelse. Dylikt ekonomiskt stöd har ju i inånga
fall lämnats både direkt av statsmedel och från vissa
institutioner, såsom vetenskapsakademien,
jernkontoret och ingenjörsvetenskapsakademien i form av
"anslag", stipendier, lån etc.

Beträffande tekniskt-vetenskapligt arbete har ju
särskilt ingenjörs vetenskapsakademien, jämsides med
sin samlande och ledande verksamhet, en viktig
uppgift såsom hjälpande ekonomisk försyn då det
gäller att understödja uppfinningar, idéer och
uppslag. Tack vare statsanslag och donationsmedel
kunde ingenjörsvetenskapsakademien sålunda redan
från början förmedla tämligen stora summor bland
enskilda forskare och forskningsinstitut. Betydelsen
av denna rent ekonomiska understödsverksamhet
framhävdes också på ett drastiskt sätt av
verkställande direktören i redogörelsen för
ingenjörs-vetenskapsakademiens tillkomst och uppgifter vid
dess första högtidssammankomst (1920), där det bl. a,
heter: "Den lättfattligaste definitionen på en
akademi sådan som denna är helt enkelt den att det är ett
samfund, som är till för att göra av med penningar,
i det här fallet för åstadkommande av
tekniskt-vetenskapliga forskningsarbeten"
(ingenjörsvetenskaps-akademiens handlingar nr 1, 1921).

Emellertid räcker det självfallet icke enbart med
att göra av med pengar, det måste också presteras
resultat i rimlig proportion till kostnaden, och helst
-- i dessa tider av fruktansvärd internationell
konkurrens -- för industrien direkt användbara resultat.
Hur man med vissa begränsade ekonomiska
resurser skall få ut mesta möjliga resultat av forskningen
är ju också ett högaktuellt problem, som för
närvarande diskuteras med livligt deltagande av olika
intressenter.

En del av svårigheterna har redan berörts. Direkt
anknytning av forskningsarbetet till industrien
medför ofta alltför speciell inriktning på dagens problem
och distraktion av driftsbekymren, varjämte
objektiviteten lätt nog kan påverkas av
konkurrensförhållanden och dylikt. De stora
tekniskt-vetenskapliga undervisningsanstalterna ha visserligen den
fördelen, att de i stor utsträckning äro försedda med
väl utrustade laboratorier, vilka lämpligen kunna
användas för forskningsarbete jämsides med
laborationsövningar, rnen då själva undervisningen
givetvis bör komma i främsta rummet, blir omsorgen om
densamma en i viss mån hämmande faktor
beträffande forskningen. Dessutom föreligger nog icke
alltid den omedelbara kontakt med tekniken och
industrien, som är av stor betydelse för forskningens
inriktning och bedrivande. Samma risk för
isolering från de aktuella problemen drabbar ju också
de fristående, <i>helt</i> anslagsförsörjda forskningsinstituten,
där dessutom av olika skäl en viss nedsättning
kan befaras beträffande livaktighet och entusiasm,
som utan tvivel äro nödvändiga för bedrivande av
allt framgångsrikt arbete.

Någon generell lösning av problemet "forskningens
rationalisering" står säkerligen icke att finna. Då
för övrigt några stora ekonomiska insatser från
industrien eller betydande ingrepp i statskassan till
forskningens fromma knappast torde kunna påräknas
för närvarande, får väl forskningsarbetet --
åtminstone tillsvidare -- i stort sett bedrivas med hänsyn

till redan befintliga resurser och kombinationsmöjligheter.

<i>En</i> väg, som synes erbjuda många fördelar, är den
som återfinnes i elektrovärmeinstitutets och det
nyligen tillkomna ang värmeinstitutets arbetsprogram.
Dessa forskningsinstitut ha av sin ledare och
skapare, civilingenjör Otto Stålhane, med stöd från
ingenjörsvetenskapsakademien, under loppet av 10
år från en blygsam början utvidgats till att numera
omfatta en medarbetar stab, som, huvudsakligen på
basis av laboratorieundersökningar, per år bearbetar
ett 100-tal tekniskt-vetenskapliga problem, även på
vitt skilda områden -- elektrovärine, teknisk kemi
metallurgi, eldningsteknik, ångteknik m. m. --
varvid uppgifterna kunna avse utredningar,
konstruktioner eller utarbetande av nya processer.

Instituten ha i stort sett varit självförsörjande, i
det samtliga utgifter (numera överstigande 100 000
kronor per år) omfattande såväl löner som laboratorieutensilier
och allmänna omkostnader täckts å
ena sidan och till största delen genom debitering för
uppdrag från skilda håll, å andra sidan med anslag
av statsmedel (genom ingenjörsvetenskapsakademien)
sökta i varje särskilt fall för forskningsuppgifter
av allmänt intresse. Dock har i omkostnaderna
icke ingått lokalhyra, i det ingenjörsvetenskapsakademien
välvilligt ställt lokaler till institutens
förfogande utan ersättning. Sedan verksamhetens början
ha instituten bearbetat olika tekniskt-vetenskapliga
uppgifter till ett antal, som överstiger 500, varav ett
50-tal varit av sådan art, att instituten för deras
utförande ansökt om och erhållit anslag från
ingenjörsvetenskapsakademien (huvudsakligen dess
bränsletekniska kommitté). Den totala kostnaden för
verksamheten från år 1923 till och med 1932 överstiger
500 000 kronor, varav något mer än 100 000 kronor
utgöres av medel, beviljade av ingenjörs
vetenskapsakademien under samma tid, sålunda en
förhållandevis liten belastning å anslagsbudgeten.

Utvecklingen visar i varje fall, att ett behov av en
institution, där en mängd olika aktuella tekniska
problem Kunna få en sakkunnig och opartisk behandling
föreligger. Förklaringen till att elektrovärme- och
ångvärmeinstituten i viss mån kunnat fylla detta
behov ligger uppenbarligen i den synnerligen
gynnsamma växelverkan mellan å ena sidan arbetet åt
enskilda uppdragsgivare och å andra sidan den med
understöd av statsmedel bedrivna forskningsverksamheten.
Den senare möjliggör, att arbetet kan
hållas uppe på en hög tekniskt-vetenskaplig standard
och att rean från industrihåll anser sig med utsikt
till positiva resultat kunna överlämna lösandet av
aktuella tekniska problem till en institution, som är
oberoende av alla affärsintressen. Å andra sidan
möjliggör den stora omfattningen av enskilda
uppdrag, som täcka den större delen av omkostnaderna,
att den ovannämnda tekniskt-vetenskapliga
grundläggande forskningsverksamheten kan bedrivas med
relativt små bidrag av allmänna medel. Härtill
kommer att det "mångsyssleri" som bedrivits vid
instituten, särskilt under senare år, visat sig i hög grad
befordra arbetets framgångsrika bedrivande, emedan
det medför en vid överblick över de aktuella tekniska
problemen och mångsidig kunskap om metoder och
materialresurser.

Emellertid är ju någon grad av ekonomisk stabilitet
nödvändig, om en dylik verksamhet skall kunna
drivas utan alltför stora svårigheter och man har
också under senaste tid bland intresserade diskutera
möjligheterna för att, bland annat medelst
dispositionsrätt till ett litet rörelsekapital och
ändamålsenligare laboratorielokaler, stödja de båda instituten.
I varje fall synes starka sympatier finnas för den
tanken, att "det allmänna" utrustar och underhåller
laboratorielokaler, vilka upplåtas åt mindre
arbetsgrupper under ledning av lämplig person, som för övrigt
driver verksamheten på eget ansvar, varvid
kostnaderna för varje särskilt arbete täckes genom
debitering av uppdragsgivaren resp. med anslag av
allmänna medel sökta för forskningsuppgifter av allmänt
intresse, Jämte enkelhet och smidighet i
organisationen innebär en dylik anordning hög verkningsgrad
på verksamheten och motsvarande förbilligande av
omkostnaderna för varje särskilt arbete, vare sig det
gäller aktuella industriproblem eller systematiskt
forskningsarbete på längre sikt.

Utan stora kapitalutlägg men med insats av
personlig energi och fantasi, kunde sålunda även på
denna väg resultat ernås, vilka motsvara en i vårt
land väl befäst tekniskt-vetenskaplig tradition.

</chapter>
<chapter name="FOLKE JOHANSSON †.">
<h2>FOLKE JOHANSSON †.</h2>
När budskapet kom, att Folke Johansson, allas vår
vän "Jocke", ej fanns mer, kunde man ej fatta, att
den friske, levnadskraftige och gode vännen så
snart skulle bryta kamratkretsen.

Folke Johansson har hela sitt liv förblivit det
ideal trogen, som han från yngsta barnsben hade
uppsatt som sitt. nämligen att få ägna järnvägen sitt
arbete och sin energi.

<img 1></img>
Många ha väl i sina yngre dagar även haft detta
som sitt ideal, men få torde ha fullföljt sina
intentioner så målmedvetet, så energiskt som han.
Oberoende av tidsströmningar, och aldrig tveksam om
var hans rätta plats var, vigde han hela sitt liv åt
det yrke som han ansåg vara hans. Omedelbart efter
sin examen från Tekniska högskolan ingick han i

Statens järnvägars tjänst, och på denna sin post
föll han.

Lika målmedvetet som han ägnade sig åt sitt
arbete, lika plikttroget och grundligt utförde han de
uppgifter, han frivilligt åtagit sig, vare sig det
gällde inom kamratkretsen eller idrottsrörelsen, för
vilka båda han hyste stort intresse. Lugnt och stilla
utan buller eller bång genomförde han sina olika
åtaganden, och vi, hans kamrater, som sett honom
arbeta och sett vad han gjort, kunna värdesätta det.

Folke Johanssons vänner skola alltid minnas
honom såsom den gode, glade och vänsälle kamraten
med den rättrådiga och omutliga karaktären, och
hans ljusa minne kommer alltid att av dem bevaras.
<tab><tab><tab><tab><tab><tab><tab><i>B. H. Lundborg.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
Osäkerheten beträffande den amerikanska
konjunkturutvecklingen är för dagen betydligt större än den
varit på mycket länge. De djupa diktatoriska
ingripandena inom näringslivets alla områden gör, att den
ekonomiska aspekten skiftar starkt från dag till dag. Den
ena statliga åtgärden framtvingar med nödvändighet
ytterligare ingripanden, utan att konsekvenserna av
hela den i strid med det rådande ekonomiska
systemet genomförda ekonomiska diktaturen kan ens
tillnärmelsevis på förhand överblickas. Det är visserligen
sant, att de krafter, som enligt det rådande ekonomiska
systemets grund skulle verka reglerande och
upphävande på lågkonjunkturen, icke förmått göra sig
gällande utan motverkats av andra krafter, då främst
sådana som ha sin grund i de närmast föregående
årtiondenas sociala och ekonomiska utveckling samt den
politiska situationen alltsedan världskriget. Därest man
dock alltjämt vill bygga på det rådande ekonomiska
systemets grund, borde man söka eliminera de krafter,
som motverka en konjunkturförbättring, och stimulera
de, som verka för en dylik. Däremot torde man väl
knappast kunna nå ett bestående resultat genom att
ingripa på en så ömtålig punkt som själva
prisbildningsmekanismen. Behåller man priset på produkten
men höjer den i produkten ingående arbetslönen, måste
med nödvändighet avkastningen till kapitalet reduceras.
Men sänkt avkastning på kapitalet medför minskat
intresse för nyinvesteringar och minskad efterfrågan på
kapitalföremål. En i återhämtningsprogrammet
eventuellt ingående genom statlig finansiering möjliggjord
nyanskaffning av kapitalföremål på cirka $ 3 milliarder
torde näppeligen förmå ersätta ett minskat intresse för
nyinvesteringar från de privata företagarnas sida. Få
de statliga ingripandena framgång, räknar man dock
med att desamma skola bliva mycket kortvariga och
icke hinna i nämnvärd grad ogynnsamt påverka
kapitalbildningen. Ett misslyckande däremot väntas leda till
ännu djupare ingripanden, som skulle innebära ett långt
drivet förstatligande.

Recovery-planens resultat undandrar sig ännu ett
närmare bedömande. Den omständigheten, att man icke
lyckats till Labour Day -- 3 september -- såsom
återhämtningsgeneral Johnson och den amerikanska regeringen
officiellt hoppades, bereda 6 mill. arbetare
sysselsättning, kan näppeligen tagas såsom belägg härför, då ju
hela programmet säkerligen förutom sin rent reella
natur också utformats i hög grad med hänsyn till dess
omedelbara psykologiska verkningar. De uttalade
förhoppningarna i och för sig skulle medverka till att de
själva i största möjliga utsträckning förverkligades,
Lika tydligt är det doek, att det uppnådda resultatet
-- 1 1/2 mill. nyanställda av ett totalt antal arbetslösa
på 13 1/2 à 14 mill. -- icke motsvarade vad man
verkligen räknat med. För stålindustrien hade man
kalkylerat med att till november uppnå ett utnyttjande
av 60 proc. av tillverkningskapaciteten. Allting tyder
på att denna siffra ingalunda kan nås. Den utnyttjade
tillverkningskapaciteten befinner sig, efter att i mitten
på juli ha varit uppe i 57 proc., i nedgående, en
rörelse som dock under de sista veckorna retarderat.
Den sista siffran är 40 proc. Den amerikanska
produktionsindexen kulminerade under juli med en siffra på
88 mot 59 för januari och 83 för augusti. Samtliga
produktionssiffror antyda, att recovery-konjunkturen
kulminerade under juli och att ett bakslag ägt rum
under de sista månaderna, men att detta dock icke
varit av större dimensioner än att en mycket avsevärd
nettoförbättring kvarstår gentemot fjolåret.
Produk-tionsindexsiffran var sålunda för augusti i fjol 54 mot
83 i år. Ståltillverkningen under samma år 2,95 mill.
ton mot 0,84 i fjol och motsvarande tack järns siffror
1,80 mot 0,54 mill. samt de för kol 34,7 mot 23,5.
Auto-mobiltillverkningen skattas till 185 000 vagnar mot 84 000
i fjol. Textilindustrien arbetar alltjämt under
synnerligen gynnsamma förhållanden -- nära nog i nivå med
högkonjunkturens kvantitetssiffror -- och särskilt
gäller detta bomullsindustrien. Järnvägstrafiken visar
däremot endast knappa 10 proc. ökning. Inom
byggnadsindustrien är likaså förbättringen obetydlig och
detsamma gäller vissa konsumtionsindustrier, såsom
livsmedelsindustrien och tobaksindustrien. Huruvida
denna de senaste månadernas avmattning innebär, att
recovery-planen i sin första utformning står inför ett
misslyckande eller ej, är svårt att avgöra. Måhända
är det resultatet av de ofrånkomliga störningar i hela
produktionsapparatens funktion, som de djupa
ingreppen med nödvändighet måste medföra, vi här se
avspegla sig. I så fall skulle vi, sedan detta menföre i
portgången övervunnits, måhända få en fortsättning på
försommarens förmånliga utveckling. Det synes dock
icke uteslutet, att också den omständigheten, att
programmets psykologiska verkan ebbat ut, här spelar in
och en naturlig tvekan beträffande dess konsekvenser
börjar reducera optimismen.

Det råder väl näppeligen något tvivel om att
recovery-planen dock hittills haft så relativt ringa framgång,
att utomordentligt omfattande statsarbeten -- de ha
beräknats till ett totalbelopp på omkring $ 3 milliarder --
äro ofrånkomliga under den stundande vintern. Även
om Roosevelts uttalande i den livliga diskussionen om
inflation och icke inflation tytt på en viss försiktighet
och insikt om faran av att släppa lös en inflation, så
har han dock hållit ryggen fri så mycket, att han, om det
skulle visa sig omöjligt att komma fram på annan väg,
dock kan genomföra en starkare penningförsämring.
Ovilligheten att fixera dollarns yttre värde
sammanhänger säkerligen icke blott med önskningar ifråga om
utrikeshandeln utan ock med avsikten att hålla
möjligheten av ytterligare sänkning av dollarns inre värde
öppen. Dylika omfattande statsarbeten torde till
väsentlig del komma att finansieras med sedelpressarnas
hjälp. Den i december sammanträdande kongressen
torde, om icke dessförinnan en tydlig fortsatt förbättring
inträtt, säkerligen vara benägen för ännu djupare
statsingripanden av den art, att de måste leda till inflation.
Den över hela världen väsentligt förändrade
inställningen gentemot statsingripanden kommer ock starkt
till synes i U. S. A., och säkerligen är man där benägen
att gå synnerligen långt på denna väg i sin föresats att
vrida tiderna åter i led. Denna benägenhet synes parad
med en stark tro på förmågan att genom statsingripande
nå eftersträvade resultat blott man går tillräckligt långt.

En fortsatt amerikansk prisstegring av större

dimensioner kommer emellertid att få synnerligen kännbara
verkningar i Europa. Kampen mellan pund och dollar
har nu lett till att desamma noteras i paritet med
varandra. Skulle dollarn ytterligare försämras gentemot
guldet, kan knappast England utan de största risker för
sin utrikeshandel underlåta att låta pundet följa dollarn
nedåt och de skandinaviska valutorna skulle med all
sannolikhet icke heller ha något annat val. De stora
guldvalutaländerna -- Holland, Schweiz och Frankrike;
Tyskland kan ju näppeligen liksom övriga nominella
guldvalutaländer räknas dit på grund av de omfattande
valutarestriktionerna -- torde i så fall utsättas för en
synnerligen stark press. Det är nog knappast troligt, att
de skulle kunna hålla sig kvar vid guldet, utan i tur och
ordning tvingas ge sig ut på de fria valutornas stora
fält och där söka finna en någorlunda stabil förankring.
Dessa utsikter äro allt annat än glädjande. Redan nu
kan konstateras ansatser till nya handelskrigsåtgärder i
olika länder. Särskilt i ögonen fallande äro de tyska,
som visserligen förklarats vara av icke aggressiv
karaktär men som med hänsyn till hela den mentalitet, i
vilken de ha sin grund, té sig allt annat än tillkomna i
handelsfredens syfte. Skulle de återstående
guldvalutaländerna nödgas överge sin nuvarande valutaförankring,
måste detta med säkerhet komma att framkalla en rad
handelspolitiska åtgärder från övriga staters sida, vars
handelsförhållanden redan anpassats efter det nu
bestående läget. Till detta oförmånliga framtidsperspektiv
kommer den svåra politiska situation, som måste växa
fram, parallellt med den nya krigarstaten "det tredje
riket", i Europas hjärta. Det kan väl icke så länge
förhindras, att den anda som besjälar detta, även officiellt
och utåt törs visa sig lika krigisk som inåt. Åtminstone
en industri kan med tämligen stor visshet beräknas ha
full sysselsättning inom de närmaste åren, krigsindustrien.
<tab><tab><tab><tab><tab><tab><tab><tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Teknologföreningen beser Södertunneln och
Slussområdet i Stockholm.</b> Den nya spårvägstunneln
Skanstull--Slussen besågs lördagen den 23 september av
Svenska teknologföreningens ledamöter. Samlingen
skedde på Ringvägens station, där de tekniska
anordningarna i största korthet demonstrerades av
gatu-direktör N. K. Sundblad och baningenjör Ragnar Gripe
med ledning av översiktsritningar. Därefter företogs
vandring längs tunneln ned till Slussen, varvid de olika
tekniska anordningarna besågos under ledning av
tjänstemän från gatukontoret och spårvägsbolaget. Vid
perrongen för stationen Slussen demonstrerade arkitekt
Tage William-Olsson en modell av det reglerade Sluss^
området, varefter pågående arbeten studerades under
ledning av kapten Carl Bjuke och andra tjänstemän hos
slussbyggnadskommittén. Antalet deltagare i besöket
torde ha uppgått till bortåt 500. <tab><tab><tab><i>Fmn.</i>

<b>Järnvägsstyrelsens riksdagspetita.</b> Järnvägsstyrelsen
har nu inkommit med hemställan om anslag, som skola
äskas av 1934 års riksdag för nya byggnader och
anläggningar vid statens järnvägar. Sammanlagt begäres
8 665 000 kr., därav 3 800 000 kr. för nya byggnader och
anläggningar vid statens trafikerade järnvägar, 4 700 000
kr. för nya statsbanebyggnader och 165 000 kr. för
rullande materiel. Dessutom begäres sammanlagt 24 550 000
kr. för den pågående elektrifieringen av Ångelinjerna
och Västkustbanan.

Det begärda anslaget för arbeten vid de trafikerade
järnvägarna hänför sig till följande olika poster:
Gångbroar och gångtunnlar 100 000 kr., spåröverbyggnad
1 200 000 kr., vägkorsningar 250 000 kr., husbyggnader
25 000 kr., växel- och signalsäkerhetsanläggningar
1 000 000 kr., telefonledningar och kabelarbeten 100 000
kr., elektriska belysningsanläggningar 50 000 kr.,
lokstations- och diverse maskinella anläggningar å linjen
50 000 kr., anläggningar vid huvudverkstäderna 425 000
kr. samt dispositionsanslag för oförutsedda och mindre
arbeten 600 000 kr.

Vidkommande ovanstående olika poster, torde här
nämnas, vad styrelsen anför för vissa av desamma.
Vad först beträffar anslaget 1 200 000 kr. till
spåröverbyggnader meddelas att för nästkommande år erfordras
3 000 000 kr., av vilket belopp 1 800 000 kr. anses böra
bestridas med förnyelsefondsmedel. Vidkommande
anslaget till skenfria korsningar omnämnes, att vid
innevarande budgetårs ingång fanns för detta ändamål från
föregående år tillgängligt 430 000 kr. Med det nu
begärda anslaget å 250 000 skulle således för två budgetår
för likvidering av järnvägens bidrag till anordnandet
av dylika korsningar finnas 680 000 kr. disponibelt.
Anslaget till huvudverkstäder skall användas för
slutförande av den av innevarande års riksdag beslutade
tillbyggnaden och moderniseringen av huvudverkstaden
i Örebro.

De för nya statsbanebyggnader begärda anslagen
fördela sig med 4 000 000 kr., eller samma belopp som
under de tre senaste budgetåren, för fortsättande av
arbetena å inlandsbanan och 700 000 kr. för slutförande
av arbetena å statsbanan Malung--Vansbro.
Härförutom avses för sistnämnda arbeten att få disponera
200 000 kr. förnyelsefondsmedel. Kostnaderna för denna
statsbana beräknas nu komma att överskrida de förut
uppgivna med 200 000 kr. beroende på tillkomsten av
fyra st. skenfria landsvägskorsningar, som icke voro
upptagna i det ursprungliga förslaget.

Beträffande de nu pågående elektrifieringsarbetena å
statsbanorna, anför styrelsen till en början att å det
beviljade anslaget av sammanlagt 67 900 000 kr. för
elektrifiering av Malmölinjerna beräknas komma att
uppstå ett överskott å 4 400 000 kr. Detta överskott
hemställer styrelsen att få disponera för elektrifiering
av bandelarna Hässleholm--Veinge och Åstorp--Mölle.
Kostnaderna för elektrifiering av den förstnämnda 72
km långa bandelen beräknas komma att uppgå till
2 040 000 kr. och för den sistnämnda, som har en längd
av 37 km, till 1 770 000 kr. Härtill komma 300 000 kr.
för ändring av telegrafverkets ledningar. Verkställd
utredning utvisar att elektrifieringen av dessa bandelar
skulle medföra en vinst av omkring 70 000 kr. pr år.

Det nya anslaget, som begäres för elektrifieringsarbetena,
fördelar sig med 13 400 000 kr. å Ångelinjerna
och med 11 150 000 kr. å Västkustbanan. Härförutom
erfordras planenligt 6 300 000 kr. förnyelsefondsmedel
för de förstnämnda linjerna. Enligt arbetsplanen är
det avsett att elektrifieringsarbetena å båda dessa
bansträckningar skola fullbordas under budgetåret 1935--1936.

<b>Standardiseringsarbetet under år 1932.</b> Sveriges
standardiseringskommissions berättelse över verksamheten
under fjolåret har i dagarna utkommit. Kommissionen
fastställde under året ej mindre än 69 svenska standard
av olika slag.

Den av Sveriges maskmindustriförenings standardkommitté
under året bedrivna verksamheten har i allt
väsentligt följt samma riktlinjer som tidigare. 47 nya
standardförslag ha framlagts, vilka samtliga av Sveriges
standardiseringskommission fastställts såsom svensk
standard. Därjämte har ett flertal förslag utarbetats och
publicerats för allmän kritik, utan att dessa förslag
dock ännu vunnit fastställelse. Maskinindustriens
standardtabeller hava rönt en betydande åtgång, i det att ca
12 000 exemplar försålts.

Det av Svenska teknologföreningens avdelning för
mekanik bedrivna normeringsarbetet på det
mekaniskt-tekniska området har handhafts av två särskilda
kommittéer, ångnormkommittén och förbränningsmotorkommittén.

Standardiseringsarbetet på det elektrotekniska
området, vilket som bekant handhaves av elektriska
standardiseringskommittén (ESK), har under året
resulterat i utgivandet av 4 nya arbeten i SEN-serien,
vilka tidigare blivit anmälda i denna tidskrift. Av
standardiseringsarbeten på detta område, som närma sig sin
fullbordan, omnämner redogörelsen bl. a. följande.

Förslag till normer för radiomottagare, utarbetat av
Installations-Fragen-Kommission, torde föreligga färdigt
under 1933 och kan därefter upptagas till behandling
inom ESK. Kommitténs utskott för isolerade ledningar
har utarbetat förslag till normer för kuhloledningar,
vilket innebär, att fyllnadsmaterialet skall utgöras av
gummi och ej, såsom tidigare, av papper. Grafiska
symboler för svagströmsanläggningar, telegrafi, telefoni och
radio torde komma att fastställas under innevarande år.
Beträffande isolatorer, har arbetet fortskridit så långt,
att man i princip fastställt tre isolatorer av klocktyp,
tre av manteltyp och tre av cylindertyp att föreslås
såsom svensk standard. I fråga om rullande materiel och
kontaktledningar kunna förslag väntas bliva framlagda
under år 1933.

Det av Svenska teknologföreningen bedrivna
standardiseringsarbetet på det elektrotekniska området har, som
tidigare nämnts, resulterat i numera fastställda normer
för hällfasthetsberäkningar å elektriska kraftledningar
samt regler och råd för elektriska anläggningars
dimensionering för överström. Elektroingenjörsföreningens
radiokommitté har i första hand sysslat med förarbeten
till föreskrifter för provning av radioapparaters
selektivitet, känslighet och ljudkvalitet.

Jernkontorets kommitté för standardisering av
hållfasthetsbestämmelser för järn och stål har under året
ytterligare överarbetat och omredigerat sitt förslag till
normer och har för avsikt att snarast möjligt framlägga
detta till granskning av intresserade verk och
institutioner. Kommittén för standardisering av kupade gavlar
har under året framlagt förslag till standard för
ostagade, kupade gavlar för ångpannor samt till kokare och
andra kärl för höga tryck och fortsätter sitt arbete med
utredning angående standardisering av kupade
lågtrycksgavlar samt plana gavlar. Kommittén för
standardisering av dimensioner och toleranser hade under
året ännu ej påbörjat sitt arbete.

Den inom byggnadsindustriens område verksamma
kommittén för standardisering av byggnadsmaterial har
förberett publicering av en utredning beträffande
köksstandardisering.

Svenska boktryckareföreningen har bl. a. sysselsatt
sig med frågorna om standardisering av pappersformat,
enhetliga korrekturbeteckningar samt standardisering
av sätteriinredningar; den sistnämnda frågan är i det
närmaste slutbehandlad.

Svenska studiekommissionen för svetsningsfrågor har
förberett frågan om enhetliga ritningsbeteckningar för
svetsade föremål.

Järnvägsstyrelsen har under året beslutit tillsätta en
särskild kommitté med uppdrag att verkställa en
allsidig utredning i syfte att söka ernå standardisering av
den rullande banmaterielen. Kan en sådan konsekvent
genomföras, skulle detta betyda avsevärd minskning av
underhållskostnaderna och därjämte medföra vissa
trafiktekniska fördelar.

Under år 1932 ägde ett flertal internationella
standardiseringskonferenser rum. I maj avhölls sålunda i
Genève en konferens rörande passningssystem och
toleranser, vid vilken Sverige var representerat. Samma
fråga var föremål för behandling i Würzburg i oktober.
I maj och juni pågingo i Milano ett flertal tekniska kon
ferenser, vid vilka nåddes åtskilliga beaktansvärda
resultat. I Köpenhamn avhölls vidare i oktober ett
sammanträde med representanter för de nordiska
standardiseringsorganisationerna och olika fackorgan i samma
länder i syfte att åvägabringa en gemensam nordisk
standard för gatsten. Därvid beslöts, att det i Sverige
utarbetade förslaget till normer å området skulle läggas
till grund för det fortsatta arbetet.

<b>Skeppsbyggnadsprofessuren i Stockholm.</b> Professor
Anders Lindblad har, sedan han blivit utnämnd till
professor vid Chalmers tekniska institut, återtagit sin
ansökan till den ledigförklarade professuren i
skeppsbyggnadslära vid tekniska högskolan.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Kemi och bergsvetenskap</b> sammanträder
fredagen den 13 oktober 1933 kl. 19,30 å föreningens lokal,
Brunkebergstorg 20, Stockholm. <sp>Ärenden:</sp> 1) Inval av
justeringsmän för aftonens protokoll. -- 2) Inval. --
3) Inkomna skrivelser. -- 4) Utseende av nämnd för
uppgörande av förslag till val av styrelse och funktionärer för
år 1934. -- 5) <i>Teorien för alkalikloridelektrolysen i
diafragmaceller,</i> föredrag med skioptikonbilder av tekn. dr
<sp>Gösta Angel.</sp> -- Supé och samkväm.

<b>Avdelningen för väg- och vattenbyggnadskonst och
avdelningen Svenska arkitektföreningen</b> hålla
gemensamt sammanträde å restauran t Gillet fredagen den 13
oktober 1933 kl. 19,30 (precis). <sp>Program:</sp> <i>"Regionplanen
för Stockholm med omnejd."</i> Diskussion med
inledningsföredrag av chefen för Stockholmsförorternas
regionplanekontor, civilingenjör <sp>E. Nordendahl</sp> och förste
stadsingenjören i Göteborg, arkitekt <sp>Uno Åhrén.</sp> -- Supé och
samkväm. -- Sammanträdet ersätter avdelningens för väg-
och vattenbyggnadskonst ordinarie oktobersammanträde.

<b>Tekniska föreningen i Karlskrona</b> kallas till
sammanträde i Stadshotellets i Karlskrona lilla sal lördagen den
7 oktober kl. 7,30 e. m. <sp>Ärenden:</sp> 1) Val av ordförande.
-- 2) Val av justeringsmän. -- 3 Protokoll från
föregående sammanträde. -- 4) Inkomna handlingar och
skrivelser. -- 5) Inval. -- 6) Föredrag" med bilder om <i>"Bron
över Lilla Bält",</i> av stadsingenjör <sp>H. O. Segerberg.</sp> --
Efter sammanträdet är anordnad supé med eftersits.

<b>Tekniska föreningen i Eskilstuna</b> kallas härmed till
sammanträde tisdagen den 10 okt. 1933 kl. 19 å Stadshotellets
klubbrum. <sp>Ärenden:</sp> 1) Protokolljustering. -- 2)
Föreningsärenden. -- 3) Föredrag med ljusbilder: <i>"Om
bakelit och liknande material"</i> av försäljningschefen
<sp>A. Franchi.</sp> Särskilt kommer bakelitens användbarhet inom
järn- och metallmanufakturen att behandlas. -- Intresserade
icke föreningsmedlemmar inbjudas att åhöra föredraget. --
Supé och samkväm.

</chapter>
<chapter name="TEKNISK TIDSKRIFT
HÄFT. 41 ÅRG. 63 14 OKT. 1933">
<h1>TEKNISK TIDSKRIFT</h1>
<h2>HÄFT. 41 ÅRG. 63 <tab>14 OKT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ett transmissionsproblem. -- IVA-spisen, av Otto Stålhane. -- Tidskriftsnytt inom mekaniska
och elektriska facken. -- Notiser. -- Tekniska föreningar. -- Personalnotiser. -- Sammanträden.

</chapter>
<chapter name="ETT TRANSMISSIONSPROBLEM.">
<h2>ETT TRANSMISSIONSPROBLEM.</h2>
Tid efter annan höjas röster för ett fördjupande
av förbindelserna mellan huvudstadens
ingenjörer och deras kolleger i landsorten. Man synes
härvid för ingen del vilja underskatta värdet av det
samarbete i olika former som för närvarande
bedrives, men man anser nog i allmänhet, att åtskilligt
mera står att göra.

Verkliga förslag, innehållande riktlinjer för ett
vidgat samarbete, ha mera sällan framställts. Ett
beaktansvärt sådant förekommer dock i det
enquête-uttalande som lektor Einar Zachrisson i Västerås
gjort i Teknisk tidskrift den 25 mars i år och vilket
i korthet innebär, att ej blott, såsom hittills,
föreningens årsmöten utan även fackavdelningarnas
sammankomster skulle kunna hållas gemensamt med
de lokala tekniska föreningarna ute i landet.

Men frågan är, om det på denna väg står att vinna
mycket utöver det utbyte som för närvarande äger
rum mellan huvudstad och landsort. Ha de av
teknologföreningen som supplering av
landsortsingenjörernas stockholmsbesök anordnade resorna till
landsorten vunnit den anslutning, att den
uppmuntrar till fortsatt arbete efter samma linjer men på
bredare front? Det förefaller knappast så, oaktat
teknologföreningens ledning ej skytt några
ansträngningar för att göra dessa resor så givande och så
billiga som möjligt. Särskilt de yngre årsklasserna,
vilka väl borde draga den största nyttan av resorna,
ha varit ganska sparsamt företrädda vid dessa tillfällen.

Orsaken härtill torde framför allt vara att söka i
de yngre medlemmarnas bristande rörelsefrihet. I de
flesta fall lär nog en ung ingenjör anse, att han får
valuta för resekostnaderna, men det synes vara
svårare för honom att få erforderlig ledighet från sin
tjänst, och detta är så mycket mera att beklaga, som
den av ständigt kontors-, laboratorie- eller
verkstadsarbete bundne ingenjören bättre än sina mera rörliga
kolleger skulle behöva det avbrott i arbetet en
studieresa erbjuder. Men vanligtvis får eller kan
han ej lämna sin post för den eller de dagar som
utgå för en sådan resa. Detsamma gäller kanske i
lika hög grad de yngre ingenjörerna i landsorten,
vilka mera sällan få tillfälle att bevista
föreningssammankomsterna i Stockholm och vilka därför äro
hänvisade att följa föreningslivet i de referat,
tidskrifterna i sinom tid tillhandahålla.

Det tryckta ordet kan dock ej alltid ersätta det
muntligt meddelade. En avlyssnad diskussion
uppväcker känslor och ger anledning till föreställningar
av en helt annan intensitet än dem som kunna framkallas
vid läsning av ett koncentrerat diskussionsreferat.
Närvaron vid ett sammanträde kan också
-- utanför protokollet -- ge upphov till
meningsutbyten av största värde för en riktig uppfattning
av de diskuterade problemen.

Om man alltså, med avstående från de förmåner
besöken vid industrianläggningar och andra tekniska
företag erbjuda, skulle söka förbättra kontakten
mellan huvudstads- och landsortsingenjörerna,
förefaller det, som om man huvudsakligen vore hänvisad
till ett livligare utbyte av föredragshållare. En
sådan utveckling kan dock komma att utgöra ett
svårt crux för de tekniska föreningarnas ekonomi.
Att här, som inom folkbildningsarbetet, söka
åstadkomma en organiserad, landsomfattande
föreläsningsverksamhet, skulle visserligen kunna minska de
särskilda föreningarnas kostnader men torde stöta på
vissa svårigheter och leda till mindre önskvärda
konsekvenser. Bland annat är det troligt, att dylika
föreläsningsturnéer lätt nog kunna urarta till
kommersiell propaganda, med vilken de tekniska
föreningarna ej böra taga någon befattning.

Kanske tiden nu är mogen att taga ett vid tidigare
tillfällen diskuterat men då ej genomförbart förslag
under förnyat övervägande. Det gäller här
möjligheten att med telefonens hjälp åstadkomma
gemensamma sammanträden mellan olika föreningar.
Uppslaget har prövats utomlands, men även vårt land
torde äga tillräckliga resurser för en, tekniskt sett,
tillfredsställande lösning av frågan. Gäller det
överförande av tal från en lokal till en annan, där det
återges med hjälp av en högtalaranläggning, lär
problemet vara tämligen enkelt, men det ställer sig
något svårare, om man önskar dubbelsidig
förbindelse, t. e. för åstadkommande av en diskussion med
talare å skilda orter. I varje fall finnes såväl inom
telegrafstyrelsen som hos telefonindustrien så stort
intresse för problemet, att en teknisk-ekonomisk
utredning torde kunna komma till stånd efter
framställning från intresserade korporationer.

Det är givet, att ett överförande telefonledes av
föredrag och diskussioner kräver vissa modifikationer
i föredragets teknik. Man skulle kanske rent av
kunna säga, att metoden kräver en högre
föredragskultur än den vi äro vana att finna vid våra
sammankomster. Men detta förefaller snarare böra
utgöra en sporre till än ett hinder för metodens
proberande. Kanske är frågan om ett förbättrat samarbete
mellan de tekniska föreningarna i grund och botten
ett transmissionsproblem i rent teknisk bemärkelse.
<tab><tab><tab><tab><tab><tab><tab><tab><i>Erik Hylander.</i>

</chapter>
<chapter name="IVA-SPISEN.">
<h2>IVA-SPISEN.</h2>
<h3>Av <sc>Otto Stålhane.</sc></h3>
Nyligen har under ingenjör Edenholms
överinseende ett par IVA-spisar av olika fabrikat
underkastats ytterligare ingående provningar vid
ångvärmeinstitutet, för vilkas resultat jag här skall i
korthet redogöra. För att möjliggöra ett rätt bedömande
av dessa resultat må det emellertid tillåtas mig att
först lämna en redogörelse för de synpunkter, som
utgjorde själva utgångspunkten för konstruktionen.
Uppgiften gällde ju att åstadkomma <i>en lättskött
kokplatt-spis för vedeldning med låg bränsleåtgång.</i>

Huvudorsakerna till de äldre spistypernas låga
verkningsgrad (storleksordningen 15 à 20 %) lågo
ju i öppen dag: orimligt stor värmeutstrålning, stort
luftöverskott vid förbränningen samt eldflammor. av
sådan längd, att deras värme endast till en mindre del
kunde tillgodogöras av de påsatta kokkärlen.

Huru den stora utstrålningen skulle minskas låg ju
nära till hands. Först och främst skulle de heta
gaserna ej få i stor utsträckning passera spisens häll
och sidor, stekugnen skulle ej hållas varm annat än
när den användes (enligt statistik från svenska hem
mindre än 10 % av den tid spisen är i bruk) och
slutligen borde spisens hetaste delar, eldstad, sidor och
rökgaskanaler, värmeisoleras.

Luftöverskottet kunde begränsas genom att utföra
eldstaden som en gasgenerator med relativt ringa
mängd primärluft och låta förbränningen av de
alstrade gaserna äga rum medelst starkt förvärmd
sekundärluft. Och vad slutligen de alltför långa
flammorna beträffar hoppades man kunna väsentligt
minska deras längd medelst en s. k. förbränningsaccelerator.

Beträffande de först nämnda momenten förelåg
tillräcklig erfarenhet från eldstäder för andra ändamål
för att kunna med visshet ernå ett gott resultat,
vilket däremot ej var fallet beträffande acceleratorn.
Man visste ju en hel del om ytförbränning o. d., men
pålitliga underlag för dimensioneringen saknades. Det
byggdes därför en speciell försökseldstad med ett
avlångt, horisontalt förbränningsrum, i vars tak en rad
glimmerfönster voro anordnade för studiet av
flamlängden under olika förhållanden. Mellan eldstaden,
som var av samma storleksordning som i en vanlig
spis, och förbränningsrummet anordnades nu
acceleratorer av olika slag, och det befanns efter en lång
serie undersökningar av olika utföranden, att en
flerdubbel rost (med yttermåtten 10 X 10 X 8 cm) av
vanliga grifflar var tillfyllest för att förkorta
flammorna från en längd av 50--60 cm till att deras
spetsar nätt och jämnt nådde upp genom acceleratorn.

Utgående från dessa olika konstruktionselement
utfördes därpå en spis, vars egenskaper omedelbart
visade, att utgångspunkterna för konstruktionen i stort
sett varit riktiga. Ännu en försöksspis utfördes,
modifierad med stöd av de erfarenheter som gjorts med
den första, och därefter var man färdig att utföra en
konstruktion för praktiskt bruk, sedan långvariga
överbelastningsprov angivit systemets svaga punkter
ur hållbarhetssynpunkt.

Under dessa försök framgick det att acceleratorn
ej skulle komma att spela den viktiga roll man från
början tilldelade densamma, eldstadens konstruktion
var så pass fulländad, att ganska måttliga flammor
erhöllos redan utan accelerator. Värmestrålningen
hade nedgått väsentligt i jämförelse med en spis av
den äldre typen, och sotavsättningen på plattornas
med långa värmeupptagande piggar försedda
undersidor var ej större än att den kunde tolereras. Detta
sot kan f. ö. lätt avlägsnas helt enkelt genom att
under pågående normal eldning lämna plattorna fria
från kokkärl under tio minuter, då sotet brinner bort
på grund av den stegrade temperaturen. Renbränningen
försiggår ännu snabbare och fullständigare om
man under några minuter täcker plattorna med
asbestskivor e. d. Anledningen till att sotavsättning på
plattornas undersida ej kan helt och hållet undvikas
även vid stort luftöverskott, vare sig man har
accelerator eller ej, är alltjämt oklar och motiverar en
ingående undersökning, där det i första hand gäller
att med väsentligt större noggrannhet än hittills
varit möjligt bestämma de i rökgaserna ingående
ämnena. Sannolikt härrör sotet från organiska
föreningar, som förbrinna relativt långsamt även vid
rikligt luftöverskott och hög temperatur (dylika
föreningar äro kända), men vilka ej ge sig till känna
vid undersökning av rökgaser enligt de vanliga
gasanalysmetoderna. Denna förmodan styrkes också av
det faktum, att när spisen eldas med träkol, uteblir
sotbildningen fullständigt.

Emellertid har som sagt sedermera spisen
ytterligare förbättrats (bl. a. eldstaden och
värmeisoleringen), och det var därför av intresse att erfara,
vilka termiska egenskaper hos spisen man slutligen ernått.

De förenämnda provningarna vid ångvärmeinstitutet
utfördes på följande sätt. Spisen provades vid
fyra olika "belastningar" (dvs. vedåtgång per timme)
för att utröna verkningsgradens beroende av
belastningen. För att därvid konstatera graden av
acceleratorns inverkan utfördes parallellprov med och
utan accelerator men med i övrigt samma
förhållanden. Draget hölls praktiskt taget konstant under
proven medelst en automatisk dragregulator och
uppmättes med en mycket noggrann
mikromanometer (förf:s konstruktion, beskriven i Teknisk
tidskrift, 15 juli 1933).

Provningsresultaten framgå av nedanstående tabell.

De fyra första kolumnerna i tabellen motsvara vad
som kan anses vara IVA-spisens "normalbelastning",
dvs. en vedförbrukning av 1,2 kg per timme, och
ange resultaten såväl vid eldning med björk- som
med barrved.

Det är påfallande huru verkningsgraden håller sig
omkring 40 % oberoende av de varierande
förutsättningarna. Vid motsvarande prov med en IVA-spis
av annat fabrikat erhölls vid en belastning av ca
1,2 kg ved per timme 38,2 resp. 39,6 %
verkningsgrad med resp. utan accelerator. Vid andra prov
med lägre dragstyrka erhöllos verkningsgrader av
över 40 % (upp till 45 %), vadan man kan säga, att
IVA-spisen i stort sett har en verkningsgrad av
40 %. Om draget är konstant, fungerar spisen

normalt ännu vid en dragstyrka av 0,4 mm v. p., det
lägsta drag man torde behöva räkna med i praktiken.

<table b c>
<td 2>Bränslemängd kg/h c:a <td 4>1,2<td 2>1,6<td 2>2,0<td 2>2,4
<td 2>Accelerator <td>Med<td>Utan<td>Med<td>Utan<td>Med<td>Utan<td>Med<td>Utan<td>Med<td>Utan
<td 2>Provdag <td>25/8<td>26/8<td>4/9<td>5/9<td>29/8<td>28/8<td>30/8<td>31/8<td>2/9<td>1/9

<td 2 l>Provtid <td>14,30-16,00<td>13,00-15,00<td>14,00-16,30<td>13,00-16,00<td>13,00-15,00<td>12,00-13,30<td>13,00-15,00<td>13,30-15,30<td>10,30-13,00<td>12,30-15,00

<td 2 l>Vedsort <td>Tall<td>Tall<td>Björk<td>Björk<td>Tall<td>Tall<td>Tall<td>Tall<td>Tall<td>Tall

<td l>Fuktighet <td r>%<td>15,5<td>14,6<td>23,5<td>19,3<td>15,7<td>17,1<td>16,2<td>15,5<td>17,5<td>17,8

<td l>Eff. värmevärde <td r>kcal/kg <td>3 800<td>3 840<td>3 320<td>3 540<td>3 790<td>3 720<td>3 760<td>3 800<td>3 700<td>3 680

<td l>Vedförbrukning <td r>kg/h <td>1,201<td>1,203<td>1,212<td>1,211<td>1,592<td>1,587<td>2,005<td>2,008<td>2,402<td>2,415

<td l>Tillförd värmemängd <td r>kcal/h <td>4564<td>4620<td>4027<td>4287<td>6034<td>5904<td>7539<td>7630<td>8887<td>8887

<td l>Drag <td r>mm v. p. <td>1,0<td>c:a 0,8<td>c:a 0,9<td>0,7<td>1,7<td>1,2<td>3,0<td>2,2<td>4,5<td>3,3

<td l>Kolsyrehalt <td r>% <td>9,1<td>8,8<td>7,8<td>7,4<td>8,7<td>8,6<td>8,5<td>8,0<td>8,3<td>8,2

<td 2 l>Avgastemperatur <td>203<td>213<td>186<td>198<td>233<td>236<td>270<td>293<td>293<td>317

<td l 2>Koeff. enl. diagr D. nr 0-11 <td>29,6<td>29,7<td>27,2<td>27,9<td>29,3<td>29,0<td>29,1<td>29,0<td>28,8<td>28,7

<td l 2><i>Värmemängder:</i> 

<td l>Kokplatta I <td r>kcal/h <td>1 162<td>1 134<td>1 040<td>1 047<td>1 550<td>1 456<td>1 849<td>1 668<td>2 027<td>1 849

<td l>Kokplatta II <td r>"<tab> <td>485<td>593<td>452<td>571<td>728<td>861<td>964<td>1 090<td>1 242<td>1 418

<td l>Cistern <td r>"<tab> <td>140<td>127<td>115<td>84<td>142<td>203<td>158<td>155<td>199<td>221

<td l>Total nyttig värmemängd <td r>"<tab> <td>1 787<td>1 854<td>1 607<td>1 702<td>2 420<td>2 520<td>2 971<td>2 913<td>3 468<td>3 488

<td l>Avgasförlust <td r>"<tab> <td>714<td>784<td>701<td>812<td>1 142<td>1 155<td>1 715<td>1 986<td>2 270<td>2 510

<td l>Strålningsförlust m. m <td r>"<tab> <td>2 063<td>1 982<td>1 719<td>1 773<td>2 472<td>2 229<td>2 853<td>2 731<td>3 149<td>2 889

<td l>Verkningsgrad <td r>% <td>39,2<td>40,1<td>39,9<td>39,7<td>40,1<td>42,7<td>39,4<td>38,2<td>39,0<td>39,2

<td l>Avgasförlust <td r>% <td>15,6<td>17,0<td>17,4<td>18,9<td>18,9<td>19,6<td>22,7<td>26,0<td>25,6<td>28,2

<td l>Strålningsförlust m. m. <td r>% <td>45,2<td>42,9<td>42,7<td>41,4<td>41,0<td>37,7<td>37,9<td>35,8<td>35,4<td>32,6

<td l>Avgasförlust, red. till 9 % CO<sub>2</sub> <td r>kcal/h <td>722<td>767<td>608<td>658<td>1 103<td>1 104<td>1 619<td>1 765<td>2 090<td>2 285

<td l>Tillförd värme, red. till 9 % CO<sub>2</sub> <td r>"<tab> <td>4 572<td>4 603<td>3 934<td>4 133<td>5 995<td>5 853<td>7 443<td>7 409<td>8 707<td>8 662

<td l><i>Verkningsgrad</i>, red. till 9 % CO<sub>2</sub> <td r>% <td>39,1<td>40,3<td>40,8<td>41,2<td>40,3<td>43,0<td>40,0<td>39,4<td>39,8<td>40,3
</table>

Det framgår av tabellen att verkningsgraden är
ungefär densamma med och utan accelerator, i regel
en obetydlighet högre utan än med accelerator.
Under proven visade det sig även att sotavsättningen
på kokplattornas undersida är ungefär densamma
med och utan accelerator. Tydligt är att själva
eldstaden har blivit så förbättrad och de närliggande
partierna så utformade, att förbränningen avspelar
sig på önskat sätt även utan accelerator. Dvs. detta
i och för sig mycket effektiva organ när det är fråga
om att förbränna rökiga gaser, är vid spisens
nuvarande utformning ej nödvändigt för att ernå en
god funktion hos spisen. Att verkningsgraden visar
en tendens att stiga när acceleratorn borttages beror
dels på att spisens värmestrålning ökas genom den
vid acceleratorn ökade temperaturen, dels på att
värmeöverföringen till plattorna stiger genom den
något ökade flamstrålningen. Det förefaller
emellertid som om här även spelade in vissa inverkningar
av f. n. okända faktorer, och uteslutet är ej, att om
man genom grundliga undersökningar lär närmare
känna dessa faktorer, ytterligare förbättringar av
spisens funktioner skulle kunna ernås.

Den omständigheten, att acceleratorn ej är
nödvändig vid den nuvarande spistypen, utgör på sätt
och vis en fördel, enär detta organ utgör den
ömtåligaste delen av hela spisen. Det må emellertid
framhållas, att man med lämplig
acceleratorkonstruktion bl. a. ernår en ur matlagningssynpunkt
önskvärd energikoncentration vid den främre
kokplattan.

Enligt uppgifter från ett stort antal IVA-spisinnehavare
av olika kategorier uppgår vedbesparingen i
jämförelse med de äldre spistyperna till 40 à 60 %,
med flertalet uppgifter liggande omkring 50 %, ett
resultat som i själva verket hittills icke uppnåtts av
någon annan spistyp eller sparplattkonstruktion.

Däremot är påståendet, att man skulle kunna laga
en måltid på spisen med endast ett vedträ nog en
smula överdrivet. Detta påstående, som med orätt
påbördats elektrovärmeinstitutet, härrör i själva
verket från en av spisen uteslutande kommersiellt
intresserad part, som mot min bestämda protest
införde detta uttryck i pressen, vilket jag på
förekommen anledning begagnar tillfället att här meddela.

Spisen är särdeles lätt uppeldad. Från det att eld
uppgöres i en kall spis kokas en liter vatten upp i ett
på den främre kokplattan påsatt kokkärl på en tid
av 8 à 10 minuter, på den bakre kokplattan kräves
något längre tid.

Vad ugnen beträffar bekräftas från olika håll att
den ger ett bättre steknings- och gräddningsresultat
än den vanliga vedspisen.

Slutligen må framhållas att spisen givetvis måste
skötas på lämpligt sätt och i enlighet med av
fabrikanterna lämnade anvisningar, för att dess goda
egenskaper skola komma till sin rätt. Och det må
särskilt påpekas, att denna spis just på grund av sin
effektiva värmeisolering och den ringa
vedförbrukning, för vilken den är avsedd, ingalunda bör
genom starkt forcerad eldning användas som kamin,
vilket man försökt på sina håll. Med blottade
kokplattor håller spisen ett medelstort kök tillräckligt
varmt även vid normal eldning.

</chapter>
<chapter name="TIDSKRIFTSNYTT INOM DE MEKANISKA OCH
ELEKTRISKA FACKEN.
AUGUSTI 1933.">
<h2>TIDSKRIFTSNYTT INOM DE MEKANISKA OCH
ELEKTRISKA FACKEN.</h2>
<h3>AUGUSTI 1933.</h3>
<tab><tab><tab><tab><tab><tab><tab>(Copyright.)
Med de två kolpulver eldade 450 t/h ångpannorna
vid Hell Gatekraftverket ha försök gjorts med
belastningsvariationer från 90 till 490 t/h.
Maximalbelastningen begränsas av fläktarna och av
tryckfallet i överhettaren. Minimalbelastningen begränsas
av en kolkvarns minimalbelastning samt av
sekundärluften från de avställda brännarna. Ångmängden
ändrade sig 12--18 s efter en ändring av
koltillförseln, och jämvikt inträdde efter 2,5 à 4,5 m. Deri
snabbaste effektstegringen utgjorde 158 t/h på 2,15 m.
(W. Caldwell, Power, 1933, h. 7, s. 355.)

En logg, kallad pitometer, har konstruerats av E.
Oole enligt principen för pitotröret. Den bostår av
ett rör, som sticker ut ca 60 cm från fartygskölen och
är försett med två öppningar vid änden, en riktad
framåt och en rätt ned. Tryckskillnaden mätes med
en Hg-manometer eller U-rör och fjärravläsning
anordnas på brygga och i maskinrum. Den
amerikanska oceanångarén Washington använder denna logg
och skall ha visat fel på 0,9 distansminuter på en
sträcka av 5 797'. (Marine Engineering, h. 8, s. 285,
Pacific Marine Review, h. 8, s. 244.)

Vid motorbåtstävlingarna i Detroit, där rekordet
förra året var 120 knop, tävlar i år en engelsk båt
miss Britain III<footnote>Enligt en tidningsnotis har båten numera förolyckats.
</footnote> med en längd av 7,3 m med en
Napier motor om l400 hk och byggd
huvudsakligen av duraluminium. Amerikanarna tävla med en
36 fot lång båt, som väger 7,5 t och är försedd med
4 Packar d motorer om sammanlagt 7 000 hk.
Hästkrafterna äro dock ej avgörande. (The Times Trade
& Engin. Suppl., 790, s. 528.)

Strandgrens flygmaskin har prövats i modell av
Comité technique d'aéronautique et de meteorologi.
Den består av två roterande kroppar med
flygkroppen placerad emellan dem. Varje flygkropp består
av fem rörliga vingar, placerade på var sin
roterande arm. Varje vinge beskriver en cycloid, och
maskinen kan flyga i varje önskad riktning
horisontellt, vertikalt, framåt eller back och med varje
önskad hastighet från 0 till maximum. Den
ekonomiska hastigheten ligger vid ett visst förhållande
mellan kroppens rotationshastighet och vingarnas
translatoriska hastighet. (Recherches et Inventions,
h, 227, s, 218.)

Vid tyska luftfartsförsöksanstalten hava utförts
undersökningar beträffande kylning av
motorcylindrar med och utan ventilatorkylning, i förra fallet
med inklädd cylinder. Med ventilatorkylning är
värmeövergången betydligt större än utan sådan,
och genom mindre avstånd mellan kylflänsarna
kunna ytterligare förbättringar uppnås. Större
motoreffekt per cylinder kan även i detta fall
åstadkommas liksom större driftsäkerhet, då kylningen
koncentreras på de farligare platserna.
Värmebelastningen på cylinderhuvudet visade sig på en
flygmotor vara 212 000 kgcal/m<sup>2</sup>h och 8 gånger så stor
som vid kolvbanan. (K. Löhner, Automobiltechnische
Zeitschrift, h. 15, s. 375.)

White Motor Co. tillverkar en 12-cylindrig
bussmotor för 225 hk vid 2 100 v/m med liggande
cylindrar, som placeras mitt under vagnen. Ventilerna äro
placerade under motorn, lätt åtkomliga och kunna
användas 160 000 km utan omslipning. Bussen kan
medtaga 100 passagerare. (The Automobile Engineer,
h. 309, s. 283.)

På Chicagoutställningen visades två Pullmanvagnar
utförda av lättmetall, den ena med 22,4 längd
för 28 personer med kök, 4 tvättrum, en spel- och
en utsiktskupé med 22 lösa stolar. Bakre ändan är
strömlinjeformad. Korg och boggier äro utförda av
aluminiumplåt, profiler och götstycken. Profiljärnen
äro dels valsade, dels pressade såsom runda eller
fyrkantiga rör. Lagerboxarna äro blott fodrade med
stål. Boggierna väga endast 4,1 t stycket och vagnen
totalt 33,5 t, varav 3,1 t faller på ventilationsanordningen.
Den andra vagnens boggier äro av gjuten,
röntgenprovad aluminium, och vagnen väger 44 t
mot 81 t för en vagn av stål. (ZVDI, h. 33, s. 900.)

Afrika har mer än fyrdubblat sitt järnvägsnät
seden sekelskiftet och har nu 67 000 km järnväg. Man
har 6 olika spårvidder, varvid 1 m och 1,067 m äro
de vanligaste. På en gemensam internationell
kongress i Paris 1931 började man diskutera
anknytningen av de olika järnvägsnäten till varandra. (Org.
f, d. Fortschritte im Eisenbahnwesen, h. 15, s. 300.)

För att hastigt undanskaffa materiel vid
urspårningar och kollisioner vid järnvägar har man i
Amerika byggt en kran vagn, driven med bensinmotor. I
varje ända är placerad en svängbar kran för 105 t.
Vikt 210 t. Två 220 hk bensinmotorer driva var sin
generator. Vagn och kranar drivas av
likströmsmotorer samt med mellankopplat batteri för 400 Ah
och 300 kWh. Hissmotorerna ha en effekt av 135
hk. Vagnen uppbäres av tvenne 8-hjuliga
kombinerade boggier. (H. Weinberg, General Electric Review,
h. 8, s. 349.)

Brown Boveri har konstruerat en fjärrmanövrerad
kontroller för spårvägsvagnar, som apteras på äldre
motorvagnar för att åstadkomma längre tåg. Föraren
har en manöverkontroller med dead man's grip, som
blott kopplar in serie, parallell och broms, Den
fjärrmanövrerade kontrollern sköter inkopplingen av de
olika stegen med en magnet, som åverkas av
huvudströmmen, varigenom en konstant acceleration
erhålles. Manöverströmmen fås från ett litet batteri.
(Elektrotechnische Zeitschrift, h. 32, s. 780.)

Skyskrapan RockeMler Center med 70 våningar
och 270 000 m<sup>2</sup> total golvyta har 75 hissar, varav 24
normalt gå med en hastighet av 6.1 m/s med en last
av 1 600 kg. Motoreffekt 100 hk. Maskineriet, som
saknar kuggväxel, väger 10,7 t. Generatorerna till
Leonardomformaren ha Ryan-lindning och speciella
borsthållare för att minska inflytandet av
temperaturförändringar. Då höjden totalt är 240 m, så har
Imsträckningen stort inflytande på inställningen av

hissen vid bottenvåningen. Detta sker med en
fotoelektrisk cell, som justerar inställningen på 12,7 mm
när. Linan är en 8 X 19-trådig 17,5 mm lina, som
är 62 % starkare än den normala 15,9 mm linan.
(Power, h. 8, s. 395.)

I Berlin-Charlottenburg har nyligen utförts den
första tyska automatiska anläggningen för
ljussignalering i gatukorsningar. Genom kontakter liggande
i gatan tvärs över de fyra gatuhalvor, som leda till
korsningen, sker signaleringen medels fordonsvikten
så snart ett tryck på kontakten av 45 kg utövas. Då
trafiken är fri i en viss riktning, så laddas en
kondensator tills en parallellkopplad glimlampas
tändspänning uppnås. Denna lampas urladdningsströmkrets
slutes och hålles sluten av en reläkontakt, då
ett fordon i den spärrade riktningen passerat
kontakten i gatan, varvid urladdningsströmmen ger impuls
till omkoppling av signalen. Varje kontaktslutning på
de fria gatuhalvorna urladdar kondensatorn en viss
kvantitet, som beror på hur länge kontakttrycket
varar, dvs. på fordonets hastighet, varigenom den
fulla uppladdningen därmed fördröjes. Till ett visst
maximalvärde kan sålunda trafiken hållas i gång
obehindrat. Vid svag trafik får däremot varje
fordon på motsatta gatuhalvan så fort frisignal, att det
ej först behöver stanna och inget fordon behöver
därför stanna i onödan. Hittills ha 200 W lampor
använts för signalljuset, men genom förbättring av
ljusutbytet kan man nu använda 60 W lampor,
vilket betyder en besparing av mer än 2 000 kWh per
år och anläggning. (Elektrotechnische Zeitschrift,
h. 31, s. 753.)

Siemens Schuckert Werke har konstruerat ett nytt
system för omkoppling av dubbeltariffmätare utan
användning av ur genom att överlagra det normala
periodtalet med en högfrekvent signalström för 200--600
p och 2,3--6 % av normalspänningen. Vid
inkoppling av högfrekvens av visst periodtal reagera
vissa reläer för in- eller urkoppling eller omkoppling
av vis-sa mätare. (W. zur Megede, Siemens-Zeitschrift,
h. 4, s. 165.)

Hos Ford i Detroit finnas 350 special-stumsvetsmaskiner
och 540 special-punktssvetsmaskiner, av
vilka de senare per dygn åstadkomma 3 . 10<sup>6</sup> svetsar
och de förra 2 . 10<sup>6</sup>. Därtill komma 320 gassvetsare
och 200 bågsvetsare. En ny 175 kVA typ utför per
s automatiskt 6 punktsvetsar på 1 mm tjock jämn
överplåt och 1,6 mm underplåt med vårtor. Ett
vridbord för plåtarna medger 100 svetsningar per minut
med 6 punkter. Trycket uppgår till maximalt 7 t.
En annan 85 kVA typ svetsar två 13 mm tjocka
plåtar med vårtor på 4 s med ett tryck av 2 700 kg.
(K. Ruppin, TZ für praktische Metallbearbeitung,
h. 15/16, s. 258.)

SSW tillverkar en svetsautomat, bestående av en
utbytbar kolelektrod, som automatiskt tändes och
regleras, så att en bestämd båglängd hålles.
Riktningen av bågen regleras med en magnetspole,
inställbar med hänsyn till det material, som skall
svetsas, och den strömstyrka och svetshastighet, som
önskas. Tillsatstråden kan även matas automatiskt.
Apparaten är särskilt användbar vid fabrikation av
behållare o. dyl., och man kan svetsa stumt upp till
8 mm plåt utan fasad fog. Upp till 12 mm kan
svetsas med V-fog. Däröver sker svetsningen från
bägge sidor. (C. Ritz, Siemens Zeitschrift, h. 4, s. 150.)
<tab><tab><tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Vattenfallsstyrelsens riksdagspetita.</b> Vattenfallsstyrelsen
har den 30 september resp. 2 oktober till k. m:t
ingivit framställning om medel avsedda att utgå av
anslag för kapitalökning under budgetåret 1934--1935.
Sammanlagt begäras för arbeten vid kraftanläggningar
och regleringsföretag 4 425 000 kr. samt för
distributionsanläggningar m. m. 2 000 000 kr.

För bedömande av behovet av lånemedelsanslag för
fortsatta arbeten för nyanläggningar har styrelsen
lämnat en redogörelse angående förbrukningen vid
styrelsens nät under det sista året. Härvid anföres, att
kraftförbrukningen under budgetåret 1932--1933 utgjort 1 668
mill. kWh mot 1 601 mill. kWh budgetåret 1931--1932,
1 596 mill. kWh budgetåret 1930--1931 och 1 703 mill.
kWh budgetåret 1929--1930. En markerad ökning har
alltså inträffat under det senast tilländalupna
budgetåret. Förändringen framstår än tydligare, om
förbrukningen under 12-månadersperioden 1/9 1932--31/8 1933
betraktas. Under denna tid uppgick kraftförbrukningen
vid styrelsens nät till 1 707 mill. kWh.

Vid centralblocket visar den s. k. allmänna
distributionen en anmärkningsvärd ökning, vilken dock delvis
torde bero på vattenbrist i denna del av landet. Denna
vattenbrist har framförallt påverkat leveranserna av
reservkraft, för vilken ökningen uppgår till mer än
100 %. För järnvägsdriften har tillkommit en
betydande ökning, väsentligen beroende på södra
stambanans elektrifiering. I storindustriens
kraftförbrukning ha ganska små förändringar inträffat.
Försäljning av kraft till elektriska ångpannor har betydligt
minskats och på sista tiden helt upphört, då tillgänglig
kraft kunnat försäljas till högvärdigare ändamål.

I Norrforsområdet har en ganska betydande ökning
av storindustriens kraftuttagning skett, väsentligen
beroende på förbättrat läge inom massaindustrien. I
Porjusområdet har särskilt gruvdriftens prekära läge
medfört ytterligare försämring. Krafttillgången inom de
båda sistnämnda områdena har varit god och ej
påverkats av vattenbrist.

Vid bedömande av behovet av nyanläggningar får,
säger styrelsen, ej förbises, att mycket talar för, att
detta år kommer att följas av ännu ett par år med låg
vattentillgång, ehuru väl sannolikt detta år och
nästkommande vinter komma att markera bottnen i
vågdalen. Det är dock naturligtvis icke rimligt att rätta
nybyggnadsbehovet efter den brist på vattenkraft som
uppkommit under ett exceptionellt år. För sådana
förhållanden finnes det stora ångkraftverket i Västerås.
Allra minst kan det ifrågasättas vattenkraftutbyggnader
för att tillhandahålla tillfälliga kunder hjälpkraft.

Det föreligger, enligt styrelsens mening, ej heller
anledning att för närvarande göra annat än att i
beräknad takt fullfölja de pågående arbetena på
kraftanläggningarna vid Vargön och Malfors samt
veckoregleringsarbetena i Göta älv och Motala ström. Dessutom
föreslås vissa arbeten av mindre omfattning för ökning av
effekten av Trollhättans kraftstation samt vissa
rensningar i Göta älv i samband med Vänerns
huvudreglering. Det har också befunnits lämpligt att på grund av
den rådande situationen även med anslag av lånemedel
komplettera ångkraftverket i Västerås, särskilt för att
möjliggöra den stora pannans eldning med kol.

Under det förflutna budgetåret hava de för

veckoregleringen av Göta älv erforderliga anordningarna vid
Vänerns utlopp samt vid Vargön blivit fullbordade.
Anordningarna vid Vargön hava blivit tagna i bruk för
utförande under vederbörande vattendomstols kontroll
av provtappning för att utröna inverkan av olika
vattenmängder på saltvattens uppträngande i Göta älvs
båda grenar, dels förbi Göteborg, dels genom Nordre
älv. Provtappningen har bekräftat nödvändigheten av
en av styrelsen projekterad skärmanordning i Nordre
älvs nedre del, varigenom fördelningen av älvens
vatten mellan Göteborgsgrenen och Nordre älv kan
regleras på sådant sätt, att ingen försämring uppstår i
fråga om salthalten i Göteborgsgrenen, där Göteborgs
stad tar råvatten till sitt vattenledningsverk.
Skärmanordningen är under utförande och väntas bli färdig
i början av nästa år.

Till Vargöns kraftstation, vars båda aggregat väntas
bliva driftfärdiga i början av nästa år, har anslag
tidigare erhållits.

Styrelsen begär ett anslag av 500 000 kr. för
påbörjande av arbetena med den sista utbyggnaden vid
Trollhättan. (För det senaste förslaget för denna
utbyggnad har Teknisk tidskrift för avsikt att redogöra
i ett kommande nummer.) Styrelsen anser nuvarande
tidpunkt lämplig för påbörjande av dessa arbeten, enär
den genom dem får tillfälle att bereda någorlunda jämn
arbetstillgång åt sina arbetare.

För påbörjandet av arbeten med upprensning av Göta
älv i samband med Vänerns reglering begäres ett
anslag av 500 000 kr. Dessa rensningsarbeten beräknas
komma att kräva en tid av 3 à 4 år och måste
påbörjas nu, om de utan fördyrande forcering skola kunna
bli färdiga till den tidpunkt, då Vänerns reglering ur
rättssynpunkt kan tagas i bruk.

För de fortsatta arbetena vid Malfors kraftstation
begäres för nästkommande budgetår ett anslag av 3,1
mill. kr. Kraftstationen skall enligt arbetsplanen vara
färdig vid årsskiftet 1935--1936.

Den exceptionella vattenbristen under innevarande
år har föranlett en viss komplettering av verket i
Västerås. Vattenfallsstyrelsen har för avsikt att senare
inkomma med en särskild framställning rörande dessa
arbeten, för vilka kostnaden beräknas till 325 000 kr.

Styrelsen har slutligen lämnat uppgift över de
arbeten som sannolikt böra utföras under de fyra
budgetår, vilka följa efter 1934--1935. Främst bör
Malfors-stationen fullbordas och de föreslagna arbetena vid
Trollhättan samt regleringsarbetena i Göta älv fortsättas.

Krångedekraftens nedförande kommer att medföra
en avsevärd lucka i styrelsens nyanläggningsverksamhet.
Denna bör enligt styrelsens mening i någon mån
utfyllas genom utbyggande av vissa relativt små
kraftkällor i mellersta Sverige, nämligen Hammarbyfallet i
Järleån samt det närliggande Storåfallet, statens fall i
Säveån samt andel i Jösseforsfallet i Västra Värmland,
vilka alla lätt kunna tillgodoses på styrelsens kraftnät.
Därjämte böra de nuvarande kraftstationerna i Motala
ström, vid Nykvarn och Näs, den senare tillhörig Motala
ströms kraft-a.-b., i sinom tid om- och tillbyggas,
varvid förnyelsefondsmedel delvis torde komma till
användning. Däremot räknar styrelsen ej med att under
nämnda period utbygga Tyttbofallet i Dalälven.
Befinnes det nödvändigt att under nämnda tidsperiod
påbörja en stor kraftstation för centralblocket, bör man
utan tvekan gripa sig an med Stadsforsen i Indalsälven.

<b>Japans aluminiumindustri självförsörjande?</b> Enligt
ett meddelande i The Journal of the Society of Chemical
Industry, Japan (augusti 1933) finnas planer å
bildandet av ett bolag, Japan-Manchukuo Aluminium
Company, för exploatering av aluminiumtillgångarna i
Manchukuo. Detta lands tillgångar av aluminiummalm
uppskattas till mer än 200 mill. ton. Försök att framställa
aluminium ur dessa malmer sägas ha utfallit lyckligt.
Det tilltänkta bolaget skulle samarbeta med ett annat
aluminiumbolag, planerat av sydmanchuriska järnvägen.
Kunna dessa planer realiseras, anser man, att Japan
skall bliva i stånd att tillgodose så gott som hela sitt
behov av aluminiummetall. Vilken inverkan detta kan
tänkas få på de internationella handelsförbindelserna
framgår därav, att Japan (enligt Metallgesellschafts
statistik) under åren närmast före den nuvarande
depressionsperioden importerade mer än 10 000 ton
råaluminium årligen.

<b>Kylning av koks på torra vägen.</b> VDI-Zeitschrift
(7 oktober) återger ur Iron Age några driftresultat från
kokskylningsanläggningar enligt Sulzers metod. Vid
denna kyles den från koksugnarna kommande ca
1 000° varma koksen med kemiskt indifferenta gaser,
vilkas ackumulerade värme sedan utnyttjas i en
ångpanneanläggning. Kraftförbrukningen för kylgasens
cirkulation uppges till 2,5 kWh och för beskickningen
av kyltornet med koks till ca 0,25 kWh. I praktisk drift
kan man vid kylning av 1 ton koks utvinna ca 400 kg
ånga av 14 atö. Metodens fördelar skulle för övrigt
ligga i att de för omgivningen obehagliga ångmolnen
vid koksens släckning undvikas, att den kemiska
förslitningen av släckningsinrättningen minskas, att
koksen får en högre hållfasthet och jämnare styckestorlek,
att avstybbningen minskas samt att koksen erhålles
från verket utan någon vattenhalt.

Sistnämnda omständighet är ägnad att minska
koksförbrukningen speciellt vid koksmasugnar. Några
erfarenhetssiffror anföras för belysande härav. Genom
införande av Sulzerkylning minskades koksförbrukningen
vid hyttorna i Homecourt, Frankrike, med ca
4,17 % och i Witkowitz med ca 3 %. Från Rochester
Gas & Electric Corp., Rochester, N. Y., föreligga
drifterfarenheter från 6 år. Vid en matarvattentemperatur
av 60° erhålles här pr ton koks 425 kg ånga av 9,9 atö.
Vid Consumers Power Co., Flint, Mich., kunde under år
1932 pr ton koks erhållas 440 kg ånga av 32,4 atö;
matarvatten temperaturen var här 104°. Nyanläggningar
enligt systemet utföras f. n. vid engelska järnverk.

<b>Emballagets färg inverkar på livsmedlens hållbarhet.</b>
Forskningslaboratoriet för livsmedel inom Department
of Agriculture i U. S. A. har, enligt meddelande i
VDI-Zeitschrift (7 oktober), utfört intressanta
undersökningar över det inflytande emballagets färg har på
hållbarheten hos oljehaltiga livsmedel. Försök under
kvicksilverlampa med livsmedel, insvepta i papper av olika
färg, visade, att endast de i grönt eller svart papper
förpackade produkterna höllo sig friska, medan
samtliga övriga blevo starkt härskna.

Med hjälp av olika färgfilter har man räknat ut,
vilka våglängder hos ljuset som förhindra härsknandet.
Endast inom ett mycket smalt område i spektrum
(omkring 5 000 ÅE) ha strålarna konserverande
verkan. I detta band är färgen klart grön. Såväl
gulgröna som blågröna färger ha fotokemiskt förstörande
inflytande på oljorna. Proven ha utförts på mer än
hundra olika prov av livsmedel, såsom majsmjöl, smör,
nötter o. d.

<b>Register över standardiseringsärenden.</b> Sveriges
maskinindustriförenings standardkommitté (SMS) har
utgivit en ny upplaga av SMS-registret, daterad augusti
1933. Det egentliga registret är uppställt som dels
gruppregister (ritningars utförande, materialnormer,
grundnormer och maskinelement), dels alfabetiskt
register, dels nummerregister och slutligen typregister.

Gruppregistret innehåller en kolumn, i vilken en
siffra från 1 till 6 anger det skede, i vilket
standardiseringsärendet befinner sig, från beslut till publikation

av antagen standard. Även det alfabetiska registret
upptager såväl utgivna som planerade standard. Det
löpande nummerregistret, som har sin egentliga
betydelse vid rekvisitioner, omfattar endast fastställda och
publicerade standard. Typregistret slutligen upptager
vissa mycket allmänt förekommande maskinelement,
såsom skruvar, muttrar o. d., vilka erhållit särskild
typbeteckning utöver den vanliga grupp- och sidbeteckningen.

Registret innehåller vidare ett par informerande och
beaktansvärda artiklar om vikten och betydelsen av att
tillämpa standard samt om gången vid
standardiseringsärendenas behandling.

<b>Pristävling om aluminiummöbler.</b> Den av
internationella aluminiumbyrån i Paris utlysta pristävlingen
rörande förslag till sitt- och liggmöbler av aluminium
har omfattats med så stort intresse, att tävlingstiden
förlängts till den 1 november. Dessutom har ett
extrapris å 1 000 svenska kr. uppsatts av internationella
kongressen för modern arkitektur. Sammanlagda
prissumman uppgår nu till 7 000 svenska kronor. Alla
upplysningar om tävlingen lämnas av Nordisk
aluminiumindustri, Kungsgatan 28, Stockholm.

<b>En matematisk-elektroteknisk hjälpreda,</b> avsedd för
installatörer, montörer m. fl., har i dagarna utgivits av
Svenska elektriska installatörföreningen. Boken har
sammanställts av ingenjör Bele Broo, lärare i
matematik vid Stockholms städs skolor för yrkesundervisning.
Den ger på ca 150 textsidor i formatet 7 X 11 cm
ett kompendium i elementär matematik och
elektricitetslära samt anvisningar för användning av
räknestickan "Electro-Practicus" och dessutom en del
matematiska tabeller, som dock fordrar mycket goda ögon
för att kunna tillgodogöras. I avsaknad av närmare
kännedom om det mått av matematiskt vetande en
montör behöver för sin yrkesutövning, få vi väl lita på
utgivarens försäkran, att boken "är avsedd att bliva
till ovärderlig nytta för elektriska fackets yrkesmän".
Priset för hjälpredan i bundet skick är 4 kr.

<b>Gåvor till teknologföreningen.</b> Av Cementa, Svenska
cementförsäljnings a.-b., Malmö, har Svenska
teknologföreningen fått mottaga som gåva 50 preferensaktier å
nominellt 100 kr., sålunda tillsammans nominellt 5 000
kr., i Svenska teknologföreningens fastighetsaktiebolag.

Vidare har föreningen av a.-b. Förenade
yllefabrikerna, Norrköping, fått emottaga 15 preferensaktier.
Föreningens innehav av sådana aktier uppgår därefter
till nom. 529 300:-- kr. eller 95,5 % av preferensaktiekapitalet.

<b>Till matematikundervisningens stöd.</b> För någon tid
sedan utsände ett antal lärare, däribland flera
universitets- och högskolemän, ett även i denna tidskrift
intaget upprop för att utröna i vilken grad intresse fanns
för bildande av en förening mellan representanter för
ämnena matematik, fysik och kemi. Yttersta
anledningen till uppropet var, att den nya kursplanen för
läroverken i hög grad missgynnade de matematisk-naturvetenskapliga
studierna, åsamkande bl. a. den tekniska
undervisningen ökade svårigheter genom elevmaterialets
påtagliga brist på matematisk skolning.

Redan en månad efter uppropets offentliggörande
hade mellan 300 och 400 personer förklarat sig villiga
att ingå i den tilltänkta föreningen. På grund av det
intresse som alltså finnes för föreningens bildande har
konstituerande sammanträde utlysts till lördagen den
14 oktober kl. 19 i Nya elementarskolans aula,
Slöjdgatan 2, Stockholm. Vid sammanträdet kommer rektor
B. Söderborg att lämna en kort redogörelse för de
synpunkter som motivera föreningens bildande.

För föreningens syften intresserade personer, som
icke tidigare nåtts av kallelse, kunna anmäla sin
anslutning till föreningen hos lektor C. Bergholm,
Skepparegatan 76, Stockholm.

<b>Årets Arosmässa,</b> kommer, enligt vad Teknisk
tidskrift erfarit, att äga rum i Västerås lördagen den 4
november. Till överläggningsämne har denna gång
valts industrien och planhushållningen, och det
inledande föredraget hålles av direktör Gustaf Söderlund.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Härnösand</b>
hade lördagen den 9 september anordnat utflykt, vari
ett tjugotal medlemmar med damer deltogo.

Utfärden skedde med speciell motorbåt och ställdes
först till Uddhamns fiskehamnsbygge på Lungö, vilket
besågs under ciceronskap av arbetsledaren på platsen,
verkmästare Asplund.

Den naturliga hamnen, som i hundratals år
tjänstgjort som skydd för dels av oväder överraskade
utanför Lungö fiskande båtar, dels för därstädes
hemmahörande fiskelag, har genom den pågående
landhöjningen, 10,2 mm pr år, blivit oanvändbar. Hamnen
skall nu fördjupas till 1,5 m i den egentliga
hamnbassängen, vilket gör denna användbar för fiskebåtar
för ett 50-tal år framåt. Havet har vräkt inloppet fullt
av stora stenar, varför sprängning och stenupptagning
utgör en stor del av arbetet, som skall vara färdigt i höst.

Från Uddhamn ställdes färden utomskärs i det mest
idealiska fruntimmersutfärdsväder till Hemsö norra
udde, varest landstigning skedde å den s. k. Daloms
batteribrygga. Sedan ett kort, orienterande föredrag
hållits av kommendanten, majoren C. G. Lunding över
kustbefästningars organisation etc. i allmänhet,
genomgingos de för visning lämpliga delarna av Daloms
batterivärn.

Hemfärden anträddes vid 1/2 8-tiden, varunder ett
efterlängtat kaffe serverades.

Efter ankomsten till Härnösand samlades deltagarna,
ett 30-tal, å Spjutegårdens gamla gästgivargård å
Murberget, Härnösands Skansen, varest supé avåts,
varunder diverse tal höllos. Fungerande ordförande var
friherre G. S. Leijonhufvud. Kvällen avslutades med
dans och sång under den angenämaste stämning,
vartill i synnerhet baningenjör Briandt med sin luta
bidrog. <tab><tab><tab><tab><tab><tab><tab><i>M. W--d.</i>

<b>Östergötlands tekniska förening.</b>
Föreningens medlemmar jämte länets och stadens
styrelser voro den 16 sept. på e. m. inbjudna att bese
Linköpings brandstation. I samband med besöket var en
utryckning arrangerad, varvid övning med gasmasker
och livräddning förekom.

Senare på kvällen samlades deltagarna under dir.
Gösta Lindmans ordförandeskap på Frimurarehotellet.
Efter det att sedvanliga föreningsangelägenheter
behandlats höll brandchefen V. von Vegesack, Linköping, ett
med skioptikonbilder belyst föredrag om Linköpings
brandväsende.

Föredraget omfattade en historik av brandväsendet
från äldsta tider, brandväsendets nuvarande organisation
och utrustning samt avslutades med en del önskemål för
närmaste framtiden.

Efter föredraget följde supé med angenämt samkväm.
<tab><tab><tab><tab><tab><tab><tab><tab><tab><i>H. N.</i>

<b>Jämtlands läns tekniska förening</b>
hade den 12 maj<footnote>Manuskript tidskriften tillhanda den 23 sept. 1933. <i>Red.</i></footnote> sitt ordinarie vårsammanträde, varvid
bl. a. förekom ett föredrag av civilingenjören Nils
Telander i socialstyrelsen om vedeldningsfrågan.

Då detta föredrag ansågs ha en för dessa trakter
mycket allmän betydelse, hade därtill inbjudits ett flertal
utom föreningen stående personer, såsom representanter
för sjukhusinrättningarna, härvarande militära
organisationer, skogsstaten, stadens myndigheter samt olika
försäljare av bränsle m. fl.

Föredraget, som åtföljdes av skioptikonbilder, gav en
god inblick i de fördelar för särskilt dessa skogsrika
bygder, som en allmännare genomförd vedeldning
medför. Även framhölls den nationalekonomiska betydelsen
av att använda de svenska skogarnas produkter i stället
för utländskt bränsle. Talaren omtalade vidare de
åtgärder som statsmakterna vidtagit för att underlätta och
driva fram denna fråga och belyste med en del exempel
de tekniska och ekonomiska möjligheterna för
problemets lösning i olika fall. Såsom normalt pris för ved
till värmeledningsbränsle under nuvarande förhållanden
nämndes 4 à högst 4:50 kr. pr m<sup>3</sup>.

Efter föredraget utspann sig en livlig diskussion,
varunder bl. a. två ingenjörer från S. J. redogjorde för
S. J:s erfarenheter av vedeldning, dels goda vid
uppvärmning av byggnader, dels dåliga vid tågdrift. En
talare framhöll den stora sociala betydelsen av
vedeldningen och ansåg, att den synpunkten för närvarande
var riktigare än den ekonomiska samt att det
nuvarande vedpriset är osunt lågt. De båda
kasernofficerarna vid stadens regementen vitsordade goda resultat
av vedeldningen och en representant för skogsstaten
ansåg, att det i dessa trakter ej skulle möta större
svårigheter att erhålla ved i tillräcklig mängd, särskilt om
sämre kvaliteter och gallringsved få komma till
användning. En annan jägmästare efterlyste någon
klassificering av veden och en träkolsintresserad framställde en
del frågor om träkolsbränslet, varpå föredragshållaren
svarade, dels att IVA gått in för att låta utarbeta
normer för klassificering, dels att träkol ej torde kunna
konkurrera med ved som bränsle i värmeledningspannor,
men väl kunde ha framtid som motorbränsle.

Som avslutning på diskussionen gjorde ordföranden,
distriktschefen A. Valentin, en sammanfattning, vari han
uttryckte glädje över vedeldningens goda resultat, men
uttalade en tvekan om vedens fortsatta konkurrenskraft
under normala tider. <tab><tab><tab><tab><tab><i>Fr. Bgn.</i>

<b>Jämtlands läns tekniska förening</b>
höll den 16 september sitt ordinarie höstsammanträde å
Metropolbiografen i Östersund, varvid föredrag hölls av
byråchefen Ivan öfverholm om "Statsbanornas
elektrifiering". Till föredraget voro inbjudna länets
riksdagsmän, landstinget, arméfördelningsstaben, representanter
för regementena, stadsfullmäktige och drätselkammare
i Östersund samt ett flertal befattningshavare vid S. J.

Föredraget, som belystes med ljusbilder, gav en
synnerligen intressant och instruktiv skildring av
elektrifieringsarbetet. Med stor tillfredsställelse noterades de
förkortade restider, som för dessa trakter bli ett mycket
påtagligt resultat av statsbanornas elektrifiering. Efter
föredraget visades en utmärkt upptagen film från
arbetena utefter järnvägslinjerna. De fulländade
arbetsmetoderna väckte allmän beundran. <tab><i>Fr. Bgn.</i>

</chapter>
<chapter name="PERSONALNOTISER">
<h3><i>PERSONALNOTISER</i></h3>
Civilingenjör <b>Carl-Bertel R.Nathorst,</b> nu verkstadsingenjör
vid Eskilstuna stålpressnmgsaktiebolag, Eskilstuna.

Civilingenjör <b>Hans Hellström,</b> nu överingenjör hos a.-b.
Svenska maskinverken, Södertälje och Söderhamn.

Civilingenjör <b>Elis B. Höjer,</b> nu maskiningenjör vid Östra
Skånes järnvägar, Tollarp.

<b>IN MEMORIAM</b>

Civilingenjören, major kvvk, <b>John Viktor Mattsson,</b> född
1876, avled i Västervik den 7 sept. 1933.

Förste maskiningenjören vid S. J. <b>Tor Vilhelm Möller,</b>
f. 1872, avled i Stockholm den 30 aug. 1933.

Arkitekten f. d. byggnadsrådet <b>Gustaf Emil Nicolaus
Petterson,</b> f. 1855, avled å Lidingön den 21 aug. 1933.

Ingenjör <b>Anton Wilhelm Rettig,</b> f. 1854, avled å
Betania-stiftelsens sjukhem, Stocksund, den 28 aug. 1933.

Civilingenjören, löjtnant kvvk, <b>Carl Magnus Rolf Edling,</b>
f. 1901, avled å Lunds lasarett den 19 sept. 1933.

Ingenjör <b>Kurt Lüthjohann,</b> f. 1897, avled i Sundsvall den
15 sept. 1933.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 20
oktober 1933 kl. 19,30 precis. <sp>Ärenden:</sp> 1)
Protokolljustering. -- 2) Inval. -- 3) <i>"Kondensatorer inom
krafttekniken",</i> diskussion med inledningsanföranden av:
Ing. <sp>H. Spanne:</sp> Kondensatorernas konstruktion och
karakteristiska egenskaper. -- Ing. <sp>H. Åberg:</sp>
Användningsområden inom krafttekniken. -- Ing. <sp>Th. Erlandsson:</sp>
Några ekonomiska synpunkter beträffande faskompensering.
-- Supé och samkväm.

<b>Avdelningen för Mekanik</b> avhåller årsmöte å föreningens
lokal, Brunkebergstorg 20, lördagen den 21 oktober 1933
enligt följande <sp>Program:</sp> Kl. 14,30.
<i>Föreningsangelägenheter.</i> 1) Val av justeringsmän. 2)
Inträdesanmälningar och inval. 3) Inkomna skrivelser. 4) Styrelseval.
5) Val av ceremonimästare och klubbmästare. 6) Val av
två representanter och en suppleant i Svenska
teknologföreningens styrelse. 7) Tillsättande av valkommitté. 8) Val
av redaktör för Teknisk tidskrift, Mekanik. -- Kl. 15,15.
<i>"Fotogendrift av förgasarmotorer",</i> föredrag av
civilingenjör <sp>Nils Gustafsson.</sp> -- Kl. 16,30. <i>"Resultaten
från provningarna med generatorgasdrivna bilar",</i> föredrag
av professor <sp>E. Hubendick.</sp> -- Kl. 18. <i>"Smörjoljekylda
bilmotorer",</i> föredrag av dr ingenjör <sp>Fredrik Ljungström.</i>
-- Kl. 18,30. Middag. Samkväm.

<b>Ordinarie allmänt sammanträde</b> hålles å föreningens
lokal, Brunkebergstorg 20, torsdagen den 26 oktober 1933
kl. 19,30 (precis). <i>(Obs. Ändrad dag.)</i> <sp>Ärenden:</sp>
1) Inval. -- 2) Val av en ledamot i ceremoninämnden efter
direktör Stellan Bendz, som avsagt sig, på grund av
flyttning från Stockholm. -- 3) <i>"Förslag till järn- och
stålnormer, utarbetat av kommitterade, utsedda av Sveriges
Standardiseringskommission och Jernkontoret",</i> föredrag av
professor <sp>Arvid Johansson.</sp> <i>Diskussion.</i> -- Efter
sammanträdet supé och samkväm.

<b>Örebro ingenjörsklubb</b> håller ordinarie sammanträde i
klubbens lokal å Grand hotell lördagen den 14 oktober 1933
kl. 7 e. m. <sp>Program:</sp> 1) Protokolljustering. -- 2)
Allmänna ärenden och inval. -- 3) Val av kommitterade för
november och december. -- 4) Föredrag med film av
ingenjör <sp>Gottfrid Nordlindh:</sp> <i>"Kautschuk, dess
produktion och användning".</i> -- Supé och samkväm.

<b>Tekniska föreningen i Jönköping</b> kallas härmed till
sammanträde lördagen den 14 okt. 1933 kl. 19 å Stora
hotellet. <sp>Ärenden:</sp> 1) Protokolljustering. -- 2)
Styrelse- och revisionsberättelse. -- 3) Fråga om decharge för
styrelsen. -- 4) Val av styrelse och övriga funktionärer. --
5 Inval. (Medl. anmodas att till sekr. lämna förslag till
nya medlemmar.) -- 6) <i>"Reseintryck från Indien".</i>
Föredrag- med ljusbilder av ing. <sp>Walther Thulin.</sp>

<b>Skånska ingenjörsklubben</b> anordnar fredagen den 20
oktober en exkursion till Sockerfabriken i Arlöv. Efteråt
hålles sammanträde på Kungsparkens restaurang i Malmö kl.
7 e. m. Bland ärendena märkes föredrag av ingenjör
<sp>Ludvig Josefsson</sp> om <i>"Ångkraftanläggningen vid
Sockerfabriken i Arlöv".</i> -- Efter förhandlingarna
sedvanlig supé och samkväm.

</chapter>
<chapter name="TEKNISK TIDSKRIFT
HÄFT. 42 ÅRG. 63 21 OKT. 1933">
<h1>TEKNISK TIDSKRIFT</h1>
<h2>HÄFT. 42 ÅRG. 63 <tab>21 OKT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Brännoljemonopolet från teknisk synpunkt. -- Funderingar om hjultrycksbegreppet. -- Notiser.
-- Tekniska föreningar. -- Sammanträden.

</chapter>
<chapter name="BRÄNNOLJEMONOPOLET FRÅN TEKNISK SYNPUNKT.">
<h2>BRÄNNOLJEMONOPOLET FRÅN TEKNISK SYNPUNKT.</h2>
<h3>Av professor <sc>E. Hubendick.</sc></h3>
I Teknisk tidskrift för den 23 sept., h. 38, har
redogjorts för innehållet i den av särskilda tillkallade
sakkunniga inom Finansdepartementet framlagda
utredningen om tillverkning och avsättning av inhemsk
sprit till motorbränsle, om kontroll över importen av
motorbränsle samt om tillverkningen av till
förtäring avsett brännvin ävensom andra därmed
sammanhängande spörsmål.

De sakkunnigas utredning utmynnade -- såsom
angivits i häfte 38 -- i förslag till vissa
åtgärder för reglering av avsättning av olika slags sprit,
däribland också motoralkohol framställd av
sulfitsprit, i syfte att stödja vederbörande näringsgrenar,
varjämte framlades riktlinjer för ett brännoljemonopol.

Om lämpligheten av ett monopolföretag vill jag ej
yttra mig. Det må vara tillfyllest erinra om att de
sakkunniga ej varit eniga utan att även en
reservation föreligger.

Sulfitfabrikernas produktion av motoralkohol
skulle enligt förslaget via Vin- & spritcentralen
övertagas av brännoljemonopolet. Vin- & spritcentralen
skulle sålunda blott förmedla, utan vinstberättigande
men under en viss prisreglering sulfitspritens
övertagande från tillverkarna till brännoljemonopolet.
Men under sådana förhållanden synes det knappast
rimligt eller möjligt att Vin- och spritcentralen
skulle ägna de tekniska problemen om motorspritens
användbarhet, kvantitet, pris m. m. något större
intresse. Detta torde få åvila brännoljemonopolet.
Nyttan av Vin- och spritcentralens inkopplande
mellan tillverkare och verklig partihandlare synes
därför ur denna synpunkt vara tvivelaktig, även om
jämkningarna i pris å sprit för olika
användningsområden i någon mån kan tala därför.

Man har även anledning fråga sig om ett
föreslaget 10-års kontrakt mellan sulfitspritindustrien
och spritcentralen är betryggande eller
uppmuntrande för den förra. Jag tror knappast att så är
fallet. Nya fabrikers byggande tar flera år i
anspråk och på återstående delen av 10 år kunna de
ej amorteras. Vad efter dessa 10 år händer vet
ingen. Kontraktet torde för att vara lockande böra
vara på 20 à 25 år. Men en så långvarig uppgörelse
torde bliva vansklig för staten.

Den föreslagna tvångsinblandningen av
motoralkohol i bensin är en fråga, vilken jag ej heller vill
upptaga till diskussion. Det må blott anföras att medan
i de länder där tvångsinblandning är föreskriven rätt
mycket trassel förekommer i samband med motorspritens
avsättning, i det att allmänheten rätt ofta
nekar att använda spritblandade bränslen, medan i
vårt land, där man hittills arbetat på frivillighetens
och övertygelsens väg de spritblandade bränslena
tillvunnit sig förtroende och efterfrågan.

I detta sammanhang kan det vara lämpligt
påminna om möjligheten för spritens användbarhet
som motorbränsle och skälen till att alkohol
användes såsom tillblandning i bensin.

Jag bortser härvidlag från prisfrågan, emedan
denna i sakkunniges förslag avses reglerad av staten.
Oblandad sprit med mer än 90 % styrka kan med
fördel användas som motorbränsle om maskinerna
utrustas med tillräcklig förvärmning och förtändning,
lämplig förgasareinställning och högt
kompressionsförhållande samt särskilt igångsättningsbränsle
användes, på vilket motorn köres några minuter till dess
den blivit varm.

Oblandad sprit torde emellertid ej ifrågakomma
såsom motorbränsle.

Blandningar med ca 95 %-ig sprit med bensin eller
bensol i proportionerna 75 till 50 % sprit, eller högre
spritstyrka i proportionerna 50 till 25 % sprit, kunna
även med fördel användas om maskinerna utrustas
med tillräcklig förvärmning och förtändning, lämplig
förgasareinställning, om möjligt höjt
kompressionsförhållande samt under förutsättning av att man
finner sig i att under de första minuterna ej erhålla full
effekt ur motorn. För att erhålla tillfredsställande
igångsättning måste emellertid bensin-bensoltillsatsen
ha särskilda egenskaper, ett tekniskt problem, som
kräver särskild uppmärksamhet och ej tillåter inköp
av vilka bensinkvaliteter som helst.

Slutligen kan en blandning av 99,5 %-ig sprit
(teknisk alkohol) i blandningar med bensin i proportioner
under 25 % alkohol i blandningen utan vidare
användas i varje bensinmotor (utan ändringar) sedan
bränslebehållare och rörledningar före användningens
början rengjorts med alkohol. Några olägenheter,
såsom vid de rikare spritblandningarna framträda ej.
De blandningar som därvid äro lämpliga är i regel
högst 25 % alkohol i blandningen emedan annars
särskilda ändringsåtgärder på motorn blivit erforderliga.
Vid alkoholhalter på 15 à 10 % eller därunder blir
emellertid blandningen vid de i vårt land
förekommande förhållandena så känslig för vatten att man
riskerar blandningens emulgering eller skiljande i
två skikt, något som väl ej alltid helt utesluter
driftmöjlighet men dock medför ett otillfredsställande
driftresultat.

Vid en tillsats av 25 % alkohol erhålles en
kvalitetsförbättring av bensinen på sådant sätt att dess
knacknings var de höjes med ca 20 %. Häri ligger
alkoholtillsatsens stora betydelse och anledningen till
att "lättbentylen", 25 % alkohol och 75 % bensin,
tillvunnit sig allmänhetens intresse och förtroende.
Göres emellertid alkoholhalten mindre försvinner till
stor del denna fördel. Vid 20 % alkohol ökas
knackningsvärdet blott med 10 % och vid 10 % alkohol
med 4 %. Nedgången är så betydande att
alkoholhalter under 20 % redan av denna anledning ej bör
ifrågakomma. 20 % alkohol i blandningen är en
lägsta praktisk gräns.

De sakkunniges förslag att Vin- och spritcentralen
även skulle handhava handeln med motorsprit
motiveras därmed att det för sådant ändamål kräves ett
väl kvalificerat organ, som å det allmännas vägnar
kan träffa avgöranden angående priser och leveranser
av dylik sprit samt taga befattning med tekniska
spörsmål angående inblandningsförfarandet.

Men dessa tekniska och ekonomiska spörsmål,
synas mig ej hava blivit tillräckligt beaktade av de
sakkunniga.

De sakkunniga framhålla visserligen att Vin- &
spritcentralen därvid ställes inför en synnerligen
maktpåliggande uppgift, vars riktiga handhavande är
av stor ekonomisk betydelse icke allenast för bolaget
självt utan även för de näringsgrenar, vilka såsom
tillverkare och förbrukare av sprit beröras av bolagets
verksamhet. Detta gäller, säga de, såväl prispolitiken
med avseende på inköp och försäljning av sprit som
utfinnandet i framtiden av nya avsättningsområden
för teknisk sprit. Och de tillägga att "på detta
område har den nuvarande partihandlaren nedlagt ett
framgångsrikt arbete och vidtagit anordningar, som
resulterat i en avsevärd stegring i avsättningen av
sprit för olika ändamål."

Man torde i detta sammanhang ej kunna underlåta
den frågan, huruvida ett statligt företag i detta
avseende är lika väl skickat som det nuvarande privata,
vilket för sin existens är beroende av att utfinna
lönande avsättningsområden.

De tillgängliga bränslekvantiteterna framgå av följande tabell.
<table>
<td c>År<td c>Bensinimport mill. lit.<td c>Sulfitsprit 100 %-ig mill. lit.<td c>Sprit i % av total bränslemängd
<td c>1911<td c>11<td c>--<td c>--
<td c>1912<td c>14<td c>--<td c>--
<td c>1913<td c>20<td c>--<td c>--
<td c>1924<td c>125<td c>3<td c>2,3
<td c>1925<td c>190<td c>7<td c>3,5
<td c>1926<td c>211<td c>7<td c>3,2
<td c>1927<td c>232<td c>8<td c>3,3
<td c>1928<td c>312<td c>7<td c>3,2
<td c>1929<td c>342<td c>11<td c>3,1
<td c>1930<td c>412<td c>16<td c>3,8
<td c>1931<td c>431<td c>14<td c>3,2
<td c>1932<td c>454<td c>11<td c>2,4
</table>
Utöver tabellens siffervärden må anföras att om all
sulfitlut, vilken ekonomiskt kunde bearbetas på
sprit verkligen bleve bearbetad så beräkna de
sakkunniga landets möjliga sulfitspritproduktion till 40
millioner liter per år eller 9,2 % av den år 1932
förbrukade motorbränslemängden. Då denna bensinmängd
i framtiden kan förväntas öka skulle den framtida
högsta sulfitsprittillgången bliva mindre än 9,2 %
av bränslemängden.

Emellertid påpekas även möjligheten av att genom
försockring av ved eventuellt i samband med
sulfitcellulosaindustrien öka produktionen av alkohol till
100 millioner liter. Komme en dylik
produktionsökning till stånd så bleve den tillgängliga
motoralkoholen 20 à 25 % av allt lättflyktigt motorbränsle och
tillräcklig för att tillblandas all importerad bensin
även då hänsyn tages till någon ökning i
bränslebehovet. De ekonomiska möjligheterna för dylik
alkoholframställning äro dock ännu så oförutsebara att man
ej kan räkna därmed. Det är t. o. m. svårt att
förutse huruvida sulfitmasseindustrien kommer att
investera nytt kapital i anläggningar för ökning av
sulfitspritproduktionen upp till 40 mill. liter pr år.

Om möjligheten att uppnå maximiproduktionen av
motoralkohol, 40 millioner liter per år, säga
emellertid de sakkunniga: "Utan att för närvarande kunna
uttala sig om, huruvida denna produktion i
verkligheten kommer att uppnås eller möjligen överskridas
-- vilket ytterst blir beroende av priset på
motoralkohol -- hava de sakkunniga, som funnit
svårigheter möta att överblicka konsekvenserna av större
motoralkoholproduktion än den nyssnämnda, ansett
lämpligt, att upphandlingen av motoralkohol bör vid
avtalsuppgörelsen så begränsas, att den tills vidare
icke skulle komma att omfatta mer än 40 millioner
liter per år".

Ser man emellertid på de tekniska problemen och
avsättningen i minut är det just denna begränsning
av tillgången på motoralkohol som vållar svårigheter
och ej tillåter en tillfredsställande överblick av frågan.

Visste vi att vi alltid kunde producera så mycket
motoralkohol att all bensin komme att blandas så att
blandningen komme att innehålla 20 helst 25 %
alkohol vore tvångsinblandningen en enkel sak. Alla
tvingades att använda denna blandning, något annat
motorbränsle funnes ej att tillgå i handeln och priset
därför fick betalas. Specifikation på bensinens
egenskaper för dylik inblandning bleve ej heller något
svårlöst problem.

Nu ha vi att räkna med en alkoholmängd som till
en början utgör 2,5 till 4,0 % av den totala
bränslemängden och vilken under gynnsamma förhållanden
kan öka, men dock begränsas till högst 9,2 % av den
totala bränslemängden. En tvångsinblandning i all
bensin med denna alkoholmängd är ej blott
meningslös, ty därigenom erhållas ej de värdefulla
egenskaper som uppstå hos blandningen vid 25 % tillsats;
den är direkt farlig, ty den innebär allvarlig risk för separering.

Det bleve sålunda nödvändigt att även för
framtiden till allmänheten försälja dels oblandad bensin,
dels lättbentyl.

De sakkunniga föreslå även att det författningsmässigt
skall föreskrivas skyldighet för den, som
tvångsmässigt inköpt motorsprit, att använda denna
för inblandning i bensin enligt vissa grunder, vilka
böra fastställas av Vin- & spritcentralen. Här
inkopplas sålunda Vin- & spritcentralen på bränsle- och
motortekniska frågor, vilka äro av sådan art, att de
ej kunna avgöras annat än i samband med
kännedomen om förefintliga bensinkvaliteter, -kvantiteter,
utvecklingen på bensinbränsleområdet och

utvecklingen på motorområdet. Vin- & spritcentralen
sättes därigenom i en mycket obehaglig mellanställning.

Visserligen anföra de sakkunniga att med hänsyn
till blandningsförhållandets betydelse ur motorteknisk
synpunkt förutsattes, att Vin- & spritcentralen därvid
samråder med den tekniska sakkunskapen på
området. Men denna vetenskapligt-tekniska sakkunskap
förorda de sakkunnige förlagd till brännoljemonopolets
ledning.

Det är otvivelaktigt att denna sakkunskap är i
högsta grad nödvändig, ty bränslebedömningen har
numera utvecklat sig till en specialvetenskap och i vårt
fall kompliceras den ytterligare genom alkoholinblandning.

Taga vi exempelvis bensin är denna i våra dagar
ej blott en destillationsprodukt. Motorbensinen är en
"konstruktionsprodukt", vilken skall fylla vissa
betingelser avhängiga av klimatiska förhållanden och
dess växlingar (igångsättning, acceleration,
ångblåsebildning), ångbildningsförutsättningarna hos
förefintlig motorpark, knackningsvärde, oföränderlighet vid
lagring m. m.

Nu leverera de stora världsfirmorna lämpliga
kvaliteter till sina svenska dotterbolag. Ett
brännoljemonopol ställes inför problemet att lita till egen
sakkunskap; ej blott att kontrollera gjorda
specifikationer utan helt säkert även att, för erhållande av
billiga och lämpliga produkter själv genom lämpliga
blandningar av inköpta kvaliteter framställa
motorbränslen med önskade egenskaper. Härtill kommer
ett smidigt följande av utvecklingen. För att taga
ett exempel. Motorkompressionen hålles numera rätt
hög. För undvikande av knackning användes
exempelvis lättbentyl. Men samtidigt framträda numera
på marknaden rena bensiner med stort
knackningsvärde. I och med eri allmän tillgång på dylika
bensiner höjes åter kompressionen hos motorerna.
Därmed skarpes problemet att framställa
knackningsmotståndiga bensiner. Utvecklingen på detta område går
numera snabbt. Ett brännoljemonopol måste med
sina varor tillfredsställa de ständigt varierande behoven.

Redan genom dessa förhållanden blir ett
brännoljemonopol ej blott ett handelsföretag utan i viss mån
förenat med industriell verksamhet där kontroll,
blandningar, avvägning av inköpskvantiteter,
specifikationer etc. måste utföras med den största tekniska
sakkunskap, vilket ej torde vara möjligt utan
framstående teknisk ledning och en teknisk stab med
tillgång till erforderliga kemiska, fysikaliska och
motortekniska laboratorier.

Kommer så härtill inblandningstvånget av alkohol
i bensin om vars utförande intet är nämnt i
betänkandet. Det torde böra påpekas att denna
inblandning ej kan ske i de stora tankarna i
mottagningskamrarna. Där håller bensinen ännu så mycket
vatten att risk föreligger för emulgering. Med
hittillsvarande ringa alkoholinblandning, max. 8,5 millioner
liter per år, motsvarande ej fujlt 10 % lättbentyl av
landets hela förbrukning av lättflyktigt bränsle, har
blandningen kunnat ske med enkla medel på ett sent
stadium. Vid nu påtänkta stordrift framträda hittills
ej aktuella problem, vilka kräva sin lösning.

Sakkunniga föreslå att detaljhandeln ej skall
handhavas av monopolet, utan vara fri. Vi ha sett att
utsikterna för att all bensin skall komma att blandas
med alkohol äro minst sagt ovissa och i varje fall
avlägsna. Nuvarande lättbentylkvantitet är som
nämnts ca 10 % av totala mängden lättflyktigt
bränsle, men det skall eftersträvas att öka denna till
30 % motsvarande 40 millioner liter alkohol. Det
ankommer på köparens fria vilja om han skall köpa
oblandad bensin eller lättbentyl och det ankommer på
minuthandlarens fria vilja om han vill sälja oblandad
bensin eller lättbentyl resp. om han vill göra några
ansträngningar för att förmå sina köpare att använda
lättbentyl. Tvinga honom till att arbeta för
lättbentyler torde bliva svårt. Under hittillsvarande
förhållanden har det varit a.-b. Svensk sprits resp. a.-b.
Skattefri sprits förtjänst att lättbentylen blivit
använd och omtyckt. Därtill hava bensinfirmorna
tillmötesgått med att på sin bekostnad anlägga omkring
1 000 distributionspumpar för lättbentyl. Dessa äro
förlagda till servicestationer huvudsakligen. (Det
totala antalet återförsäljare äro mer än 10 000.) En
omfångsrik reklam i förening med en snabb och god
service vid förekommande svårigheter har medfört
lättbentylens popularitet. Med förbättrade
bensinkvaliteter kräves ökad aktivitet i denna verksamhet
och detta i stegrad grad vid ökat försäljningsbehov
av lättbentyl. Skall en dylik reklamverksamhet m. m.
för lättbentyl handhavas av Vin- & spritcentralén
eller av brännoljemonopolet och kan man förvänta att
ett monopolföretag har förutsättningar för en dylik
verksamhet; att ensidigt försöka upparbeta marknaden
för det "nationella" bränslet på bekostnad av den
lättsåldare bensinen?

Har man ej anledning befara att motorbränslehandelns
handhavande av ett monopolbolag kommer att
föra till arbete enligt "minsta motståndets lag"?
Detta torde föra till en minskad användning av
svenskt motorbränsle, lättbentyl. Eller skall man
kunna räkna med en sådan entusiasm hos ledning,
underlydande och fria försäljare för användning av
svenskt bränsle att en ökning i lättbentylförbrukningen
kan bliva verklighet? Och om så lyckligt är,
skall man kunna förvänta att detaljhandlarna, vilka
enligt de sakkunniges förslag skola inköpa
distributionspumparna, även skola ikläda sig kostnaden att
anlägga nya pumpar för lättbentyl, vilket blir
nödvändigt om lättbentylhandeln skall öka? Möjligen
måste varje detaljhandlare ha åtminstone en
fatmätare för lättbentyl. Skola slutligen detaljhandlarna
lyckas försälja den lättbentylmängd som framställes
och som de eventuellt tvingas inköpa?

En mångfald tekniska problem komma sålunda att
uppstå i samband med "tvångsinblandning" av
alkohol i bensin samt i samband med motorbränslehandelns
handhavande av ett monopolbolag och Vin- &
spritcentralens inskjutande mellan sprittillverkaren
och brännoljemonopolet. Dessa tekniska problem
hava allvarliga ekonomiska konsekvenser och kunna
leda till att avsikten med brännoljemonopolet
förfelas; resultatet kan bliva att användningen av
motorsprit minskar i stället för att öka. Väl är det mer
än svårt att förutse eller uppgöra ett förslag till huru
dessa tekniska problem skola lösas, men att inrätta
ett brännoljemonopol på den blotta förhoppningen
att de nog komma att bemästras synes även vara
vanskligt.

</chapter>
<chapter name="FUNDERINGAR OM HJULTRYCKSBEGREPPET.">
<h2>FUNDERINGAR OM HJULTRYCKSBEGREPPET.</h2>
Motorfordonen i vårt land beskattas efter sin vikt,
enär man anser, att vägens slitning är nära
proportionell mot denna. I motorfordonsförordningens
§ 16 begränsas vikten mera generellt genom en
bestämmelse om största tillåtna hjultrycket.
Vederbörande länsstyrelser ha därutöver rätt att lokalt och
temporärt förbjuda trafik med fordon över en viss
total vikt. Tjänstevikt (eller skatte vikt), totalvikt
(eller maximivikt) samt största hjultrycket äro
trenne tekniska begrepp, som ha stor betydelse vid
tillämpningen av motorfordonsförordningen.
Definitioner av dessa begrepp återfinnas i kap. 2, § 2,
mom. 1 av förordningen. Största hjultrycket
definieras sålunda:

"Automobils största hjultryck motsvarar den tyngd,
som, när automobilens vikt med passagerare eller
last uppgår till dess totalvikt (som är lika med
tjänstevikten plus nyttiga lasten), uppbäres av det
mest belastade hjulet."

Frånsett att -- speciellt vid förekomsten av s. k.
tvillinghjul -- begreppet hjultryck möjligen är något
oklart, synes intet vara att invända mot citerade
bestämmelses formulering. Trots detta har "största
hjultrycket" i ett mycket stort antal fall visat sig
vara en stötesten vid lagtillämpningen. Sedan
högsta domstolen emellertid genom utslag den 26
september 1933 skapat prejudikat i saken, behöver icke
längre ovisshet råda. Ifrågavarande mål har fått
fullföljas efter särskild dispens, enär H, D. funnit,
"att för enhetlig lagtolkning och rättstillämpning
vore av synnerlig vikt att N. N:s talan bleve av
kungl. maj:t prövad". Målet hade dessförinnan
avdömts av häradsrätt och hovrätt, i sistnämnda fall
dock med en reservation. I bägge instanserna hade
klagandes besvär gentemot allm. åklagaren ogillats.
Så blev även fallet i H. D. Utgången har stor
betydelse för alla, som använda motorfordon för
transporter.

En åkare N. N. hade av vederbörande länsstyrelse
medgivits använda en lastbil med ett största
hjultryck av 2 300 kg. I enlighet med förordningarna
angavs detta hjultryck såväl inuti vagnen (hytten) på
en metallskylt som målades utanpå åkdonet (kap. 2,
§ 21). Vid ett tillfälle hade åkaren åtalats för att ha
framfört fordonet i ett annat län, där han icke har
rätt att köra med större hjultryck än 2 000 kg, men
det visade sig, <i>att han så avpassat lasten, att största
hjultrycket i verkligheten icke översteg tillåtna 2 000
kg.</i> Trots detta konstaterande och trots, att detta
förhållande av allm. åklagaren icke bestreds, har
emellertid fastslagits, att det är det <i>registrerade</i>
hjultrycket -- i detta fall 2 300 kg - och icke det i
verkligheten föreliggande -- i detta fall 2 000 kilogram --,
som är det lagligen gällande. Åkaren hade faktiskt
icke laglig rätt att befara några vägar i andra län
ens <i>med tom vagn,</i> ehuru största hjultrycket därvid
kanske icke ens skulle uppgått till hälften mot det
generellt tillåtna, och detta av den orsaken, att
vagnen "registrerats för ett största hjultryck" av
2 300 kg". Bilföraren medförde extra
besiktningsinstrument som angav största hjultryckets storlek vid
ifrågavarande tillfälle (besiktningsmannen hade
beräknat den last, som vagnen kunde medföra vid ett
största hjultryck av 2 000 kg, just med tanke på, att
någon av lagens övervakare skulle göra åtal med
anledning av det å bilen påmålade större hjultrycket) --
men till detta togs icke någon hänsyn av
domstolarna. Endast i hovrätten reserverade sig en av
ledamöterna med följande motivering: "Enär den med
automobilen vid ifrågavarande tillfälle transporterade
lasten icke, såvitt visats, uppgått till sådan
myckenhet, att automobilens hjultryck därvid överstigit
2 000 kg, prövar jag lagligt att, med upphävande av
häradsrättens utslag ogilla den mot N. N. i målet
förda talan".

Det torde bemärkas, att om vederbörande åkare,
trots att hans bil lastade mera, nöjt sig med ett
största registrerat hjultryck av 2 000 kg, vartill generellt
sett icke något särskilt tillstånd är erforderligt, så
hade han utan hinder kunnat befara vägar inom alla
län i hela landet utan att bliva hindrad. Det är icke
enbart ifråga om hjultrycket som prejudikatet, dvs.
att den registrerade siffran är gällande framför den
verkliga, är av stor betydelse. Man kan t. e. tänka
sig, att en lastbil har en tjänstevikt av 3 ton, en
lastförmåga av 3 1/2 ton och ett största hjultryck 2 300
kg. Det är redan tydligt, att denna vagn icke utan
tillstånd får trafikera någon som hälst väg i andra
län än sitt eget, även om vagnen går tom. Men det
är icke nog härmed. Om vagnen skulle på sin färd
i det egna länet påträffa en bro, där genom anslag
meddelats, att icke större total vikt än 5 ton är
tillåtet för lastbilar, så är bron stängd för vagnen, även
om den är tom, så att vikten endast är 3 ton. Hade
bilen fört last hade sålunda icke ens efter omlastning
vagnen fått passera bron. Allt detta därför, att det
är det registrerade siffertalet -- det på vagnen
påmålade -- som är gällande men icke det verkliga, det
som svarar mot vagnens och lastens egenskaper vid
tillfället.

Som ytterligare kommentar av prejudikatet torde
böra påpekas, att största hjultrycket icke enbart är
beroende av lastens storlek utan även av var lastens
tyngdpunkt är belägen. Vagnen kan därför mycket
väl vid något tillfälle ha ett hjultryck, <i>som är större
än det registrerade,</i> utan att lasten i verkligheten är
större, än den enligt registreringen och
besiktningsinstrumentet tillåtna. Det torde därför icke i och för
sig vara tillräckligt om en vagn vid vägning
befinnes ha större hjultryck än det registrerade, att av
denna anledning åtala någon -- då ju det icke är det
verkliga utan det registrerade största hjultrycket,
som är det lagligen gällande.

Tydligt är, att motorfordonsförordningen är i
behov av en revidering av texten i här berörda
avseenden. Det är i detta sammanhang av intresse, vad
1920 års sakkunnige i sitt "betänkande med förslag
till förordning för motorfordon" i detta speciella
avseende yttrat, enär 1927 års sakkunnige (vilkas
betänkande ligger till grund för vår nu gällande
motorfordonsförordning) i det ifrågavarande fallet låtit den
del av § 40, som berör straffpåföljden, kvarstå
oförändrad, vilket torde visa, att de här ha samma
uppfattning som 1920 års sakkunniga. Dessa
sakkunnige säga ordagrant: "En automobil, vars största
hjultryck icke skulle berättiga till automobilens

framförande på viss väg, kan således <i>utan straffrättsligt
ansvar</i> för föraren enligt förevarande
lagrum (§ 40) framföras å vägen, om medelst förande
av mindre last eller alls ingen last hjultrycket är
nedbragt till det för vägen ifråga tillåtna". Detta uttalande
lämnar intet tvivel om vad, som var
lagstiftarnas mening. Det är endast den nu gällande
lagtextens formulering, som tydligen kunde vara bättre.
<tab><tab><tab><tab><tab><tab><tab><tab><tab><tab><i>Br.</i>

</chapter>
<chapter name="NOTISER">
<h3><i>NOTISER</i></h3>
<b>Länsarkitektinstitutionens organisation utredes.</b>
K. m:t har bemyndigat kommunikationsministern att
tillkalla tre sakkunniga, vilka gemensamt med
byggnadsstyrelsen skola verkställa en utredning beträffande
länsarkitektinstitutionens organisation och i samband
därmed stående spörsmål. Då, försåvitt utredningsresultatet
därtill giver anledning, förslag i ämnet synes
böra föreläggas 1934 års riksdag, bör utredningen
slutföras inom sådan tid, att därav föranlett förslag kan
ingivas till k. m:t om möjligt före årsskiftet och i varje
fall senast den 15 januari 1934.

I yttrande till statsrådsprotokollet anför kommunikationsministern,
att byggnadsstyrelsen vid flera tillfällen
betonat behovet av en utvidgning av
länsarkitektinstitutionen, särskilt med hänsyn till alla de viktiga
spörsmål och uppgifter som aktualiserats genom den nya
stadsplanelagstiftningen. Senast i samband med årets
riksdagspetita har styrelsen, såsom ett led bland
åtgärder i nämnda syfte, föreslagit anställande av
ytterligare en länsarkitekt, varjämte styrelsen framhållit
behovet av biträden åt länsarkitekterna och en höjning
av de utgående arvodena.

Innan dylika åtgärder vidtagas, anser dock
kommunikationsministern, att en utredning bör vidtagas i syfte
att konstatera, huruvida den nuvarande
organisationsformen är den lyckligaste och mest lämpliga. Med
hänsyn till den betydelse organisationen visat sig äga
synes det angeläget, att denna institution göres fullt
effektiv och organiseras på sådant sätt, att rum för
berättigade erinringar ej lämnas. I detta avseende torde
uppmärksamhet böra ägnas åt bl. a. den
dubbelställning länsarkitekten intager såsom å ena sidan
privatpraktiserande arkitekt och å den andra statligt organ
inom samma verksamhetsområde. Liksom inom andra
grenar av statsförvaltningen synes det även här
önskvärt att såvitt möjligt ett förenande av statlig och
privat verksamhet undvikes.

Sedan kommunikationsministern erinrat om att en
sådan ändring vidtagits inom den lokala
vägorganisationen, att de privatpraktiserande
distriktstjänstemännen ersatts med helt statsanställda vägingenjörer,
anför han, att den nya vägorganisationen torde kunna
tjäna till ledning vid utredningen om en ny
organisationsform för länsarkitektinstitutionen.

Till sakkunniga ha sedermera utsetts riksdagsmännen
civilingenjör Axel Nylander, Borås, och lantbrukaren J.
Nilsson, Hörby, samt länsarkitekten Erik Friberger, Göteborg.

<b>Industrigas ur sopor.</b> I den engelska staden Burnley,
om ca 100 000 invånare, har man på senare tid
experimenterat med framställning av generatorgas ur sopor.
Anläggningen, som beskrives i Engineering (6 oktober
1933) har projekterats av stadsingenjören i Burnley, mr
Arthur Race.

Själva generatorn består av ett vattenkylt schakt med
2438 mm diameter och en vridbar rost med
rotationshastigheten 0,25 à 1 v/tim. Särskilda anordningar äro
vidtagna för att säkerställa en jämn lufttillförsel,
oberoende av motståndet i beskickningen. Enligt uppgift
har man härigenom kunnat undvika överskottsluft och
kunnat begränsa förbränningszonen i generatorn. Efter
gasuttaget är anordnad en förkylare, i vilken den mesta
tjäran avskiljes, en tjäravskiljare och en efterkylare,
varefter gasen via en mätare går genom huvudventilen
till en gasmotor. Trycket i generatorn hålles medels en
Askaniaregulator ungefär vid atmosfärtryck för
undvikande av läckning.

Man beräknar att ca 50 % av sopavfallet skall kunna
användas för gasgenereringen. Soporna siktas först
genom en sikt med 10 mm hål. De föras därefter på
transportband till generatorns matartratt, i förening med
vilken är anbragt en hydraulisk press, som
komprimerar materialet i sådan form, att det vid beskickningen
bildar ett lås, hindrande gaserna att utströmma i fria luften.

Vid företagna prov, omfattande 168,5 timmars
kontinuerlig drift, förbrändes i generatorn ca 100
(metriska) ton sopor, motsvarande ca 600 kg/tim. Härvid
erhöllos 153 209 m<sup>3</sup> gas med ett teoretiskt värmevärde
av 1 180 Cal/m<sup>3</sup>. Enligt uppskattning skulle denna
gasmängd i en gasmotor kunna generera 430 eff. hkr,
motsvarande en bränsleåtgång av 1,38 kg sopor pr hkrtim.

Sopmängden beräknas till ca 22 000 ton pr år, varav
hälften anses användbar till generatorbränsle.
Anläggningskostnaden för en anläggning för denna sopmängd
beräknas till ca 610 000 kr. och årliga kostnaden, inkl.
ränta och amortering, till 113 000 kr. Inkomsten av
försåld energi, beräknad efter ett pris av 11,2 öre/kWh,
skulle utgöra 56 700 kr., dvs. ca halva årskostnaden.
Nettokostnaden för sopförbränningen skulle därför, om
transporten till anläggningen förbises, komma att
utgöra ca 2,56 kr. pr ton sopor.

<b>Sublimatimpregneringens kemiska förlopp.</b> I
Chemiker-Zeitung, Köthen, nr 57 och 59, 1933, ha Willy
Kinberg och Kurt Eisner offentliggjort resultatet av vissa
undersökningar beträffande impregnering av trä medels
sublimat. Undersökningarna ha främst åsyftat att
klargöra på vad sätt sublimatet bindes i träsubstansen.
Enligt förf. är sublimatupptagandet en adsorptionsprocess,
vilken försiggår mer eller mindre intensivt, beroende på
det absorberande ämnets art. Svagast utpräglad är
adsorptionsverkan hos cellulosa, starkast hos djurkol.

Upptäckten, att sublimatet ej helt och hållet kan
utlakas med vatten, att t. o. m. (vid djurkol) nästan hela
den adsorberade sublimatmängden blir fixerad i den
adsorberande substansen, tyder på att utom adsorptionen
även en kemisk förvandling äger rum. Genom försök
med olika salter kunde konstateras, att såväl i djurkol
som trä (i senare fallet dock i jämförelsevis ringa grad)
en reduktion äger rum, vilken omvandlar sublimatet
(kvicksilverklorid) till kalomel (kvicksilverklorur), vars
löslighet som bekant är ringa.

Genom försök med träspån, infekterade med mycelium
av olika svamparter, kunde konstateras, att även
svårlösliga föreningar, såsom kalomel och kvicksilveroxid, i
strid mot gängse föreställningar äga en betydande
konserverande förmåga, under förutsättning, att dessa
ämnen befinna sig i ytterst finfördelad form i

träsubstansen. Författarna draga härur slutsatsen, att
Sublimatimpregneringens skyddsverkan beror på bildandet av
svårlösliga föreningar, såsom kalomel och kvicksilveroxid.

<b>Rening av kondensat med aktivt kol.</b> Kondensat från
kolvångmaskiner håller alltid en större eller mindre
mängd olja, vars avlägsnande är av största intresse med
hänsyn till ångpanneanläggningen. Svårigheterna att
effektivt avlägsna oljan äro emellertid stora.
Oljeavskiljare av den vanliga mekaniska typen lämna i
allmänhet kvar 10 mg olja pr liter vatten. Oljan kan
visserligen borttagas effektivt genom fällning med
aluminiumsulfat och soda samt efterföljande filtrering, men denna
metod är omständlig och ställer sig rätt dyr i drift. Den
elektrolytiska reningen kommer trots sin effektivitet
sällan i fråga på grund av de stora anläggningskostnaderna.

Vid I. G. Farbenindustries verk i Mainkur ha på
senaste tiden gjorts en del försök med rening av
kondensat genom filtrering genom ett aktivt kol av typen
Hydraffin K 87. Kondensatet filtrerades genom ett
kolskikt av 1 m höjd med en hastighet av omkring 2--5
mm pr sek. Oljehalten i det filtrerade vattnet bestämdes
genom fällning med aluminiumsulfat och soda (jfr
Kesselbetrieb, Sonderheft Nr 14 der Mitteilungen der
Grosskesselbesitzer, Berlin, 1927) och innefattar alltså
även den lösta oljan. Till en början var filtratet
fullkomligt oljefritt, senare steg oljehalten till 1 mg/1.
Varje kg kol visade sig kunna absorbera 150 g olja.

Filtreringen kräver ingen vidlyftig apparatur. Fig. 1
och 2 visa lämpliga filter av sluten resp. öppen typ.
Filterbädden göres, som nämnts, ca 1 m tjock, och för varje

<img 1>
Fig. 1. Slutet Hydraffin-filter för
kondensatrening. <i>A</i> Kondensatinlopp.
<i>B</i> Hydraffinbädd. <i>C</i> Kondensatutlopp.
</img>

<img 1>
Fig. 2. Öppet Hydraffinfilter med silplåt. <i>A</i> Kondensatinlopp.
<i>B</i> Hydraffinbädd. <i>C</i> Kondensatutlopp. <i>F</i> Silbotten.
</img>

<img 1>
Fig. 3. Öppet Hydraffinfilter med bärskikt av sand. <i>A</i>
Kondensatinlopp. <i>B</i> Hydraffinbädd. <i>C</i> Kondensatutlopp. <i>G</i> Sandbädd.
</img>

10 m<sup>3</sup>/tim., som skall renas, räknas i vanliga fall med
1 m<sup>2</sup> filteryta. De slutna filtren kunna arbeta under
tryck och alltså utan att förluster uppstå genom
efter avdunstning. Sedan kolets absorptionsförmåga helt
utnyttjats, utbytes kolbädden.

<b>Ny metod för agglomerering av kisbränder.</b> I
augustihäftet av Metallgesellschafts Mitteilungen har dr H. E.
Woisin till behandling upptagit frågan, huruvida ej
agglomereringen av kisbränder i Dwight-Lloyd-apparat
kunde kombineras med svavelkisens röstning. När det
gäller svavelkis med jämförelsevis liten halt av koppar
o. d., rostas denna i allmänhet vid svavelsyrefabrikerna
i särskilda rostugnar, varefter kisbränderna försändas
till hyttorna, där de agglomereras före uppsättningen
på masugnarna. De därmed förenade
transportkostnaderna äro ofta så stora, att de äventyra
kisbrändernas användning som järnmalm.

Dr Woisin har vid sina kalkyler utgått från en
anläggning, som pr dag bearbetar 50 ton råkis med en
svavelhalt av ca 48 %. Rostningen av denna mängd
kis i mekanisk ugn uppges kosta 4,30 Rm pr ton, och
agglomereringen av kisbränderna i Dwight-Lloyd-apparat
3,58 Rm per ton agglomerat.

Svavelkisrostningen är som bekant en exotermisk
process, medan däremot agglomereringen är en
endotermisk process, som erfordrar tillförandet av
brännmaterial. Genom kombination av röstning och
agglomerering skulle man alltså kunna uppnå en viss
besparing av värmeenergi. Försök vid Lurgi Gesellschaft
für Chemie und Hüttenwesen med en vanlig
Dwight-Lloyd-apparat med 3,5 m<sup>2</sup> rostyta ha visat att en
sådan kombination är möjlig. Sålunda kunde genom
användande av svavelkis i stället för koksstybb vid
agglomereringen svavelhalten i massan nedbringas från
ursprungliga 12 % till mindre än 0,2 %. Det erhållna
agglomeratet var av god kvalitet. Försöken sägas ha
visat, att 50 ton råkis åtgå för agglomerering av 165
ton kisbränder eller annat finkornigt material. Ur
kisbränder och råkis erhåller man därvid 200 ton
användbart agglomerat pr dag.

Enligt denna metod skulle man vid nämnda
produktion göra en besparing av 68 Rm pr dag, uppkommen
genom bortfall av kostnaderna dels för röstning i
mekanisk ugn, dels för koksstybben. Därjämte inbesparas
i viss grad transportkostnaderna, så att totala
besparingen enligt förf:s beräkningar skulle komma att
uppgå till 423 Rm vid nämnda produktionsgrad.

Genom tillvaratagande av de vid agglomereringen
uppstående gaserna utnyttjas kisens svavelhalt bättre
än vid rostningen, som ger kisbränder med ca 1,2 %
svavel, medan agglomeratet håller endast 0,2 %. Å
andra sidan kan Dwight-rostningen innebära en viss
svavelförlust genom att ej hela gasmängden kan
bearbetas i svavelsyrefabrikerna. Dock räknas med att ej
mer än högst 8 % av beskickningens svavel behöva gå
förlorade. Bearbetningen av gaserna från
Dwight-rostningen behöver ej innebära ökade svårigheter vid
fabrikerna. De olägenheter, man har att räkna med, äro,

att gaserna äro kalla och fuktiga samt att SO<sub>2</sub>-halten
varierar mer än hos gaserna från mekaniska ugnar.
En viss ökning av framställningskostnaderna för
svavelsyran är därför oundviklig (denna ökning är mindre
vid kontaktmetoden än vid intensivmetoden), men de
vid tidigare arbetsprocesser gjorda besparingarna äro
åtskilligt större. Författaren anser därför, att det
borde löna sig att pröva denna metod i praktiken
genom samarbete mellan järnverk och svavelsyrefabriker.

<b>Nya kurser för maskinindustrien.</b> På grund av det
stora intresse, som visats de hittills anordnade
maskintekniska förmanskurserna i Eskilstuna och de
gjuteritekniska kurserna i Södertälje, ämnar Sveriges
maskinindustriförening anordna nya sådana kurser under
förutsättning, att tillräckligt stor anslutning vinnes.

<i>Den maskintekniska förmanskursen</i> är avsedd att
meddela sådana tekniska och speciella kunskaper, som
jämte praktisk erfarenhet fordras inom maskinindustrien
av verkmästare och verkstadsförmän. Kursen
förlägges liksom de fyra föregående till
maskinfackskolan i Eskilstuna. Kursens längd blir omkring 4
månader med början i medio av januari 1934 med en
undervisningstid av ca 5 à 6 timmar per dag. Undervisningen
skall bedrivas enligt en av representanter för
maskinindustrien och mekaniska verkmästareförbundet
uppgjord plan.

Elevantalet är begränsat till minst 10, högst 20. Kursavgiften
är 200 kronor. Anmälning bör vara insänd till den 1 november i år.

<i>Den gjuteritekniska kursen</i> är avsedd att meddela
sådana gjuteritekniska kunskaper, som jämte praktisk
erfarenhet fordras speciellt av gjuteriförmän och
gjutmästare. Kursen förlägges liksom de föregående till
Södertälje stads anstalter för yrkesundervisning, och den
börjar omkring medio av januari 1934 och pågår under
4 månaders tid.

Elevantalet är begränsat till minst 8, högst 12. Kursavgiften
är 250 kronor. Anmälning bör vara insänd till den 1 november i år.

Under vissa förhållanden torde en del medel möjligen
komma att ställas till de två kursernas förfogande för
stipendieändamål.

Prospekt samt närmare upplysningar om kurserna
erhållas efter hänvändelse till Kommittén för maskinindustriens
förmanskurser, Sveriges maskinindustriförening,
Stockholm 16, under vilken adress även anmälningarna
skola insändas.

<b>Arbetsledarekurs för ingenjörer.</b> Sveriges
industriförbunds arbetsledareinstitut anordnar under tiden 20
november--16 december en arbetsledarekurs för
ingenjörer. Program med uppgifter om kursens omfattning
m. m. kunna rekvireras från Sveriges industriförbund,
Arbetsledareinstitutet, Stockholm 16.

<b>Världskraftkonferensens handlingar.</b> Förberedelserna
med utgivandet av handlingarna från världskraftkonferensens
sektionsmöte i Stockholm 1933 har nu
fortskridit så långt, att publikationernas omfång och pris
kunnat bestämmas. Handlingarna utkomma i 7 bundna
volymer, anslutande sig till tidigare världskraftkonferensers
publikationer. De komma att innehålla 161
rapporter, av vilka de flesta äro rikt illustrerade, 11
generalrapporter, tryckta på franska, engelska och tyska, och
några meddelanden. Vidare ingår i handlingarna en
redogörelse för mötet och diskussionsreferat från de olika
sektionerna. Handlingarna fullständigas av ett innehållsrikt register.

Priset för hela samlingen utgör 175 kr. (exkl. porto),
men varje volym kan även erhållas separat. För
beställningar, inkomna före den 1 november, har medgivits
en rabatt av 20 % å såväl de samlade handlingarna som
enstaka volymer. Beställningar kunna göras hos
världskraftkonferensens organisationskommitté,
Stockholm 19.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Skånska ingenjörsklubben</b>
anordnade fredagen den 22 september en exkursion till
statens järnvägars elektriska omformarestation i Malmö.
I färden, som företogs med extratåg från
centralstationen, deltogo omkring 80 klubbmedlemmar. Det
elektriska lokomotivet och omformarestationen demonstrerades
av civilingenjörerna Robert Edenius, Lars Hallström,
Hugo Ljungfelt och Thorsten Thelander. Efter
återkomsten samlades man på Kungsparkens restaurang till
sammanträde, varvid de närvarandes antal steg till 120.
Förhandlingarna leddes av ordföranden direktör H. M.
Molin, som uttalade en välkomsthälsning till säsongens
första möte. Bland ärendena märktes uppläsandet av en
skrivelse från Sv. teknologföreningen med inbjudan till
samtliga medlemmar av klubben att vid besök i
Stockholm besöka teknologföreningens lokaler och begagna de
förmåner i form av restaurang, läsrum, biljardrum m. m.,
som där erbjudas. Vidare förrättades val av
funktionärer för år 1934. Till ordförande omvaldes direktör
H. M. Molin, till förste och andre vice ordförande
utsagos ingenjörerna E. Rydholm och L. Bohlin, övriga
styrelseledamöter blevo civiling. N. Kjellström,
yrkesinspektör R. Benning, lektor C. A. Bergström, civiling.
A. Jerdén, övering. E. Mars och dir. H. Åbjörnsson med
suppleanterna övering. D. Andersson, ing. K. Lignell,
kapten G. Traneus, disp. N. Brandberg, varvsing. R.
Fredrikson och dir. O. Mellkvist. Till revisorer valdes
civiling. V. Flensburg och ing. V. Månsson med civiling.
E. Båth som suppleant. Till fackkommitterade utsagos
för elektroteknik övering. Th. Björgerd, sammankallande,
civiling. Kr. Söderberg, förste linjeing. N. Hj.
Holmgren, civiling. R. Bjernick och civiling. S.
Andréasson; för husbyggnadskonst lektor G. Winberg,
sammankallande, ing. Hj. Jeppsson, civiling. E. Ingemarson,
byggnadsing. E. Liljegren och arkitekt Frans Evers; för
kemisk teknologi övering. Sven Kärfve, sammankallande,
civiling. V. Flensburg, disponent G. Cederborg, apotekare
H. Haine och disp. N. Brandberg; för maskinteknik
lektor C. A. Bergström, sammankallande, ingenjörerna K.
Lignell, E. Ekroth, K. Söderlund och E. Hjort; för
väg- och vattenbyggnadskonst kapten I. Larsson,
sammankallande, övering. D. Andersson, kapten G. Traneus,
civiling. K. Ljunggren och stadsing. M. Wennström; för
allmänna ärenden lektor N. Åkesson, sammankallande, dir.
O. Mellkvist, civiling. N. Weibull, distriktslantmätare
Ivar Erichs och civiling. C. Lamberg. Till medlemmar
av ceremoniutskottet valdes ing. V. Månsson,
sammankallande, ingenjörerna G. Gunnarson, &. Laurell och E.
Videgren samt disp. J. Ericsson. Dessutom valdes
kommitterade för samarbete med Dansk Ingeniørforening
för åren 1934--1936, nämligen hamndir. G. Edlund och
civiling. C. Lamberg med suppleanterna övering. Ch.
Birch-Iensen och kapten G. Traneus.

Aftonens föredrag hölls av byråchefen Ivan
Öfverholm, som i ett med talrika ljusbilder illustrerat
anförande redogjorde för "Den svenska statsbaneelektrifieringen".
Efter en kort historik erinrade talaren om att
linjen Malmö--Stockholm vore klar för elektrisk trafik
från den 1 oktober och att riksdagen för fortsatt
elektrifiering beviljat 48 mill. för ett år. Närmast i tur vore
linjen Stockholm--Ånge och därefter Västkustbanan. När
dessa arbeten färdigställts, vore 44,6 % av S. J:s
banlängd och 75,5 % av dess banvagnkilometer
elektrifierade. Kolbesparingen skulle bli 500 000 ton per år
och kapitalinvesteringen 240 mill. kr. Av den i landet

för närvarande producerade elektriska energien skulle
järnvägarna konsumera 8 % eller 400 mill. kWh årligen.
För södra Sverige levereras råkraften av Sydsv.
kraft-a.-b. i form av 130 000 volts 3-fasström vid 50 perioder
per sekund. Spänningen nedtransformeras till 6 300 volt
och driver synkronmotorer, direktkopplade till
1-fasgeneratorer, som lämna 3 000 volt vid 16% perioder. Efter
upptransformering till 16 000 volt matas den in på
luftledningen. Talaren beskrev de svårigheter man haft att
övervinna och medlen härför, exempelvis
sugtransformatorerna. Även lokomotivens byggnad visades. En
särskilt intressant fråga var uppmätningen av den
förbrukade energien ävensom de taxor, efter vilka kostnaden
beräknades. I omedelbar anslutning till föredraget
visades en synnerligen instruktiv film över arbetets
utförande. Ordföranden framförde klubbens tack och
påminde härvid om den stora andel i elektrifieringens
lyckliga genomförande, som föredragshållaren haft, samt
beklagade, att denne voro förhindrad att tillbringa
återstoden av aftonen hos klubben. Omkring 70 av de
närvarande kvarstannade och intogo gemensam supé,
efterföljd av samkväm med tal och sång. <tab><tab><i>F. M.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Ordinarie allmänt sammanträde</b> hålles å föreningens
lokal, Brunkebergstorg 20, torsdagen den 26 oktober 1933
kl. 19,30 (precis). <i>(Obs. Ändrad dag.)</i> <sp>Ärenden:</sp>
1) Inval. -- 2) Val av en ledamot i cerernomnämnden efter
direktör Stellan Bentlz, som avsagt sig, på grund av
flyttning från Stockholm. -- 3) <i>"Förslag till järn- och
stålnormer, utarbetat av kommitterade., utsedda av Sveriges
Standardiseringskommission och Jernkontoret",</i> föredrag av
professor <sp>Arvid Johansson.</sp> <i>Diskussion.</i> -- Efter
sammanträdet supé och samkväm.

<b>Avdelningen för Industriell ekonomi och organisation</b>
håller sitt ordinarie höstsammanträde å föreningens lokaler,
Brunkebergstorg 20, måndagen den 30 oktober 1933 kl.
16,00 (precis) enligt följande <sp>Program:</sp> 1) Val av
justeringsmän. -- 2) Inval. -- 3) Val av styrelse samt två
representanter och en suppleant i teknologföreningens
styrelse. -- 4) Föredrag över ämnet: <i>Nya arbetsuppgifter för
ingenjörer</i> av överingenjör <sp>Olof Kärnekull</sp> med
diskussionsinlägg av landshövding <sp>Sven Lübeck</sp> rörande
arbetsuppgifter inom stats- och kommunalförvaltningen,
civilingenjör <sp>Sven Nerell</sp> rörande arbetsuppgifter
inom försäkringsbranschen och civilingenjör <sp>Carl
Kleman</sp> om teknisk revisionsverksamhet. -- Sammanträdet
avslutas med gemensam middag kl. 19,00. Pris 3 kr.
Vardagsdräkt. -- Samkväm. -- Med hänsyn till att
teknologföreningens lokalutrymme är begränsat, skulle det vara
synnerligen värdefullt för styrelsen att redan före
sammanträdet kunna få en föreställning om anslutningen till
detsamma. Styrelsen får därför göra en hemställan till
de medlemmar, som ha för avsikt att besöka
sammanträdet måndagen den 30 oktober 1933, att insända
meddelande därom till övering. O. Kärnekull, Industriförbundet,
Sthlm, även om de icke ämna deltaga i middagen.

<b>Extra stämma</b> hålles å föreningens lokal, Brunkebergstorg
20, onsdagen den 1 november 1933 kl. 17,00 för första
behandling av förslag från styrelsen till ändringar av
stadgarnas paragrafer 2, 4, 21 och 22 angående inträde och
ledamotsavgifter.

<b>Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 3
november 1933 kl. 20. <sp>Ärenden:</sp> 1 Protokolljustering. --
2) Inkomna skrivelser. -- 3) <i>"Gerichteter Schall",</i> föredrag
av dr <sp>H. Hecht,</sp> Kiel. Föredraget avser att behandla
metoder och tekniska hjälpmedel för sändning och mottagning
av riktade ljudvågor. Denna teknik har vunnit sin
huvudsakliga tillämpning på följande trenne användningsområden:
signalering, bestämning av läget hos fartyg och
flygmaskiner samt ekolodning. -- Supé och samkväm.

<b>Kurs i affärsteknik för ingenjörer</b> anordnas av
avdelningen för Industriell ekonomi och organisation under
tiden 30 oktober--4 november 1933 enligt följande kursplan.

Kursen är huvudsakligen avsedd för yngre ingenjörer,
som äro ledamöter av Svenska teknologföreningen. Antalet
deltagare är begränsat till 30. Kursavgiften är 50 kronor,
som erlägges första dagen å teknologföreningens kansli.
Anmälan om deltagande skall vara inkommen till
föreningens kansli -- Box 1028, Stockholm 16 -- före den 23
oktober 1933. Kursen börjar måndagen den 30 oktober 1933
kl. 10,30 f. m. å teknologföreningens lokal, Brunkebergstorg
20, Stockholm.

Intyg om deltagande i kursen kan erhållas.

Föreläsningsämnen och föreläsare. <i>Industriens finansiering,</i>
bankdirektör <sp>Marcus Wallenberg</sp> j:or,
2 tim.; <i>Förvaltningslära</i> (Handelsrätt), docent <sp>H. Nial,</sp>
4 tim.; <i>Internationella handelsförbindelser och
handelsavtal,</i> handelsrådet <sp>Vilh. Lundvik,</sp> 2 tim.;
<i>Redovisningsprinciper</i> (Balansräkning, avskrivnings- och
deklarationsfrågor), lektor <sp>Otto Ask,</sp> 4 tim.; <i>Bankteknik</i>
(kreditgivning, utländska affärer, fondaffärer m. m.)? byråinspektör
<sp>H. Melin,</sp> 3 tim.; <i>Institutioner i industriens tjänst,</i>
sekreterare <sp>Aug. Hessler,</sp> 1 tim.; <i>Exportteknik</i>
(Exportorganisation i utlandet, exportmarknadens aktuella problem),
direktör <sp>Bengt Ljungberger,</sp> 2 tim.

<b>Tekniska föreningen i Uppsala</b> sammanträder å Gillet
lördagen den 21 oktober 1933 kl. 7,30 em.
<sp>Föredragningslista:</sp> 1) Protokolljustering. -- 2) Föredrag av
stadsingenjören <sp>Gustaf Lovén,</sp> Karlstad, om
<i>"Solinlysning i bostäder vid olika husgrupperingar".</i>
Skioptikonbilder. -- Supé och samkväm. Pris för supé, inkl.
pilsner, snaps, kaffe och betjäning kr. 4:50.

<b>Östergötlands tekniska förening i Linköping</b>
sammanträder å Stora hotellet i Linköping lördagen den 21 oktober
1933 kl. 7,30 em. 1) Protokoll från föregående
sammanträde. -- 2) Förslag om tillsättandet av en
valberedningskommitté. -- 3) Event. val av
valberedningskommitté. -- Kl. 8 em. Föredrag med skioptikonbilder av
civilingenjör <sp>N. W. Hörstadius,</sp> Borås, om <i>"Konstsilke
och dess tillverkning".</i> Intresserade inbjudas åhöra föredraget.

<b>Södra Dalarnes tekniska förening</b> sammanträder å Avesta
bruks klub lördagen den 21 okt. 1933 kl. 19. <sp>Program:</sp>
1) Protokolljustering. -- 2) Styrelsens förslag till ändring
av föreningens stadgar, att slutgiltigt antagas. -- 3)
Styrelse- och revisionsberättelser för arbetsåret 1932--33. --
4) Beviljande av ansvarsfrihet för styrelsen för
arbetsåret 1932--33. -- 5) Jourhavande styrelse till nästa
årsmöte i början av 1934. -- 6) Utseende av ledamöter i
valnämnd. -- 7) Föredrag med skioptikonbilder av ingenjör
E. Askelöf, Stockholm, över ämnet: <i>"Hur en modern
svensk läkemedelsindustri arbetar".</i> Efter föredraget visas
en film. -- 8) Kl. 21. Supé och samkväm å Avesta
stadshotell. Pris för supén, inkl. pilsner, kaffe och servis kr.
3:25. Övrig förtäring extra.

<b>Tekniska föreningen i Hälsingborg</b> sammanträder å
Hotell Mollberg i Hälsingborg lördagen den 21 oktober
1933 kl. 7,30 e. m. 1) Allmänna ärenden. -- 2) Styrelse-
och revisionsberättelse för arbetsåret 1932--1933. --
3) <i>"Statsbanornas elektrifiering s arbet en och elektriska
drift",</i> föredrag av sektionsingenjören vid S. j. 
<sp>Th. Thelander.</sp> Till föredraget ljusbilder. -- 4) Gemensam supé
med samkväm. Pris för supén kr. 3:50 -- Under
samkvämet visas den intressanta filmen över arbetsförfarandet
m. m. vid nu pågående linjebyggnader.

</chapter>
<chapter name="TEKNISK TIDSKRIFT
HÄFT. 43 ÅRG. 63 28 OKT. 1933">
<h1>TEKNISK TIDSKRIFT</h1>
<h2>HÄFT. 43 ÅRG. 63 <tab>28 OKT. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Ingenjörsvetenskapsakademiens högtidssammankomst. -- Idiotikon. --   Notiser. --
Sammanträden.

</chapter>
<chapter name="INGENJÖRSVETENSKAPSAKADEMIENS
HÖGTIDSSAMMANKOMST.">
<h2>INGENJÖRSVETENSKAPSAKADEMIENS
HÖGTIDSSAMMANKOMST.</h2>
Ingenjörsvetenskapsakademiens
högtidssammankomst för året ägde som vanligt rum på
akademiens årsdag den 24 okt. och begicks under
hävdvunna solenna former. Regeringen företräddes av
handels- och försvarsministrarna och bland de många
övriga inbjudna märktes särskilt representanter för
departement och ämbetsverk samt med akademien
samarbetande institutioner och korporationer.
Sammankomsten leddes av akademiens preses
generaldirektör G. Malm med v. preses direktör B.
Almgren och verkst. direktören kommerserådet Axel F.
Enström som bisittare vid presidiebordet.

Sedan preses öppnat sammankomsten och framfört
akademiens välkomsthälsning lämnade
kommerserådet Enström såsom brukligt en med stort intresse
mottagen sammanfattande redogörelse för akademiens
verksamhet under det gångna året och kort exposé
över den tekniska utvecklingen och märkligare
tekniska tilldragelser under samma tid. Ett referat av
föredraget återfinnes i det följande.

Efter föredraget förrättade preses utdelning av
guldmedaljer. Härvid överlämnades akademiens
större guldmedalj till fil. dr Axel Lindblad för hans
insats för tillgodogörande av Bolidenmalm, speciellt
vid lösandet av de metallurgiska och anrikningsproblem,
som därvid förelågo. Nobelmedaljen i guld
tilldelades bergsingenjören O. Falkman för hans
organisatoriska insats vid Bolidenmalmens tillgodogörande
och för vidsynt stöd av det tekniska arbetet.
Akademiens mindre guldmedalj överlämnades till
ingenjörerna Erik Johansson, Axel Widström, Einar
Morterud och Arnold Brobeck med följande
motiveringar.

Ingenjör Erik Johansson vid A.-b. Götaverken
medaljerades far hans uppfinning av ett nytt
drivkraftsystem för ångfartyg. Detta system, som är byggt
på en kombination av kolvångmaskin och
lågtrycksångturbin, benämnes Götaverkens system. För att
förbättra bränsleekonomien å ångmaskindrivna
fartyg hava olika konstruktörer uttänkt olika
kombinationer av ångmaskin och lågtrycksångturbin.
Ångturbinen erbjuder nämligen möjlighet att utnyttja
ångans expansion till lågt tryck på ett mera
ekonomiskt sätt än kolvångmaskinen. Götaverkens
system karakteriseras av att lågtrycksturbinen driver
en kompressor, som höjer trycket och temperaturen
å den från högtryckscylindern utströmmande ångan,
innan denna inkommer i medeltryckscylindern.
Härigenom uppökas medeltrycket i medel- och
lågtryckscylindrarna. Systemet, som är avsevärt billigare i
installationskostnad än exempelvis det
konkurrerande Bauer-Wachs-systemet, erbjuder den bästa
lösningen, när det gäller att utan väsentlig ökning i
axeleffekt och fart reducera fartygets
bränsleförbrukning. Ett flertal installationer hava redan
utförts och vunnit allmänt erkännande.

Byråingenjören Axel Widström vid Stockholms
elektricitetsverk belönades för den av honom
konstruerade hushålls-, tariff- och subtraktionsmätaren.
Då denna mätare först utsläpptes i
marknaden, kom den huvudsakligen till användning
i sådana anläggningar, där ackumulerande spisar,
främst Sevesspisen, voro installerade. Den kan ock
sägas vara en direkt följd av arbetet med
exploaterandet av denna spis, även den ett verk av
Widström och resultatet av ett gediget forsknings- och
experimentarbete inom elektrovärmeområdet. Under
senare åren har mätarens användningsområde
avsevärt utökats, och svensk industri har genom denna
uppfinning tillförts ett icke obetydligt
fabrikationsobjekt. Beträffande konstruktionen är särskilt att
märka, att det för markering av
<table>
<td c><img 1><td c><img 1><td c><img 1><td c><img 1><td c><img 1><td c><img 1>
<td c>Ingenjör <sc>Erik Johanson.</sc><td c>Bergingenjör <sc>Oscar Falkman.</sc><td c>Fil. dr <sc>Axel Lindblad.</sc><td c>Byråingenjör <sc>Axel Widström.</sc><td c>Ingenjör <sc>E. Morterud.</sc><td c>Överingenjör <sc>A. Brobeck.</sc>
</table>

abonnemangsgränsen erforderliga urverket erhåller sin drivkraft
från mätaren själv, vilket innebär en nyhet och en
högst väsentlig förenkling av mätaren.

Ingenjör Einar Morterud, Oslo, och överingenjör
Arnold Brobeck, Korsnäs cellulosafabriker, hade
uppmärksammats för ett banbrytande tekniskt
forskningsarbete gällande utvecklingen av indirekt
kokning vid tillverkning av sulfat- och sulfitcellulosa.
Morterud var den, som från början tog itu med
problemet att åstadkomma en förbättring av
kokningsprocessen vid framställning av cellulosa. Med
utomordentlig energi har han alltsedan 1905, då på
hans förslag den första förvärmaren utfördes,
oavbrutet arbetat på att påvisa betydelsen av en
förbättrad cirkulation som ock på utformningen av
anordningens detaljer. Så småningom lyckades han
också komma fram till en lösning av
förvärmareproblemet för sulfatkokning. Vad den indirekta
uppvärmningen för sulfit beträffar blev det Brobeck
förbehållet att först finna den rätta konstruktionen på
förvärmaren. Denna konstruktion möjliggjordes
genom tillgripande av de moderna syrefasta
järnkromlegeringarna, som ungefärligen vid denna tidpunkt,
1928, första gången togs i användning inom
sulfitindustrien. Brobeck har ägnat dessa materialfrågor
ett ingående studium, och det länder honom till stor
förtjänst att kraftigt ha bidragit till
utexperimenterandet av lämpliga legeringar för sulfitändamål.
Ett stort arbete har av honom ävenledes nedlagts på
att studera cirkulationens betydelse för
sulfitkokningen och dess lämpliga avvägning.

V. preses, direktör Almgren, vände sig därefter till
dr Lindblad och ingenjör Falkman samt framhöll bl. a.
att genom att nu tilldela dr Axel Lindblad
ingenjörsvetenskapsakademiens stora guldmedalj och
bergsingenjör Oscar Falkman den över Alfred Nobel
präglade minnesmedaljen i guld har akademien velat
belöna dem för denna deras stolta tekniska gärning.

Bakom de lyckliga industriella resultat, som det
nuvarande Bolidens gruvaktiebolag uppnått, ligger
nämligen en serie av betydelsefulla tekniskt
vetenskapliga insatser och målmedvetna organisatoriska
åtgärder av dessa akademiens ledamöter.

Bland de många svårigheter man haft att
övervinna vid Rönnskär och vilkas lyckliga lösning i hög
grad kunna tillskrivas dr Lindblads förtjänst, må
särskilt framhållas arseniksyrlighetens avlägsnande ur
rostgaserna. Det gällde härvid icke blott att
bemästra de ofantliga mängderna av denna minst sagt
svårhanterliga biprodukt utan krävdes även ett
ingående studium av förut obekanta kemiska och
fysikaliska egenskaper hos de ur rostgaserna
utkondenserade arsenikföreningarna för att möjliggöra
dessas rätta behandling.

Ett tacksamt fält för dr Lindblads forskningshåg
och uppfinnaregeni har tillgodogörandet av de ur
Bolidenmalmen utvinnbara biprodukterna visat sig
vara. Särskilt lockande, ej minst ur ekonomisk
synpunkt, framträder problemet att nyttiggöra de
betydande arsenik- och svavelmängderna. Ifråga om
arsenikens användning må nämnas, att den tidigare
huvudsakligen kommit i bruk i Amerika som
besprut-ningsmedel på växter till skydd för insekter,
särskilt i bomullsplantager och fruktodlingar, vartill
dock ej åtgår mer än ca 25 000 ton årligen. Som
impregneringsmedel för virke har det visat sig, att
arseniken skyddar mot röta och insektsangrepp. På
detta och närliggande områden pågå intressanta
forskningar av dr Lindblad och hans medhjälpare.

Den process för framställning av elementärt
svavel ur rostgaserna, som nu föreligger utarbetad för
industriell drift vid Rönnskär, grundar sig på dr
Lindblads egna uppfinningar. Det är att hoppas att
inom en ej allt för avlägsen framtid det skall bliva
möjligt att täcka en ej oväsentlig del av de svenska
sulfitfabrikernas svavelbehov på denna väg.

Bland övriga biprodukter, som dr Lindblad ägnat
sitt intresse, anfördes även selen och wismut.
Metoder för utvinnande av selen ur elektrolytslammet
och wismut ur konverterdammet föreligga redan
utarbetade och färdiga för teknisk tillämpning.

Ett mångårigt forskningsarbete under dr Lindblads
överinseende har ägnats frågan om den guldfattiga
Bolidenmalmens anrikning. Dessa experiment hava
numera fört fram till ett speciellt i industriell skala
utprovat flotationsförfarande, som torde bliva av stor
betydelse för förädlingsprocessen.

Som dr Lindblads främste medarbetare på de förut
omnämnda arbetsområdena, har varit verksamma dr
Olov Bäckström beträffande den elektriska
malmletningen, bergsingenjörerna Paul Palén och P. G.
Brännström vid de metallurgiska processernas
genomförande, civilingenjörerna Per Ågren och Gustaf
Tanner vid biprodukternas tillgodogörande,
bergsingenjören Sture Mörtsell vid anrikningsundersökningarna
samt slutligen ingenjörerna Helmer Törnqvist och
Arvid Blomberg vid smältverkets planläggning,
konstruktion och uppförande.

Det är klart, att allt detta arbete, fortsatte v. preses,
har kostat mycket pengar och att det därför varit
nödvändigt att i spetsen för Bolidenföretaget ha tillgång
till en person, som dels förstått att uppskatta och
värdesätta forsknings- och utvecklingsarbetet, dels ock
intressera andra härför. Dr Lindblad har varit nog
lycklig att härutinnan hava haft förmånen att få
samarbeta med en vidsynt och förstående chef,
ingenjören Oscar Falkman. Med djärvhet och vidsynthet
har han prövat de framkomna förslagen och
oförskräckt medverkat till deras lösning. I anläggningar
vid Boliden, Rönnskär och järnvägen däremellan har
(oräknat kostnaderna för själva gruvan och dess
öppnande samt för fastighetsköp) investerats ej
mindre än 38 000 000 kronor.

Ingenjör Falkmans insatser i företagets utveckling
har huvudsakligast legat på det organisatoriska och
administrativa området. Att han härvid nedlagt ett
mycket målmedvetet och förtjänstfullt, om seg energi
vittnande arbete, därom bära icke blott bolagets
finansiella ställning utan också i hög grad de genom
hans förtänksamhet och omsorg -- här som i övrigt
under insiktsfull medverkan av disponenten Erik
Wesslau -- väl ordnade och bebyggda industrisamhällena
i Boliden och Rönnskär synliga vittnesbörd.

Preses meddelade därefter, att akademien låtit
prägla en medalj över ingenjören Alexander
Lagerman för hans förtjänster om tändsticksindustriens
tekniska utveckling. De närvarande erhöllo senare var
sitt exemplar av medaljen. Slutligen höll professor
W. Weibull ett väl disponerat och verkligt givande
föredrag över Alexander Lagermans livsgärning.

Högtidssammankomsten avslutades med supé och
samkväm under akademiens värdskap.

</chapter>
<chapter name="Kommerserådet Enströms föredrag.">
<h3>Kommerserådet <sc>Enströms</sc> föredrag.</h3>
Efter en kort parentation över framlidne
akademiledamoten professor Walfrid Petersson och en erinran
om huvuddragen i det ekonomiska läget framhöll
talaren bl. a., att ett spörsmål, som under de senaste
åren trätt starkt i förgrunden, är tillgodogörandet av
skogens produkter. Att finna en nyttig användning
av virkesöverskottet, inklusive skogsavfallet, är
under alla omständigheter en nationell angelägenhet
av vikt. Under rådande konjunkturförhållanden har
dess betydelse ytterligare framträtt inför
nödvändigheten att å ena sidan minska importen, bl. a. av
bränsle, och å andra sidan skaffa arbete åt de många
arbetslösa. Detta har föranlett vissa statliga åtgärder.

<b>Akademiens verksamhet.</b>

Akademien har för sin del föranlett bildandet av
ett arbetsorgan, sammansatt av skogsmän och
tekniker, i syfte att fortsättningsvis verka för
främjandet av de strävanden på området, åt vilka 1931
års statliga skogssakkunniga givit uttryck.
Akademien har därvid varit mera direkt engagerad i
vedeldning, gasgeneratordrift av bilar samt kemisk
bearbetning av trä på brännoljor och andra produkter.

Redan för två år sedan upptog akademien till
undersökning frågan i vad mån befintliga typer av
värmeledningspannor kunna apteras för vedeldning,
och som resultat av dessa försök utgavs ett häfte
med "Råd och anvisningar för eldning av gjutna
sektionspannor med träkol och ved", som utgått i
bortåt 6 000 ex. Samtidigt upptogs från
fabrikanthåll till allvarlig bearbetning problemet att
konstruera en magasinspanna, byggd för vedeldning.
F. n. finnas åtskilliga typer i marknaden, vilka
synas på ett tillfredsställande sätt lösa problemet,
däribland även s. k. förugnar, avsedda att koppla
framför vanliga kokspannor. Till följd av en energisk
propaganda från intresserat håll torde redan nu hava
uppnåtts en icke obetydlig förbrukning av
vedbränsle. Den vidare utvecklingen kan givetvis
komma att te sig olika inne i landet och i
kuststäderna, särskilt de större. Skulle det i samband med
en konjunkturomsvängning på nytt bli "pris på ved",
kan situationen i senare fallet bli mindre förmånlig.
En del förbrukare söka därför gardera möjligheten
att alternativt använda olika slags bränsle. De
vedeldade specialpannorna synas emellertid bli av
avgörande betydelse för den framtida
bostadsuppvärmningen. Arbeten hava igångsatts i syfte att uppnå
en praktisk klassificering av vedbränsle.

Stora förhoppningar ha varit fastade vid
träkolsdrift av motorfordon förmedelst gasgenerering. I
stort sett ha nog dessa förhoppningar icke blivit
infriade. Många ha försökt sig på denna
generatordrift, lockade av de förmåner, som erbjödos genom
nedsättning i skatten och lån till anskaffningen.
Den vunna erfarenheten har emellertid bestyrkt
systemets begränsning. Den avsevärda minskningen i
motoreffekt och därmed hastighet har ännu icke
kunnat helt överkommas. Vid motorer med stor
cylindervolym och i övrigt lämpliga anordningar synes
emellertid träkolsdriften gå oklanderligt. Behovet
av täta påfyllningar och träkolets besvärliga smutsning
äro olägenheter, som endast den ekonomiske
bilägaren själv godvilligt tar på sig. Slutligen
arbetar generatorn ojämnt, om i driften förekomma
alltför många och täta uppehåll, alltså vid korta
körningar. Trots den icke obetydliga besparing i
bränslekostnad, som träkolsdriften betyder, jämfört med
bensin, synes användningen av detta system tendera att
bli förbehållet vissa speciella trafikuppgifter,
exempelvis långkörningar i egen regi. Fortsatta försök
pågå emellertid vid armén.

De nyssnämnda olägenheterna med träkolsbränslet
har man tänkt sig skulle kunna mildras genom
träkolets överförande i brikettform, och riksdagen har
anvisat medel till underlättande av tillkomsten av en
brikettfabrikation. Briketten representerar en
fördubbling av värmeinnehållet pr hl och smutsar
mindre. Men en god brikett, som icke faller sönder
och sätter igen apparaterna, något som i hög grad
beror på bindemedlet, förefaller att bli rätt dyr. Den
slutliga frågan blir huruvida den goda brikettens
fördelar måste köpas till så högt pris att besparingen i
bränslekostnad ätes upp. Häröver föreligger ännu
icke någon erfarenhet.

Bearbetningen på kemisk väg av trämaterial för
utvinnande av oljor och andra värdefulla produkter
har fullföljts på kolningslaboratoriet. Den tidigare
omnämnda här funna metoden, det s. k.
kalkförfarandet, har ytterligare genomarbetats i och för
utformning till industriprocess. Samtidigt har
hydreringsförfarandet ytterligare studerats med avseende på
möjligheterna att ur olika träprodukter få fram andra
värdefulla saker än flytande bränslen. Med avseende
på träkolningsprocessen ha ytterligare detaljproblem
upptagits till undersökning.

De inom akademiens bränsletekniska kommitté
upptagna, brett anlagda undersökningarna över
möjligheterna till intensifiering av förbränningen i
eldstäder samt rörande matarvatten ha fortsatts. Ett
försök till omsättning i praktiken av ett uppslag till
intensifiering genom ånginblåsning har av
ångvärmeinstitutet med framgång utförts vid Västerås
kraftcentral. Studier över förhållandena i överhettarerör
ha jämväl förts till praktiska resultat.

Undersökningar över egenskaperna hos stålmaterial
vid höga temperaturer ha fullföljts dels vid tekniska
högskolans hållfasthetslaboratorium, dels av
elektrovärmeinstitutet.

Intressanta mätningar av dagsljusstrålningen ha
utförts av professor <sc>S. Odén</sc> och docenten
<sc>H. Ångström,</sc> vilka försök, samtidigt som de ge för
växtbiologien värdefulla upplysningar, även lova att ge
resultat av praktisk betydelse för bostadsbyggandet.

Vid cementlaboratoriet ha fullföljts undersökningar
till ernående av förbättrade och normaliserade
specialcement. Vidare ha utförts materialundersökningar,
såsom över betongrörs beständighet (på uppdrag av
1931 års väg- och brosakkunniga). En kontrollverksamhet
har igångsatts i syfte att höja kvaliteten i rörtillverkningen.

Den under förra året bildade studiekommissionen
för svetsningsfrågor har haft händerna fulla av arbete.

Under året har tillkommit en studienämnd för
korrosionsskyddsfrågor, vilken till en början gripit sig an
med korrosionsskydd, speciellt målning, i syfte att om
möjligt bringa reda i de rätt förvirrade förhållanden,
som råda på detta område. Undersökningar äro

sålunda planerade för att få jämförelsematerial rörande
olika slag av bestrykningsmedel och olika metoder för
anbringandet, varav man hoppas skall framgå
riktlinjer för en välbehövlig normering.

En för akademien liksom för tekniskt och
industriellt intresserade kretsar överhuvudtaget glädjande
tilldragelse utgör tekniska museets bringande under
tak. Genom den storartade donationen på 2 mill.
kronor från Knut och Alice Wallenbergs stiftelse och i
samband därmed upplåtandet från statens sida av en
del av den forna dragonkasernens markområde ha
förutsättningarna skapats för tillkomsten av en
värdig och tidsenlig museibyggnad.

Museets industrihistoriska arkiv har erhållit en
synnerligen värdefull tillökning, då det fått mottaga
såsom donation "Carl Sahlins bergshistoriska samling".

<b>Den tekniska utvecklingen.</b>

För en översikt över den tekniska utvecklingen i
stort hade inom vissa områden talaren haft förmånen
få mottaga primärmaterial från representanter för
olika tekniska vetenskapsgrenar inom resp.
avdelningar inom akademien.

Under sommaren avhölls som bekant i Stockholm
ett möte med den s. k. världskraftkonferensen,
innefattande jämväl en kongress för stora dammar. Vid
detta tillfälle framkom ett rikhaltigt material,
belysande utvecklingen inom ett flertal viktiga grenar
av kraftalstrings- och kraftanvändningsområdena. Då
helt nyligen sammanfattande redogörelser<footnote>Se Teknisk tidskrift h. 32--34, 1933. <tab><i>Red. anm.</i></footnote> kommit till
synes rörande konferensens arbetsmaterial och
resultat, inskränkte sig talaren till några spridda
erinringar.

Vad det flygtekniska området beträffar
omnämndes en originell plankonstruktion, system
<sc>Strandgren,</sc> som är under utprovning vid Saint-Cyr.
Drivanordningen utgöres av tvenne skovelhjul anbragta
på var sin sida om maskinen. Skovlarna äro
inställbara i olika lägen. Försöken ha visat, att man
med denna anordning kan fullständigt reglera
rörelserna i både horisontal och vertikal riktning och
sålunda i likhet med autogiron landa på fläck. Den
fortsatta utvecklingen motses självfallet med stort
intresse.

I detta sammanhang infogade talaren några ord
om flygteknikens läge i Sverige. För flera år sedan
framlades ett förslag till en ordentlig aerodynamisk
provningsanstalt med ungefär den motiveringen, att
om vi icke kunna prova oss fram, kunna vi ej bygga
egna flygmaskiner, och kunna vi ej i farans stund
själva bygga vår flygmaterial, så kunna vi lika gärna
vara utan ett militärt flygväsen. Detsamma gäller
än i dag trots tillkomsten av det lilla flyglaboratoriet
vid tekniska högskolan. Att, som nu i dagarna
sker, en svensk flygmaskin måste skickas till
provning i utlandet betecknade talaren såsom skandal.
En adekvat forsknings- och provningsanstalt för
flyget borde vara en självfallen sak för ett land av
den standard som Sverige.

På det elektrotekniska området har vårt land
under det sista året blivit utrustat med tvenne
moderna laboratorier av stor betydelse, ett
högspänningslaboratorium vid Uppsala universitet för
fullföljande av <sc>H. Norinders</sc> kända studier över
åskfenomen o. d., samt ett storstilat modernt
laboratorium för höga spänningar och stora
kortslutningsströmstyrkor vid Asea i Ludvika.

Spänningar av ett par millioner volt kunna
numera framställas med hjälp av kondensatorer. En
egendomlig generering av högspänning -- ända upp
till 10 mill. volt -- har utförts av van de Graaf i
<sc>Comptions</sc> laboratorium vid Massachusetts Institute
of Technology i Amerika med användande av löpande
sidenband, som kontinuerligt uppladdas.
Katodstrålrör byggas numera för allt högre spänningar,
räknat i millioner volt. De egendomliga
verkningarna av på så sätt alstrade strålar utgöra
utgångspunkt för ett helt nytt studieområde.

Likriktaretekniken är alltjämt under utveckling.
En originell ljusbågslikriktare med tvångsstyrd
tandning förmedelst högfrekventa impulser har utarbetats
av <sc>E. Marx</sc> (Braunschweig).

Allt högre anspråk ställas också på
isolationsmaterialierna. Det i lindningar och kablar sedan
gammalt använda papperet synes få en värdefull
ersättare i vissa cellulosaderivat. Oljan såsom
elektriskt konstruktionsmaterial lider av den
olägenheten, att den är lätt brännbar. Det uppgives nu,
att man genom kemisk behandling skall ha lyckats
undanröja nämnda olägenhet.

Plåtmaterialet för järnkärnor i maskiner och
transformatorer har under senare år ständigt förbättrats.
Man har numera material med en så förvånande låg
förlustsiffra som 0,85.

Inom telegraftekniken karakteriseras utvecklingen
av att de gamla telegrafsystemen, morse etc.,
successivt utträngas av fjärrskriftapparaterna, vilka
arbeta med vanlig skrivmaskinsklaviatur. Samtidigt
försvinner det gamla för uteslutande telegrafbruk
avsedda ledningsnätet, i det telegrafförbindelserna
inrymmas i de moderna telefonkablarna. Normala
telefonledningar kunna härvid användas, varvid
överföringen sker med tonfrekvenser. Det är
möjligt att på en normal långdistanstelefonledning
överföra upp till 18 samtidiga telegram i vardera
riktningen.

I England har man i viss utsträckning börjat
tillämpa ett system, där de vanliga telefonabonnenterna
samtidigt abonnera på snabbskriftapparater
för tonfrekvenssystem. Tvenne abonnenter, som äro
utrustade med sådana apparater, kunna avbryta
pågående telefonsamtal och övergå till telegrafkorrespondens
med varandra efter överenskommelse. I
vissa andra länder göras i stället ansatser till
etablerandet av ett självständigt telegrafnät med
telegrafabonnenter, där expeditionen sker efter samma
schema som i telefonnätet.

Beträffande långdistanstelefonien ha nya problem
uppställt sig efter hand som telefoneringsdistansen
har utökats. Det gäller sådana frågor som lämplig
gränsfrekvens hos pupiniserade ledningar,
överhörning-, eko- och insvängningsfenomen m. m. De
ha samtliga föranlett lösningar efter en eller flera
linjer. Det för närvarande sista av dessa problem,
som gör sig gällande vid extremt långa förbindelser,
gäller själva överföringstiden eller
fortplantningshastigheten. Det har visat sig, att de pupiniserade
kablarna, som annars för närvarande nästan generellt
utgöra lösning av långdistansproblemet, komma att få
för långa överföringstider, då det gäller

interkontinentala kabelförbindelser, och i vissa fall, t. e. i
Amerika, redan vid transkontinentala förbindelser. För
en förbindelse New York--San Fransisco blir
överföringstiden även vid den svagaste brukliga
pupiniseringen så lång, att svårigheter uppstå vid löpande
telefonsamtal. Genom att använda opupiniserade
kablar, kan överföringshastigheten ungefär
femdubblas. För att göra systemet ekonomiskt bärigt har
man tänkt sig överföring medelst högfrekventa
bärvågor, varvid användning av frekvensområdet
4 000--40 000 p/s skulle möjliggöra överföring av 9
samtidiga samtal över varje kabelledning. I Amerika har
man utfört en sådan provanläggning med 12 000 km
längd med gott resultat. Systemet erbjuder en
tekniskt framkomlig väg för förbindelser av de största
förekommande längder, om ock ekonomi först vid
stor trafikmängd är möjlig.

På den trådlösa teknikens område knyter sig
intresset till utnyttjandet av de ultrakorta vågorna.
Det traditionella vakuumröret eller "radiolampan"
har växlat gestalt och framträder nu såsom
metallrör, sålunda i en betydligt solidare konstruktion än
förut. Televisionen har ännu icke utträtt ur experimentstadiet.

På belysningsteknikens område har det gula ljuset
börjat väcka intresse för trafikändamål, såväl för
väg- som vagnsbelysning. Flera modeller av
natriumljuslampor ha sett dagen.

En modifikation av den alkaliska ackumulatorn,
utmärkt av hög kapacitet, har utarbetats av <sc>Hilding
Lübeck.</sc>

Mycket arbete nedlägges på utvecklandet av nya
svetsaggregat och förbättring av elektrodmaterialet.
En ny provningsapparat för svetsfogar har
framkommit, som synes kunna göra goda tjänster. Den
grundar sig på magnetisering av materialet kring
fogen och avlyssning medelst induktionsspole av
variationerna i det magnetiska fältet med användande
av förstärkare av vanlig radio typ. Apparaten är trots
stor känslighet enkel, billig och lätt apterbar.

Motståndsförmågan mot korrosionsutmattning hos
stål under vattenspolning har undersökts, varvid
användning av rostfria stål, nitrering, galvanisk
förzinkning och konsthartsöverdrag visat sig ha
förmånlig inverkan.

Inom järnindustrien äro vissa framsteg att notera.
Vid tackjärnstillverkningen har man börjat använda
enbart sinter, varigenom vunnits både drifttekniska
fördelar och billigare framställning.

Krossning och målning av styckemalm har vunnit
ökat intresse. Den s. k. mellankrossningen (100--5 mm)
har ekonomiskt lösts genom de s. k.
konkrossarna. Flerkammarrörkvarnar ha kommit till
användning inom den svenska järnindustrien.

Fortsatta studier av s. k. urskiljningshärdning ha
givit intressanta tillämpningar. En skärmetall har
utexperimenterats med 20--30 % kobolt, 15--30 %
Wolfram och låg kolhalt. Efter uppvärmning till
1 300° och avkylning anlöpes till 600°. I
skärförmåga lär detta stål överträffa de bästa snabbstål.
Besläktade metoder användas vid framställning av
permanenta magneter, exempelvis en
järn-koboltmolybden-legering med en koercitivkraft av 350 c. g.
s. och en järn-nickel-aluminium-legering med 600 c. g. s.

Fransmannen <sc>Perrin</sc> har utexperimenterat en
principiellt ny metallurgisk behandlingsmetod för
framställning av rent stål. Det smälta stålet tappas
hastigt ur stålugnen i en skänk, innehållande en
lättsmält slagg av speciell sammansättning. Den
slaggemulsion, som uppstår, medger en snabb reaktion.
Samtidigt undvikas inneslutningar i stålet.

Den kemiska högtrycksupphettningen och
hydreringsförfärandet ha vidare utvecklats. Den tyska
bensinframställningen ur brunkol har utvidgats. I
England har igångsatts uppförandet av en stor
hydreringsanläggning för framställning av bensin ur
stenkol. Framställning av smörjoljor genom hydrering
har utförts i Amerika. Tidigare har omnämnts de
svenska arbetena av <sc>H. Bergström</sc> och
<sc>K. Cederquist</sc> att genom tryckbehandling och
hydrering framställa oljor och andra produkter ur trä. Ett
värdefullt förfarande att framställa toluol ur svenskt
råmaterial har utexperimenterats av <sc>K. E. Skärblom.</sc>

Ett nytt och intressant uppslag är framställning av
generatorgas med tillsats av syrgas och under tryck.
Härvid kan med en billig apparatur framställas gas
av olika beskaffenhet allt efter försöksbetingelsernas
varierande, bl. a. i det närmaste ren vätgas. Metoden
öppnar oanade perspektiv.

Den klassiska blykammarmetoden för framställning
av svavelsyra har på senare tid undergått en
utveckling i tekniskt avseende, resulterande i ett väsentligt
höjt utbyte ur kammar volymen.

Såsom ett glädjande faktum kan antecknas att vi
numera i Sverige fått en fabrik för framställning av
koncentrerad salpetersyra (vid Ljunga verk).

Från cellulosa- och pappersområdet omnämndes
bl. a. följande:

Den teoretiska kunskapen har riktats genom
värdefulla arbeten av <sc>C. Kullgren</sc> rörande
ligninsulfonsyror.

I England ha intressanta försöksserier utförts
rörande papperets fuktighet. En modifierad
papperskvalitet har lanserats, utmärkt av större fuktighet,
lägre cellulosahalt och hög glans.

Den klassiska cylindertorkningeri av cellulosa har
börjat med framgång ersättas av fläkttorkning, som
mera skonar materialet (tillämpat vid Östrand). För
att eliminera den eldfara, som det under
pappersmaskinen samlade avfallet innebär har <sc>F. Grewin</sc>
konstruerat en uppfångningsanordning, där avfallet
upptages i massa och återföres i processen.

Inom tvättmedelsindustrien ha nya produkter med
stor skumningsförmåga framställts (sulfonering och
hydrering av fetter).

Inom porslinsindustrien har drifttekniska framsteg
vunnits genom förbättring av elektriska brännugnar,
förbättrade metoder för torkning av godset,
förmånligare framställning av kapslar m. m. Färgade
massor börja komma allt mer till användning.

Inom bryggeri- och jästindustrierna står den
tekniska utvecklingen i mycket intim växelverkan med den
biokemiska vetenskapen, vars resultat äro
utslagsgivande för dessa industriers utveckling. Inom detta
område pågår en synnerligen livaktig verksamhet.
Emellertid kunna här endast några enstaka fakta
beröras. Svenska arbeten av <sc>Myrbäck</sc> och
<sc>Ohlson</sc> hava klarlagt de enzymatiska förhållandena vid
försockring av stärkelse. I fråga om jästens
egenskaper ha värdefulla rön gjorts. Så har visats att

cellerna ha negativ elektrisk laddning. <sc>R. Nilssons</sc>
arbeten ha givit viktiga hållpunkter för bedömandet
av andningens och glykolysens mekanism.

Av teoretisk såväl som praktisk betydelse är
upptäckten att öljäst och bagerijäst kunna skiljas åt
på spektroskopisk väg.

Vitaminhalten hos jäst har föranlett en mångfald
undersökningar. Tillväxtvitamin kunna erhållas
genom bestrålning med exempelvis ultraviolett ljus,
varvid i jästen befintlig ergostering överföres i
D-vitaminer. Man framställer nu med så behandlad
jäst antirakitisk mjölk, vitaminhaltiga fodermedel,
ja även vitaminhaltigt öl samt bröd av
medicinalkaraktär. Radiumbestrålning visar sig ge upphov till
nya jästraser, varigenom nya perspektiv öppna sig
för forskning och tillämpning.

Inom bryggeriindustrien spelar kylning en stor roll.
Ett nytt och effektivt kylsystem har kommit till
användning, där ammoniaken såsom kylmedel ersatts
av vatten eller rättare saltlösning. Den tekniska
svårigheten har lösts genom <sc>Follain's</sc> strålpump.
Systemet uppvisar beaktansvärda praktiska fördelar.

Bland metoder för framställning av vattenfri
alkohol tilldrager sig den s. k. azeotropiska metoden allt
större intresse. Härvid blandas materialet med t. e.
bensol, som vid destillation bortför vattnet.

Destillationskolonnen har förbättrats genom
bottnarnas utförande av material medgivande snabbare
värmeöverföring.

En god kolorimetrisk metod för bestämning av
små mängder aldehyd i sprit har utarbetats av
<sc>Hähnel.</sc> Ned till 15 mg pr l kan fastställas.
Pulfrichfotometern har visat sig vara ett instrument
med mångsidig användning.

Inom kvarnindustrien arbetas på förbättring av
den svenska spannmålens bakningsförmåga. Så har
en modifikation av målningen -- större valsbredd,
som skonar den mjukare varan -- prövats. Vidare
ha viktiga resultat vunnits genom samarbete med
växtförädlingen. Även kemiska medel att påverka
bakningsförmågan ha försökts.

Från den rena vetenskapens fält må här vidare
erinras om de viktiga för att icke säga
uppseendeväckande upptäckter på atomfysikens område, som
framkommit på senare tid, såsom påvisandet av neutronen,
upptäckten av olika slags elektroner samt
realiserandet av s. k. kärnreaktioner. Med det sistnämnda torde
vi rent av ha bevittnat upptakten till en ny epok.

Till slut framhöll talaren att det internationella
samarbetet på de vetenskapliga och tekniska områdena
pågår med påfallande ihärdighet trots de politiska
spänningarna mellan nationerna och trots de
ekonomiska svårigheterna. Förutom världskraftkonferensen
hade sålunda under sommaren den franska
organisationen "Conference Internationale des Grands
Réseaux Electriques à Haute Tension" sammanträtt,
varjämte den Internationella elektrotekniska
kommissionen utvecklar en livlig verksamhet.

</chapter>
<chapter name="IDIOTIKON.">
<h3>IDIOTIKON.</h3>
När Tom Sawyer ansåg sig illa behandlad av tant
Polly eller någon annan i den lilla krets som för
honom betecknade samhället, var han strax besluten
att bekämpa sagda samhälle genom att ikläda sig
rövarhövdingens pittoreska och skräckinjagande
dräkt. En ung arkitekt i våra dagar, som av någon
anledning känner sig hemlös i civilisationen, blir
inte fullt så romantisk i sin förtvivlan: han blir rätt
och slätt revolutionär. I denna roll ingår det att
vända ryggen åt de gamla gudarna, de fria konsterna,
och kan en sådan demonstration gå av stapeln i en
respektabel arkitekttidskrift, är ju den
verkningsfulla bakgrunden funnen för hans glödande hat till
inte bara estetiken utan även till det skändliga
beroendet av byggherren-utsugaren.

Om religionen är opium för folket i allmänhet, så
är konsten ett liknande narkoticum för arkitekten.
Får man tro redaktören av tidskriften
Byggmästarens arkitektupplaga, så är konsten
åtminstone den buske, i vilken man sticker huvudet för
att slippa upptäcka verkligheten. Denna
verklighet är högst bedrövlig och på intet sätt så beskaffad,
som den unge arkitekten vill ha den. På den mark,
där skyskrapor borde resa sig i engelska parker,
erbjudande den rättrogne revolutionären gratis
bostadsförmån om 7 kvadratmeter golvyta jämte del
i kök och barnkammare, där utbreder sig nu ett
vanvettigt planlöst och groteskt oekonomiskt
organiserat samhälle, behärskat av en utsugande
husägarklass, som göder sig på andras elände och som
då och då anmodar arkitekterna att rita nya hus i
den vällovliga avsikten att därmed i någon mån
tillfredsställa sin alltjämt växande profithunger. Sådant
ser man, om man bara inte tittar in i konstens
förvillande buskager.

Denna värld är sålunda inte alls vacker, men den
är enkel, åskådlig och lättfattlig. Den rymmer alls
inga nyanser mellan svart och vitt, gott och ont,
rätt och orätt. Det vita, goda, rätta representeras
självfallet av de socialrevolutionära idéerna. En
social ansvarskänsla utan revolutionär tendens är
kanske i dessa arkitekters ögon någon aktning värd.
men i grund och botten anser man den skäligen
steril. Det tjänar alltså ingenting till att sätta nya
lappar på en så gammal, hopplöst upprutten klädnad
som det privatkapitalistiska samhället. Det tjänar
heller ingenting till att stå med ena benet hos
esteterna och det andra hos revolutionärerna.
Arkitektens uppgift är inte blott att rita hus, framför allt
inte vackra hus. Han har också andra uppgifter,
som inte förelagts honom, och dessa äro just av
denna anledning oändligt mycket viktigare. Vilka
de äro skall avslöjas i nästa nummer av
Byggmästaren. Förmodligen ha vi att motse en
avhandling om planhushållningen, men som man ej kan
vänta, att denna högsta produkt av social
fullkomning skall stiga fix och färdig fram ur någon okänd
Zeus' huvud, får väl den mindre revolutionära
arkitekturen ännu några nådaår på sig för skapandet
av nya verk till föremål för ungdomens bespottelse
och förakt samt utsugarnas ogemena förnöjelse.

Man får hoppas, att den arkitektrevolutionära
rörelsen under tiden tillägnar sig den folkliga prägel,
som den för närvarande saknarr åtminstone i den
sida som i propagandasyfte vändes mot allmänheten.
Det kan inte hjälpas, att man har svårt att finna
annat än en gradskillnad mellan det estetsnobberi,
som ett slag var på modet hos de tinga arkitekterna,

och den litterära snobbism som nu frodas i
Byggmästarens ledare.

Det var en gång en provpredikant som vann
rykte för folklighet på den grund, att han stack
kniven i munnen, när han åt. Kanske bemälde
ledarskribent strävar efter samma berömmelse genom att
konsekvent använda "dom" och "sej" i en för övrigt
rätt högtravande prosa. Men i så fall lär det nog
även vara av nöden påkallat att undvika latin i
talet till bönderna eller, närmare uttryckt, att
modifiera den salongsrevolutionära vokabulären. Eller
är det kanske för att störa nattsömnen och fördärva
chevelyren hos "slätkammat folk, som sover gott om
natten", som man svänger sig med mystiska uttryck
av typen "desaggregera", "koherens", "diskriminant"
och -- icke att förglömma -- "idiotikon", ett av
klassisk skönhet och harmoni präglat ord, som inte
alls syftar på ointelligenta ryssars helgonbilder utan
helt enkelt betyder dialektordbok. Byggmästarens
redaktör klagar över att varje samhällsgrupp och
varje social riktning talar efter sitt idiotikon, men
av allt att döma torde Ekbohrns 60 000 främmande
ord i svenska språket vara nyckeln till halva
visdomen för arkitektrevolutionärernas vidkommande.
<tab><tab><tab><tab><tab><tab><tab><i>Erik Hylander.</i>

</chapter>
<chapter name="NOTISER">
<h3><i>NOTISER</i></h3>
<b>Trollhättans sista utbyggnad.</b> Som Teknisk tidskrift
omtalade i häfte 41, har vattenfallsstyrelsen i årets
riksdagspetita upptagit ett belopp av 500 000 kr. för
påbörjande av arbeten i samband med Trollhättans
kraftstations sista utbyggnad. För denna hava
upprättats åtskilliga förslag, tills man slutligen kommit fram
till det som åskådliggöres i nedanstående kartskiss.

Inloppsöppningen till den nya kraftstationen från älven
utgöres av det nuvarande östra dammutskovet som
förstoras i erforderlig omfattning. Den nya tilloppskanalen
förlägges i sin övre del invid den gemensamma delen av förut
befintliga två tilloppskanaler samt följer sedan den
västligare kanalen fram till Kung Oscars bro. Den nya
kanalens västra begränsningsmur följer krönet av Gullön samt
framdrages över Toppöfallen och önan mot samma bro.

Nedanför denna bro förlägges den nya kraftstationen,
sedan vattnet i denna del av älven, den s. k. Hojums
varp, genom bortsprängning av trösklarna i
Helvetesfallen och vidtagande av ytterligare erforderlig
bergsprängning sänkts till samma nivå som vattenytan nedanför
den nuvarande kraftstationen.

Utförandet av den nya kraftstationen kan ej komma i
fråga förrän efter Vänerns reglering, men
vattenfallsstyrelsen har föreslagit, att tilloppskanalen redan nu
utföres fram till viss del av följande skäl.

Det har visat sig, att fallförlusten i intaget samt på
den gemensamma delen av de nuvarande tilloppsvägarna
till Trollhättans kraftstation är väl hög. Detta
sammanhänger med att kraftstationens maskineri bl. a.
genom utbyte av de äldre turbinhjulen mot nyare, avsedda
för större vattenmängd, kan tillgodogöra en större
vattenmängd än den, för vilken intag och nämnda
kanalsträcka från början konstruerades. Genom lämpligt
nedbringande av denna fallförlust kan ett ganska betydande
krafttillskott vinnas.

Det enklaste sättet att nå detta mål är att redan nu
utföra den nya kanalen på sträckan <i>A--B</i> samt anknyta
densamma till den nuvarande kanalen vid <i>B.</i> Kostnaden
för genomförande av detta förslag har beräknats till 2,5
mill. kr. Vid framförandet av 550 m<sup>3</sup>/sek. minskas
fallförlusten på hela tilloppet från 1,9 m till 1,4 m, vilken
minskning motsvarar en ökning i kraftproduktionen av
i medeltal 15 mill. kWh pr år. Årsinkomsten härav kan
beräknas till 130 000 kr. samt ger förräntning å det
nedlagda kapitalet utan hänsyn till att anläggningen
utgör ett led i den framtida sista utbyggnaden.

<img 1>
Förslag till 4:de utbyggnad av Trollhättans kraftverk.
</img>

För förslagets genomförande erfordras tillstånd av
vattendomstolen, vilket styrelsen ämnar omedelbart söka.

Tiden rider fort. Det nu av vattenfallsstyrelsen
framlagda förslaget belyser med all önskvärd skärpa, att det
nuvarande Trollhätte kraftverk ej längre är samma
högmoderna verk som när det skapades. Man ser -- låt
vara visionärt -- hur det nya verket vid Hojums varp
under loppet av 10 à 15 år successivt utbygges med ett
par, tre måhända fyra aggregat om vartdera 50 000 kW
och hur det sedan är tid att i den nuvarande
anläggningen inbygga några få stora maskinenheter i stället
för de många små 15 000 hkr aggregaten. Detta är
utvecklingens gång, och den bör ej förbises, särskilt ej
av dem som nu företräda sista skriket inom
vattenbyggnadstekniken, antingen det gäller tekniska
anordningar eller räntabilitets- och avskrivningsprinciper.

<b>Brom ur havsvatten.</b> Automotive Industries (nr 8,
1933) beskriver en anläggning vid Kure Beach i
närheten av Wilmington, N. C., U. S. A., för utvinnande av
brom ur havsvatten, vilken lär vara den första i sitt
slag. För utvinnande av 250 ton brom pr månad måste
i anläggningen dygnet runt behandlas en vattenmängd
av 90 m<sup>3</sup>/min. Vattnet kloreras, varigenom brom
frigöres ur vattnets bromider, varefter det genomblåses
med en luftström, som rycker bromen med sig. Bromen
absorberas sedan av en sodalösning. Anläggningen hade,
då meddelandet publicerades, varit i drift under 6
månader. Metoden förutsätter ett rent havsvatten, som ej
innehåller för mycket organiska beståndsdelar.

<b>Fendrar med oljedämpning.</b> Hamnen i Le Verdon
(Médoc, Frankrike) har enligt Engineer utrustats med
mekaniska fendrar, placerade på 30 m avstånd från
varandra. De utgöras av träbeklädda stålbalkar,
upphängda i horisontella axlar, vilka placerats i
betongslitsar strax under kajplanet. Fendrarna hållas genom
motvikter och oljetryckcylindrar utåt från kajen, men
pressar ett fartyg mot kajen, röra de sig inåt mot ett
anslag i kajen, varvid rörelsen dämpas av oljecylindrarna.
Fendrarnas utsida är välvd, så att de rulla, ej
glida, mot fartygssidan.

<b>Planer på svensk aluminiumframställning.</b> Enligt
vad Teknisk tidskrift erfarit föreligga aktuella planer
på startandet av en svensk aluminiumindustri. Det kan
med bestämdhet antagas att det är den norska
intressegruppen, som med aluminiums växande betydelse för
skilda ändamål ansett det vara en ur olika synpunkter
riktig åtgärd att förlägga en del av produktionsprocessen
till avsättningsländerna. Sverige kommer ju med
nu rådande framställningsmetoder att för en eventuell
inhemsk aluminiumframställning vara beroende av
importen av bauxit eller av den mera förädlade råvaran
aluminiumoxid. Det är den senare vägen som kommer
att väljas. Aluminiumfabriken, som beräknas komma
att behöva ca 4 500 kW likströmseffekt, lär komma att
förläggas till Avesta, där det tändstickstrusten tillhöriga
kraftverket vid Månsbo är utbyggt för likström och har
kraftöverskott till förfogande. Det anses vara det stora
norska aluminiumbolaget som närmast står för
planernas förverkligande och med vilket företag den svenska
fabriken skulle samarbeta, men även svenskt kapital
blir intresserat i företaget. Det norska bolaget har som
bekant vid sina anläggningar i Hyöanger en
raffineringsanläggning för bauxit enligt Pedersens metod,
vilken anläggning alltså tillsvidare skulle lämna det för
den svenska aluminiumfabriken nödiga råmaterialet.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Industriell ekonomi och organisation</b>
håller sitt ordinarie höstsammanträde å, föreningens lokaler,
Brunkebergstorg 20, måndagen den 30 oktober 1933 kl.
16,00 (precis) enligt följande Program: 1) Val av
justeringsmän. -- 2) Inval. -- 3) Val av styrelse samt två
representanter och en suppleant i teknologföreningens
styrelse. -- 4) Föredrag över ämnet: <i>Nya arbetsuppgifter för
ingenjörer</i> av överingenjör <sp>Olof Kärnekull</sp> med
diskussionsinlägg av landshövding <sp>Sven Lübeck</sp> rörande
arbetsuppgifter inom stats- och kommunalförvaltningen,
civilingenjör <sp>Sven Nerell</sp> rörande arbetsuppgifter
inom försäkringsbranschen och civilingenjör <sp>Carl
Kleman</sp> om teknisk revisionsverksamhet. -- Sammanträdet
avslutas med gemensam middag kl. 19,00. Pris 3 kr.
Vardagsdräkt. -- Samkväm. -- Med hänsyn till att
teknologföreningens lokalutrymme är begränsat, skulle det vara
synnerligen värdefullt för styrelsen att redan före
sammanträdet kunna få en föreställning om anslutningen till
detsamma. Styrelsen får därför göra en hemställan till
de medlemmar, som ha för avsikt att besöka
sammanträdet måndagen den 30 oktober 1933, att insända
meddelande därom till övering. O. Kärnekull, Industriförbundet,
Sthlm, även om de icke ämna deltaga i middagen.

<b>Extra stämma</b> hälles å föreningens lokal, Brunkebergstorg
20, onsdagen den 1 november 1933 kl. 17,00 för första
behandling av förslag från styrelsen till ändringar av
stadgarnas paragrafer 2, 4, 21 och 22 angående inträde och
ledamotsavgifter. (Teknologföreningens handl. 258.)

<b>Svenska elektroingenjörsföreningen,</b> ardelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den 3
november 1933 kl. 20. <sp>Ärenden:</sp> 1) Protokolljustering. --
2) Inkomna skrivelser. -- 3) <i>"Gerichteter Schall",</i> föredrag
av dr <sp>H. Hecht,</sp> Kiel. Föredraget avser att behandla
metoder och tekniska hjälpmedel för sändning och mottagning
av riktade ljudvågor. Denna teknik har vunnit sin
huvudsakliga tillämpning på följande trenne
användningsområden: signalering, bestämning av läget hos fartyg och
flygmaskiner samt ekolodning. -- Supé och samkväm.

<b>Avdelningen för Teknisk undervisning</b> sammanträder
lördagen den 4 november 1933 kl. 19,30 i föreningens lokal,
Brunkebergstorg 20, Stockholm. <sp>Ärenden:</sp> 1)
Protokolljustering. -- 2) Inval. -- 3) Val av styrelse och
representanter i Svenska teknologföreningens styrelse för 1934. --
4) Fastställande av sammanträdesdagar för 1934. --
5) <i>"Några,   erfarenheter  om   lärlingsutbildningen  från  en
resa i Tyskland."</i> Föredrag med skioptikonbilder av
professor <sp>Edv. Hubendick.</sp> -- 6) <i>"Fotoelastisk
spänningsmätning."</i> Föredrag med undervisningsdemonstration
av docent <sp>Folke Odqvist.</sp> (Demonstrationen
sker med a.-b. Nomys apparatutrustning.) -- Efter
sammanträdet supé med öl, kaffe samt betjäning kr. 2:80.
Vid samkvämet filmförevisning. Medlemmar av andra
avdelningar välkomna.

<b>Avdelningen för Kemi och bergsvetenskap</b>
sammanträder fredagen den 10 november 1933 kl. 19,30 å
föreningens lokal, Brunkebergstorg 20, Stockholm. <sp>Ärenden:</sp>
1) Val av justeringsmän för aftonens protokoll. -- 2)
Inval. -- 3) Val för kalenderåret 1934 av avdelningsstyrelse,
representanter i föreningens styrelse och redaktörer. --
4) Fastställande av sammanträdesdagar år 1934. -- 5)
Inkomna skrivelser. -- 6) <i>"Vilka egenskaper fordras av stål
för verktygsändamål",</i> diskussionsinledning av ingenjör
<sp>Kurt Amberg.</sp> -- Herrar ledamöter av avdelningen för
Mekanik inbjudas att deltaga i diskussionen. -- Supé och samkväm.

<b>Ordinarie stämma</b> hålles å föreningens lokal,
Brunkebergstorg 20, onsdagen den 15 november 1933 kl. 19,30
(precis). <sp>Ärenden:</sp> 1) Inval. -- 2) Förslag från
styrelsen om ändring av stadgarnas §§ 2, 4, 21 och 22
angående inträde och ledamotsavgifter (Sv. T. F:s handl.
258). -- 3) Styrelsens förslag1 till föreningens budget för
år 1934. -- 4) Utseende av valkommitté om sju ledamöter,
varav föreningens ordförande väljer två och föreningen
fem. -- 5) <i>''Kemiska föreningar med variabel
sammansättning",</i> kort redogörelse för nyare undersökningar
av docent <sp>Gunnar Hägg.</sp> -- 6) <i>"Lämpligt och olämpligt
i vanligt och tekniskt språk",</i> föredrag av fil. dr <sp>Ruben
G:son Berg.</sp> -- Supé och samkväm.

</chapter>
<chapter name="TEKNISK TIDSKRIFT
HÄFT. 44 ÅRG. 63 4 NOV. 1933">
<h1>TEKNISK TIDSKRIFT</h1>
<h2>HÄFT. 44 ÅRG. 63 <tab>4 NOV. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Stål- och järnnormerna. -- Ekonomisk översikt. -- Notiser. -- Tekniska föreningar. --
Sammanträden.

</chapter>
<chapter name="STÅL- OCH JÄRNNORMERNA.">
<h2>STÅL- OCH JÄRNNORMERNA.</h2>
<poem>Vid ordinarie allmänt sammanträde den
26 oktober diskuterades inom Svenska
teknologföreningen det förslag till normer för
stål och järn som utarbetats av en kommitté,
utsedd av Sveriges standardiseringskommission
och jernkontoret. Inledningsanförandet
hölls av nämnda kommittés ordförande,
professor <b>Arvid Johansson,</b> och återges i
sina huvuddrag här nedan tillika med en
sammanfattning av de diskussionsinlägg
som därefter förekommo.
</poem>
I början av år 1929 tillsatte Sveriges
standardiseringskommission i samråd med jernkontoret en
kommitté för att följa och deltaga i det
internationella arbetet på en standardisering av
hållfasthetsbestämmelser för järn och stål, vilket påbörjats i de
centraleuropeiska, icke engelsktalande länderna år
1927. Det visade sig dock snart, att man på grund
av stridiga intressen icke kunde få internationellt
gällande normer till stånd inom rimlig tid.
Kommittén inriktade för den skull sitt arbete på att
uppställa ett särskilt förslag till svensk standard, så
beskaffat, att det så långt som möjligt anslöt sig till
det år 1928 i Prag framlagda internationella
förslaget. I maj månad i år har kommittén framlagt ett
dylikt förslag benämnt "Järn- och stålnormer, SISFeN".

Detta förslag har utsänts till de myndigheter, bruk
och verkstäder m. fl., som förmodats hava intresse
för detsamma, för att bereda dem tillfälle att delgiva
kommittén sina erinringar, innan ett slutligt förslag
av kommittén överlämnas till Sveriges
standardiseringskommission att fastställas som svensk standard.
För att ytterligare sprida kännedom om förslaget i
tekniska kretsar, hade teknologföreningen upptagit
frågan på dagens mötesprogram, varvid givetvis
endast normernas huvuddrag kunde beröras.

Tal. gav härefter en framställning av den
historiska utveckling kvalitetsbestämmelserna för järn
och stål genomlöpt från början av 1600-talet, då den
första förordningen om det s. k. järn vräkeriet
tillkom, och fram till våra dagar. Det var
götstålsmetodernas införande vid mitten av 1800-talet samt
stålets mångsidiga användning som byggnads- och
maskinkonstruktionsmaterial som framtvingat en på
tekniska grunder baserad kontroll av järn- och
stålprodukter. Härvid ha främst de statliga, tekniska
verken utövat en normerande verksamhet, men dessa
verks leverans- och provningsbestämmelser ha i stor
utsträckning tillämpats även vid kommunala och
enskilda verks beställningar. Avsedda för speciella
ändamål, som dessa bestämmelser äro, hava de dock
icke kunnat fylla det sedan länge förefintliga
behovet av en allmängiltig standard på detta område.
I de stora stålproducerande länderna har detta behov
framträtt starkare än hos oss, och
standardiseringsverksamheten har där också börjat tidigare. I
Tyskland utgåvos de första stålnormerna år 1923, i
Frankrike 1920 och i England redan 1905.

Efter en karakteristik av de olika system, på vilka
normerna i dessa länder samt i Amerika äro byggda,
berörde tal. det internationella samarbetet på detta
område. Internationella konferenser rörande
stålnormer ha hållits i München och Wien 1927, i Prag
1928 och i Düsseldorf 1933. Ledningen av detta
standardiseringsarbete utövas av ett
generalsekretariat, med säte i Zürich.

Under den långa mellantiden mellan Prag och
Düsseldorfkonferenserna hade frågan delvis kommit
i ett nytt läge därigenom, att flera länder uppställt
egna normer, vilka man, var och en på sitt håll, icke
gärna velat frångå. Det internationella samarbetet
måste därför i fortsättningen i första rummet
inriktas på att finna de gemensamma grundlinjerna
och söka utjämna oväsentliga skiljaktigheter. I
stället för att arbeta på en internationell standard i
egentlig mening skulle man söka enas om
internationella anvisningar för det nationella
standardiseringsarbetet.

Vid Düsseldorfkonferensen diskuterades särskilt
frågorna om klassificeringssystemet, symboler och
definitioner samt föreskrifterna rörande olika
provningsmetoder. I frågan om systemet för normernas
uppställning förelågo tre förslag, nämligen 1)
IFeN-förslaget av år 1928, vars indelning mer eller mindre
i detalj vunnit anslutning från flertalet av de
centraleuropeiska och nordiska länderna; 2) det
holländska systemet, enligt vilket i stället för
användningsändamålet den kemiska sammansättningen tagits till
indelningsgrund; 3) det franska förslaget, baserat på
indelningsgrunderna i de franska normerna, dvs. dels
användningsändamålet, dels leveranstillståndet. Man
enades om att uppställningen efter decimalsystemet
skulle bibehållas, men frågan om stålens gruppering
skulle vidare utredas.

Av stort intresse är det motsvarande
standardiseringsarbetets läge i de övriga nordiska länderna.
Förslag till normer ha under de senaste åren
uppställts i Norge, Danmark och Finland. I dessa förslag
har man på flera punkter, särskilt i fråga om
definitioner och föreskrifter angående de olika
provningsmetoderna, gått väsentligt mera i detalj än vad den

svenska kommittén ansett sig böra göra i sitt förslag.
Normernas uppställning företer också åtminstone till
det yttre rätt stora olikheter, men i princip torde
skiljaktigheterna icke vara större än att de skulle
kunna utjämnas.

Tal. övergick härefter till en redogörelse för det
svenska förslaget. Det ligger i öppen dag, att ett
förslag till svensk standard måste till definitioner
och sin siffermässiga innebörd så nära som möjligt
ansluta sig till redan befintliga svenska
provningsbestämmelser, i den mån dessa äro uttryck för gängse
praxis inom landet. Detta har också beaktats vid
förslagets utarbetande, och särskilt har därvid i
anslutning till samarbetet med 1931 års statliga
kommitté hänsyn tagits till föreskrifterna i dess
normalbestämmelser för järnkonstruktioner.

Huruvida de svenska normerna böra helt ansluta
sig till de eventuellt blivande internationella, blir
kanske i sista hand en lämplighetsfråga, men starkt
vägande skäl tala för att man bör sträva efter
samstämmighet i den mån en sådan är möjlig. Det
internationella förslaget är grundat på de tyska
industrinormerna (Din) och överensstämmer i
huvudsak med dessa. Om vi alltså från svensk sida följa
det internationella förslaget, så komma våra normer
också att nära ansluta sig till de tyska. Även om
internationella normer icke skulle komma till stånd,
vinna vi i varje fall den obestridliga fördelen att
vara i nära kontakt med normerna i det land, som
står oss närmast bland de stora stålindustriländerna
och från vilket en väsentlig del av vårt
byggnadsjärn importeras.

Detta innebär givetvis icke, att vi få okritiskt taga
för gott allt vad som står i internationella eller
tyska normer. Tvärtom måste vi noga slå vakt
kring alla de önskemål, som synas oss vara av
betydelse, antingen vår avvikande mening stöder sig
på specifikt svenska förhållanden eller beror på att
vi tolka erfarenheterna på annat sätt. Men vi få
heller icke tveka att tillgodogöra oss resultaten av
standardiseringsarbetet i andra länder, i den mån de
synas oss fullt acceptabla.

SIS-FeN-normblader äro indelade i 10 grupper
enligt följande plan.
<table>
<td c>Grupp     <td>Benämning <td c>Huvudsakligt innehåll
<td c>0       <td>Allmänt <td>Översikt och beteckningar, begrepp
och bestämmelser angående
materialprovning, värmebehandling etc.
<td c>1       <td>Konstruktionsstål i allmänhet <td>Materialfordringar å stål i form
av ämnen, valsade eller smidda
produkter för maskin- och byggnadsändamål
i allmänhet.
<td c>2       <td>Plåt, rör m. m. <td>Materialfordringar å stål i form
av plåt, rör etc.
<td c>3       <td>Järnvägsmaterial <td>Materialfordringar å stål i form
av räls, slipers och annat dylikt
material för järn- och spårvägar etc.
<td c>4       <td>Konstruktionsmaterial för fordon <td>Materialfordringar å stål särskilt
avsett för maskindrivna och
andra fordon, såsom lokomotiv,
spårvagnar, järnvägsvagnar,
automobiler, velocipeder etc.
<td c>5       <td>Välljärn m. m. <td>Materialfordringar å välljärn
och vällstål i olika former.
<td c>6       <td>Stål för speciella ändamål samt legerade stål <td>Materialfordringar å olegerat
och legerat stål för sätthärdning,
seghärdning och andra
speciella ändamål.
<td c>7 <td>Verktygsstål <td>Materialfordringar å olegerat
och legerat stål för verktyg,
såsom borrstål, press- och skärverktyg etc.
<td c>8       <td>Stålgjutgods <td>Materialfordringar å stål i form
av gjutna föremål.
<td c>9       <td>Tackjärnsgjutgods, aducergods <td>Materialfordringar å tackjärnsgjutgods
i olika former.
</table>
Varje grupp omfattar 10 normblad betecknade
SIS-FeN 00.09, 10.19 etc. Den första siffran i namnet
betecknar gruppen, den andra bladets plats inom
varje grupp.

Användningen av ett dylikt decimalsystem vid
normernas uppställning medför väsentliga fördelar
genom sin överskådlighet och elasticitet.

Större anledning till tvekan kan man ha
beträffande den angivna omfattningen av varje grupp.
Vissa grupper kunna synas onödigt rymliga för sitt
ändamål, medan andra åter kunna synas ha fått sig
tillmätta alltför liten plats. Det har varit på tal inom
kommittén att vidtaga vissa omgrupperingar i
systemet, men de fördelar, man kunnat vinna, hava icke
ansetts uppväga nackdelarna. För det internationella,
tekniska och kommersiella utbytet är den direkta
jämförbarheten mellan normerna av så stor betydelse,
att betänkligheterna måste vika.

Varje materialkvalitet enligt normerna betecknas
genom en kombination av ett antal bokstäver och
siffror. Bokstäverna känneteckna materialet på
följande sätt: St = götstål, Stg = stålgjutgods,
La = välljärn, Gj = gjutjärn, Te = temper- eller
aducergods. I vissa fall tillkommer ännu en bokstav
--  C -- som anger, att de två närmast följande
siffrorna till undantag från regeln beteckna materialets
kolhalt, som angives i 100-dels procent. De två
närmast följande siffrorna angiva -- med nyss nämnda
undantag -- materialets minimibrottgräns. Därpå
följa två siffror, som beteckna det normblad, på
vilket fordringarna för det ifrågavarande materialet
äro upptagna.

Normerna upptaga även definitioner av de
viktigaste vid materialprovningen förekommande
begreppen. Här förklaras alltså vad som i järn- och
stålnormerna avses med sådana termer som provstycke,
mätlängd, flytgräns, brottgräns etc. Allmänna
begreppsbestämningar vid provning av metallers
draghållfasthet hava tidigare fastställts som provisorisk
svensk standard, betecknad SP-1, i april 1928,
vartill innevarande år gjorts ett tillägg rörande
begreppet sträckgräns. I det nu föreliggande förslaget till
järn- och stålnormer har det varit nödvändigt att gå
betydligt mera i detalj.

De allmänna bestämmelser angående <i>materialprovning,</i>
som normerna meddela, avse att giva allmänna
anvisningar om provningens verkställande, uttagande
av provmaterial och bedömning av provningens
resultat. Det hade kanske varit önskvärt att dessa
bestämmelser fått en mera koncis form, men kommittén
har icke ansett sig böra gå jn på en mängd detaljer,
som betingas av olikartade förhållanden vid
materialkontrollen.

För utförande av dragprov enligt normerna
användas i allmänhet provstavar med ett bestämt
förhållande mellan mätlängd och diameter hos provstaven,
antingen lång eller kort normalstav, eller ock lång
eller kort proportionalstav med valfria dimensioner i
tvärriktningen. För speciella ändamål användes
vidare lång eller kort stav med mätlängd 200 resp. 100
mm och inom vissa gränser valfria tvärdimensioner.
Sistnämnda provstavstyper användas enligt normerna
endast för provning av plåt, och deras införande i
normerna är dikterat av rent praktiska skäl.

Under rubriken slagprov har i normerna upptagits
tvenne olika provstavar, nämligen dels en modifierad
Charpystav, dels en modifierad Mesnagerstav. Den
förstnämnda staven är allmänt antagen i Frankrike,
den andra i Tyskland. Vid den internationella
konferensen i Düsseldorf i januari 1933 kunde man icke
komma till enighet i valet mellan dessa provstavar,
utan man beslöt rekommendera båda till användning
för att man skulle få fram ett rikhaltigt
jämförelsematerial. Kommittén har ansett sig böra giva ett
visst företräde åt Charpystaven. Någon enhetlig
praxis förefinnes i detta hänseende ej i Sverige.

Utom drag- och slagprov äro upptagna
hårdhetsprov enligt Brinell, Rockwell och med durometer,
bockningsprov, rödskörhetsprov och vällbarhetsprov.
Föreskrifterna om utförandet av dessa prov stödja
sig på allmänt gängse förfaringssätt.

Bland provningsmetoderna har icke upptagits
andra prov än sådana, som äro direkt föreskrivna i
normerna. I den mån normerna komma att
kompletteras med nya materialgrupper, torde ytterligare
provningsföreskrifter bliva erforderliga, bl. a.
beträffande utmattningsprov och metoder för bestämning
av krypgränsen. Vidare får man tänka sig, att den
maskinella utrustningen för provens genomförande
skall bliva föremål för mera detaljerade
bestämmelser, särskilt i fråga om slagprovet.

I det svenska normförslaget ha föreskrifter för
stålets <i>värmebehandling</i> givits väsentligt större plats
än vad fallet är i de utländska normerna. Riskerna
för missförstånd äro så stora, och följderna av
felaktig behandling av stålet kunna vara av sådan
betydelse, att en mera detaljerad framställning över de
olika behandlingsmetoderna är väl motiverad. Av
vikt är också, att man i normerna får en fastställd
och klart definierad nomenklatur på detta område.

De vanligaste värmebehandlingarna för stål äro:
glödgning, härdning och anlöpning, seghärdning,
sätthärdning och nitrering. Glödgningen är av trenne
slag: normaliserande glödgning = normalisering,
spänningsglödgning och mjukglödgning. På
normbladet lämnas anvisningar om temperatur,
svalningssätt m. fl. försiktighetsmått vid de olika
glödgningarnas utförande. På liknande sätt behandlas
härdning, anlöpning, seghärdning, sätthärdning och
nitrering.

Förutom de nu nämnda värmebehandlingsmetoderna
förekommer i normerna ett fjärde slag av
glödgning, nämligen stålgjutgodsgiödgning.
Föreskrifterna härom hava av lämplighetsskäl upptagits
på de särskilda normbladen för stålgjutgods.

Tal. övergick därpå till en summarisk översikt av
de delar av normförslaget, som behandla de särskilda
fordringarna på olika järn- och stålkvaliteter.

<i>Grupp 1</i> omfattar enligt förslaget tre olika blad.
Det första av dessa, <i>FeN 11,</i> behandlar olegerat stål
i form av smidda eller valsade ämnen, smide och
valsgods av olika slag. Bladet är indelat i två
undergrupper, av vilka den första omfattar dels smidda
eller valsade ämnen för vidare bearbetning genom
Smidning, dels genom Smidning färdigställda
produkter. Här upptagas tvenne stålkvaliteter, i allmänhet
avsedda för mindre krävande ändamål. Den andra
undergruppen inrymmer det s. k. maskinstålet med
högre ställda anspråk i form av dels valsade eller
smidda ämnen, dels valsade eller smidda, färdiga
produkter. Här äro upptagna fem olika stålkvaliteter
med minsta brottgräns från 34 till 70 kg/mm<sup>2</sup> och
ungefärlig kolhalt 0,12--0,60 %.

Normbladet <i>FeN 12</i> behandlar valsat stål i olika
slutprofiler för byggnadsändamål m. m. och omfattar
fem olika stål, dels ett utan föreskrifter om
minimibrottgräns och förlängning, dels fyra stål med minsta
brottgräns från 34 till 44 kg/mm<sup>2</sup>.

Normbladet <i>FeN 13</i> omfattar valsat bult- och
nitjärn med dels en kvalitet bultjärn, St 38.13,
brottgräns 38--45 kg/mm<sup>2</sup>, dels ett nit järn och mjukt
skruvjärn, St 34.13, med brottgräns 34--42 kg/mm<sup>2</sup>.
Det har ifrågasatts att upptaga även ett hårdare stål,
men användningen av dylikt nit stål har ansetts
innebära vissa risker, varför detsamma ej intagits i
normerna.

I den mycket omdebatterade frågan om
sträckgränsen har kommittén ställt sig på den
ståndpunkten att ingenstädes i normerna upptaga
siffermässiga föreskrifter. I de nu nämnda normbladen
liksom i de följande har sålunda endast angivits, att
den övre sträckgränsen i allmänhet ligger omkring
en viss procent av brottgränsen, sålunda vid ca
55 %, vid hårdare stål ca 50 %.

Inom <i>grupp 2</i> har endast föreslagits ett normblad,
<i>FeN 21,</i> omfattande ordinär plåt av s. k.
handelskvalitet för beklädnader och andra mindre krävande
ändamål samt konstruktionsplåt för byggnadskonstruktioner,
broar etc. På bladet äro upptagna en
ordinär plåtkvalitet St 00.21 och tre olika kvaliteter
av konstruktionsplåt, St 37.21, St 42.21 och St 44.21.

Inom <i>grupperna 3, 4, 5</i> och <i>7</i> hava tills vidare
inga normblad föreslagits.

Även <i>grupp 6</i> innehåller tills vidare endast ett
normblad, <i>FeN 61,</i> och på detta blad ha endast
upptagits tvenne kolstål för sätthärdningsändamål.
Kommittén har icke ansett sig ännu kunna föreslå
bestämmelser för legerade sätthärdningsstål, ej heller
för seghärdningsstål.

Inom <i>grupp 8</i> hava föreslagits tvenne normblad,
dels allmänna föreskrifter angående stålgjutgods,
dels materialfordringar å tre olika slag av olegerat
stålgjutgods, mjukt, medelhårt och hårt. För dessa
kvaliteter föreskrives viss minimibrottgräns och
minsta förlängning, samt för den mjuka kvaliteten
även ett bockningsprov. De allmänna föreskrifterna
innehålla bestämmelser om stålgjutgodsets glödgning,
dess allmänna beskaffenhet samt provtagningen.

I det föreliggande förslaget hava icke upptagits
några normblad inom <i>grupp 9.</i> Ett förslag till dylika
normblad är emellertid under bearbetning inom en
för ändamålet av Sveriges maskimndustriförening
särskilt tillsatt kommitté, och dessa blad komma i
sinom tid att införlivas med serien av järn- och
stålnormer.

Tal. anförde slutligen, att arbetet på standardisering
av järn och stål ej kommer att vara avslutat i
och med att detta förslag förts i hamn, utan man
får tänka sig, att en kommitté av mera permanent
karaktär i fortsättningen får arbeta på erforderliga
kompletteringar av normerna.

Bland de materialgrupper, som därvid närmast
böra komma i åtanke, må nämnas ångpanneplåt,
sätthärdnings- och segferdningsstål samt rost- och
eldhärdiga stål. För dessa sistnämnda och övriga
legerade stål är plats lämnad inom gruppen 6, i den
mån de icke falla inom andra huvudgrupper.

I det fortsatta arbetet måste man också räkna med
en fortlöpande övervakning av redan fastställd
standard, i det att denna måste anpassas efter teknikens
utveckling och efter den praxis i fråga om detaljer
och utföringsformer. som stadgar sig vid
bestämmelsernas tillämpning.
<tab><tab><tab><tab>----------
Ordet överlämnades därpå till professor <b>Gunnar
Wallquist,</b> vilken i egenskap av sammankallande
inom den av teknologföreningen tillsatta kommittén
för granskning av normförslaget redogjorde för de
synpunkter som varit vägledande vid granskningen.
Utgående från dessa synpunkter hade
granskningskommittén under sitt arbete funnit en del ändringar
i normförslaget önskvärda. Kommittén hade dock
ännu ej givit sitt utlåtande en slutlig formulering i
avvaktan på den ytterligare belysning av ämnet som
diskussionen kunde komma att ge. I samband
härmed skulle tal. som diskussionsobjekt ange vissa
tänkbara tillägg till förslaget.

I frågan om normernas benämning och
normbladens innehåll hade granskningskommittén ansett,
att normerna borde benämnas Sveriges
standardiseringskommissions stål- och järnnormer, och att
normbladen borde betecknas med SIS, åtföljt av ett
nummer i stället för förslagets SIS-FeN.

Den i förslaget använda gruppindelningen, som
helt överensstämmer med Din, hade synts
granskningskommittén i behov av en omarbetning. Av de
tio grupperna skulle dock grupperna 0, 2, 5, 7, 8 och
9 behållas oförändrade. Förbrukaresidans
representanter hade dock inom granskningskommittén hävdat
uppfattningen, att den gamla benämningen gjutjärn
borde användas i stället för tackjärnsgjutgods.

Gruppen 3, omfattande järnvägars och spårvägars
fasta material i form av räls, slip ers osv., har i
normförslaget benämnts "järnvägsmaterial", medan
granskningskommittén funnit "spårmaterial" vara
en riktigare benämning, enär den utesluter den
rullande materialen.

De tre återstående grupperna inrymma tre
stålgrupper, nämligen dels konstruktionsstål för
byggnadsändamål, dels konstruktionsstål för
maskinändamål och slutligen stål med speciella egenskaper.
Genom att konstruktionsstålen för byggnadsändamål
i allmänhet äro utsatta för statiska påkänningar,
under det att motsvarande stål för maskinändamål
mest kommer att utsättas för dynamiska
påkänningar, har man i stora drag fått en separering av
konstruktionsstålen allt efter deras ändamål. De
förra böra provas endast med statiska påkänningar,
de senare med såväl statiska som dynamiska. I
förslaget äro byggnadskonstruktionsstålen upptagna i
grupp 1, vilket synts granskningskommittén riktigt.

Denna grupp bör enligt granskningskommitténs
mening ha till huvudsakligt innehåll "materialfordringar
å olegerat och legerat stål i form av smidda
eller valsade produkter för konstruktioner,
huvudsakligen utsatta för statiska påkänningar".

Konstruktionsstålen för maskinändamål, som ju
äro dels kolstål och dels legerade stål, framför allt
sätthärdnings- och seghärdningsstål, återfinnas i
standardförslaget inom grupperna 1, 4 och 6 men
böra enligt granskningskommitténs mening
sammanföras inom en enda grupp, nr 4. Denna grupp
har i förslaget benämnts konstruktionsmaterial för
fordon, men dessa äro till övervägande del samma
stål som för maskinändamål i allmänhet, samt
sätthärdnings- och seghärdningsstål, som i förslaget
redan placerats i grupperna 1 och 6.

Gruppen 6 benämnes i förslaget "stål för speciella
ändamål samt legerade stål". Stål för speciella
ändamål äro i regel just legerade stål, och av
formuleringen kan man lätt få den uppfattningen, att alla
legerade stål skola hänföras till denna grupp, under
det att de i själva verket ha förts under flera
grupper. För att förtydliga detta bör under
huvudsakligt innehåll överallt angivas "materialfordringar
å legerat och olegerat stål". Gruppen 6 bör till
huvudsakligt innehåll hava "materialfordringar å
olegerat eller legerat stål med speciella elektriska
eller magnetiska egenskaper, stål beständiga mot
korrosion, röstning och erosion vid vanlig
temperatur, stål för höga temperaturer m. m." Det synes,
som om man i Din ej tänkt medtaga dessa ståltyper.
Granskningskommittén anser dock, att dessa
stålkvaliteter, exempelvis de rostfria och
värmebeständiga stålen, numera äro så allmänt använda, att de
böra standardiseras. I gruppen 6 intas i Din även
sätthärdnings- och seghärdningsstålen.
Granskningskommittén har ansett, att dessa stål böra stå
tillsammans med konstruktionsstålen för
maskinändamål men önskade att denna detalj skulle diskuteras.

Beträffande normbladens innehåll hade
gransk-ning^skommittén påyrkat tillägg av sådan art, <i>att</i>
redan nu fastställdes toleranser för halterna av vissa
ämnen, såsom kisel, mangan, krom, nickel etc. i
olegerat stål, <i>att</i> det angåves, vilka generella
avvikelser i sammansättningen som äro tillåtna i
det fall att i ett leveransavtal är specificerat stål
med viss sammansättning utan angivande av
analysgränserna, <i>att</i> ytterligare ett par
materialprovningsmetoder infördes i normerna samt <i>att</i>
i dessa intoges allmänna leveransbestämmelser.

I förslaget hade utmattnings- och vitskörhetsproven
utelämnats. Det förra vore enligt
granskningskommitténs mening så viktigt för provning av
konstruktionsstål för maskinändamål, att det icke
finge utelämnas, och det senare finnes föreskrivet i
vissa nu gällande materialprovningsnormer.

Det syntes kommittén, att i gruppen "allmänt"
borde intagas allmänna leveransbestämmelser, vilka
skulle kunna åberopas vid uppgörande av
leveransavtal. I samband härmed berörde tal. frågan om,
huruvida i normerna skulle upptagas dimensions- och
vikttoleranser. Denna hade ventilerats av kommittén,
som dock ej tagit ställning till densamma.

Beträffande de särskilda materialkvaliteterna
vore det önskvärt att man, särskilt med hänsyn till
varuutbytet med Tyskland, i fråga om

konstruktionsstål för byggnadsändamål i största möjliga
utsträckning använde beteckningarna enligt Din, och
framför allt dessa normers hållfasthetsbestämmelser.
Kommittén hade tänkt sig, att gruppen borde
innehålla de olegerade stålkvaliteterna St 00, St 30, St
34, St 37 och St 44. Här har uteslutits
normförslagets St 42, vilket ansetts ligga St 44 alltför nära,
samt tillkommit St 30, avsett för smidesändamål och
därför vällbart. Kommittén anser i detta
sammanhang, att i normerna alltid skall anges, om generell
fordran på vallbarnet finnes hos ett stål. Däremot
skall fordran på svetsbarhet meddelas vid
beställning. Det har även synts kommittén önskvärt, att
det i denna grupp upptages en för tillverkning av
välld kätting lämplig stålkvalitet.

Inom gruppen konstruktionsstål för maskinändamål
borde de uppställda kvalitetsfordringarna
kompletteras med fordran på viss utmattningsgräns,
som även angivits av kommittén.

Kommittén hade slutligen diskuterat, huruvida
fordran å viss kontraktion borde inryckas i
föreskrifterna för provning av stålgjutgods, och önskade
detta spörsmål behandlat vid diskussionen.

Slutligen framhöll tal., att normerna i första
rummet äro avsedda för Sveriges behov och för svenska
förhållanden. De borde därför överensstämma med
de befintliga statliga järnbestämmelserna, om icke
något särskilt talar för ett frångående av dessa. De
böra ifråga om beteckning och hållfasthetsfordringar
å de normerade materialen i största möjliga
utsträckning överensstämma med Din, vilket icke
innebär, att Din och SIS för övrigt bliva lika, ty det är
långt ifrån säkert, att Din blir grunden för
framtida internationella normer. Sådana kunna lika väl
byggas på den grund som andra, mera logiskt
uppställda och bättre genomarbetade normer erbjuda.

Sedan ordet förklarats fritt, upptog först professor
<b>Johansson</b> de av granskningskommittén framställda
anmärkningarna till bemötande. Han motiverade därvid
valet av beteckningen SIS-FeN å normerna samt
övergick därefter till den i förslaget tillämpade
gruppindelningen. Denna hade ingående diskuterats inom
standardiseringskommittén. Att man bestämt sig för den
indelning som förekommer i förslaget berodde delvis
på att man ännu ej vet, vilka normer som slutligen
skola ingå i samlingen. Normbladen beteckna
ingenting fast; de komma att bli föremål för revision. Om
internationella järn- och .stålnormer ej kunna komma
till stånd, kvarstår emellertid överensstämmelsen mellan
SIS och Din.

Toleransbestämmelser för olegerade stål böra
lämpligen överlåtas åt tillverkaren. En analys å ett
material behöver för övrigt ej vara avgörande för dess
kvalitet. Särskilda beteckningssätt för de legerade
stålen ha föreslagits av det internationella sekretariatet
i Zürich, men på senare tid har det blivit tyst om detta
spörsmål.

Standardiseringskommittén har ej ansett det
nödvändigt att i normerna upptaga vitskörhetsprov,
därför att svenskt material i allmänhet ej är vitskört.
Vällbarhetsfordran kan ju, lika väl som fordran å
svetsbarhet, anges vid beställning och behöver fördenskull
ej föreskrivas i normerna.

Beträffande dimensions- och viktstoleranser har
järnverksföreningen upprättat bestämmelser.
Standardiseringskommittén har tidigare blivit anmodad att
upptaga denna fråga men ansett, att man bör vänta
därmed, tills erfarenhet vunnits av de existerande
bestämmelserna. Det gäller här mycket ömtåliga
spörsmål, och man bör därför vänta med att föreslå
generella föreskrifter.

Även beträffande principen att i normerna inrycka
bestämmelser om utmattningsgräns bör man ställa sig
avvaktande. Frågan faller närmast inom den nya
internationella materialprovningsföreningens
verksamhet, enär det tills vidare i främsta rummet är
metoderna som böra prövas.

Slutligen framhöll talaren, att man bör gå försiktigt
fram och ej i onödan utsätta sig för kritik till skada
för standardiseringsarbetets framgång. Här i Sverige
sitta vi ej inne med samma erfarenheter som exempelvis
i Tyskland, och vi böra därför ställa oss avvaktande
i vissa frågor.

Professor <b>Wallquist</b> önskade göra förtydliganden på
en del punkter. Normbeteckningen SIS jämte ett
nummer är entydig och kan ej föranleda någon oklarhet.
Frågan om gruppindelningen var den viktigaste av alla
som beröra järn- och stålnormerna. Man bör i detta
hänseende ej känna sig alltför bunden av de tyska
normerna, enär det ej är säkert, att dessa komma att
läggas till grund för blivande internationella normer.

Införandet av analysgränser i normerna skulle ha
till huvudsakligt ändamål att ange skillnaden mellan
legerade och olegerade stål. Man bör dessutom ange,
vilka avvikelser som kunna tolereras, t. e. i fråga om
kolhalten. När granskningskommittén föreslagit
införandet av kvaliteten St 30, har den velat åstadkomma
normering av ett material, på vilket man kan ställa en
oavvislig fordran å vallbarnet, utan att därför behöva
eftersätta fordran på en viss brottgräns.

Professor <b>Carl Forssell</b> ansåg det vara ett
erkännansvärt steg att i normförslaget föra
sträckgränsbegreppet på tal, men han ansåg även, att steget var för
kort. För byggnadskonstruktören spelar sträckgränsen
en mycket stor roll. Materialets förhållande vid
sträckgränsen är i praktiken helt annorlunda än vid
provning i dragprovningsmaskin, och ofta blir i praktiken
sträckgränsen detsamma som brottbräns. Det är alltså
ej en provningsteknisk fråga utan en konstruktivt
avgörande omständighet, huvuvida det finnes en övre
sträckgräns. Såväl den övre som den undre
sträckgränsen borde angivas i normerna. Även i fråga om
tänjbarheten har konstruktören användning för mera
preciserade uppgifter, speciellt för tänjbarheten i
närheten av brottstället. Konstruktören behöver veta
mycket, som ej intresserar tillverkaren, bl. a. vad ett
material kan användas till, som ej fyller
normbestämmelserna, Tal. framkastade slutligen frågan, om vi
med nu använda provningsmetoder verkligen få reda på
ett materials hållfasthet. Detta är ju en
provningsteknisk fråga mer än en standardiseringsfråga, men
det vore skäl att kasta ett öga även på detta kapitel,
då kvalitetsbeteckningarna diskuteras.

Professor <b>Karl Ljungberg</b> sade sig hysa stora
sympatier för den av granskningskommittén föreslagna
gruppindelningen. Sträckgränsbegreppet vore otillräckligt
undersökt, och siffran 0,55 X brottgränsen är i själva
verket ganska osäker. Även beträffande
utmattningshållfastheten råder f. n. stor oklarhet, bl. a. i fråga om
detaljer i provningsförfarandena. Huvudfrågorna böra
vara klara i utmattningsproblemet, innan man inför
detta i normerna. Behov av siffror i detta avseende
finnes, men vill man ha fram normer i tid, måste man
tills vidare släppa fordringarna i fråga om
bestämmelser rörande utmattningen.

Professor <b>Johansson</b> framhöll som ett önskemål, att
normbeteckningarna bleve så beskaffade, att de

omedelbart säga, vad de röra sig om. Detta är fallet med
typen SIS-FeN men däremot ej med typen SIS, åtföljt av
ett nummer.

I den <b>fortsatta diskussionen</b> växlades i denna fråga
repliker mellan professor Wallquist och direktör <sc>Amos
Kruse,</sc> vilken redogjorde för de av olika
standardiseringsorgan i Sverige tillämpade principerna samt för det
internationella standardiseringsarbetets organisation.

Huvudsakligen rörde sig dock diskussionen om
utmattningsgränsen, möjligheten att fastställa denna och
dess betydelse för konstruktören. I motsats till
professor Ljungberg hävdade härvid överingenjör <sc>Oscar
Wiberg</sc>, att man i detta hänseende hade tillräckligt säkra
försöksresultat att gå efter, överingenjör <sc>Sven von
Hofsten</sc> påpekade, att man även skall tillverka stål
efter normerna, men bekände sin okunnighet om hur
man skall kunna framställa ett stål som fyller bestämda
anspråk i fråga om utmattningsgränsen. I diskussionen
gjorde sig även olika uppfattningar gällande beträffande
de värden å utmattningsgränsen som borde anges i
normerna. Härvid framhöllo professor Wallquist och
docent <sc>Folke Odqvist,</sc> att normerna ej borde ange
toppsiffror utan endast minimisiffror till ledning för
konstruktören, varemot ingenjör <sc>Gunnar Malmberg</sc> och
professor Ljungberg hävdade, att en fingerad siffra ej
har något värde, utan att det i själva verket är
toppsiffrorna man vill åt.

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
Vådorna av ett ingripande i det ekonomiska
systemets automatism på så viktiga punkter, som Roosevelts
N. R. A. innebär, ha tidigare understrukits i dessa
spalter. De senaste veckorna ha tydligt visat, huru det ena
ingreppet föder det andra och huru man så småningom
hamnar i rena kvacksalvarmässiga kurer av de mest
skiftande slag på vitt skilda punkter av näringslivets
vida fält. Hela aktionen har från början saknat -- i
varje fall utifrån sett -- fastställbara principiella linjer
och i stor utsträckning bestått i varandra delvis
upphävande åtgärder.

När Roosevelt ånyo i förra veckan tvingades fram
ur läet bakom sin hjärntrust, voro hans uttalanden om
möjligt mera orakelmässiga än tidigare. Det återstår
för hans medhjälpare att ge dem den tydning, som allt
efter den följande utvecklingen kan visa sig ur
ändamålssynpunkt lämpligast. En uppgift som säkerligen
icke hör till de lättaste, då målet synes vara lika
dunkelt angivet och delvis i sig självt motstridigt.

Roosevelts nya framträdande var en politisk
nödvändighet med hänsyn till farmarnas starka reaktion
-- sälj- och köpstrejker -- mot konsekvenserna för
lantbrukets del av N. R. A. I Roosevelts
återhämtningsprogram ingår, åtminstone vad dess litterära
utformning beträffar, i hög grad åtgärder för höjande av
priserna på lantbruksprodukter och förbättrande av
lantbrukets allmänna läge. Sommarens aktion har
givit som resultat en kraftig prisstegring över lag. Den
kom tidigast och snabbast å de stora råvarorna och
icke minst å lantbrukets produkter. Åtgärderna för
förbättringen av industriens läge, industricoderna och
"Blue eagles"-kampanjen, har först på en senare
tidpunkt, sedan råvarupriserna och de stegrade
löneutgifterna gjort sig starkare kännbara, börjat avspegla sig
i detaljhandelns prisnivå. Prisstegringen under de sista
månaderna på industriella konsumtionsvaror har varit
betydande och inträffat eller i varje fall blivit mera i
ögonen fallande, sedan den ljusa optimism, som
grundade sig på det första Rooseveltska ingripandet, börjat
mattas och prisfallet på de stora råvarorna satt in.
Detta prisfall har, vad rör lantbruksprodukter, som
icke till väsentlig del exporteras från eller importeras
till U. S. A. och som sålunda icke påverkats av
deprecieringen av dollarns yttre värde, varit nära nog
lika starkt som den tidigare prisstegringen under året.
Detta belyses av följande sammanställning över vissa
agrarprodukters dollarpriser:
<table>
<td><td c>April 15              <td c>Juli 15              <td c>Okt. 16
<td>Råg . . . <td r>46,00               <td r>97,75               <td r>48,00
<td>Havre . . . <td r>21,75               <td r>45,75                <td r>23,00
<td>Korn . . . <td r>33,50                <td r>63,25               <td r>36,00
<td>Vete . . . <td r>63,00              <td r>112,88                <td r>68,90
<td>Bomull . . . <td r>6,70               <td r>11,40                 <td r>8,95
<td>Lin . . . <td r>118,35              <td r>220,30              <td r>162,00
<td>Ull . . . <td r>40,28                <td r>60,06               <td r>77,40
<td>Smör . . . <td r>20,00               <td r>24,50                <td r>24,00
<td>Nötkött . . . <td r>5,05                 <td r>6,00                 <td r>5,50
<td>Svin . . . <td r>3,75                 <td r>4,35                 <td r>4,50
<td>Ägg . . . <td r>13,25                <td r>15,00                <td r>19,00
</table>
Farmarnas opposition mot N. R. A. hotade att
allvarligt rubba de Rooseveltska åtgärdernas effekt. För
att rikta uppmärksamheten på den för farmarna allt
svårare situationen förbjöd guvernören i Syd-Dakota
all utförsel av vete från staten i fråga, en åtgärd, som
saknade all annan betydelse än att landets
uppmärksamhet i högsta grad riktades på de nya svårigheterna
för den Rooseveltska ekonomiska politiken. För att
omedelbart påverka priserna fick the Farmer Credit
Administration order att verkställa uppköp i öppna
marknaden av stora kvantiteter vete att levereras till
nödhjälpen åt de arbetslösa. Ännu ett statsingripande
i det stora konglomeratet av sådana, bland vilka bl. a.
märkes inköp och destruering av 6 mill. svin.
Veteköpen i och för sig voro emellertid icke till fyllest för
att lugna oppositionsstormen, som hotade att definitivt
göra slut på konjunkturoptimismen. Roosevelt såg sig
nödsakad att framträda i en ny balansakt mellan öppen
och mera maskerad inflation. Den högt utvecklade
ekvilibristiken inhöstade dock icke på långt när samma
publikframgång som det närmast föregående numret.
Man är avsevärt mera reserverad än tidigare. De som
direkt ansluta sig till den Rooseveltska politiken, annat
än till formen, äro betydligt fåtaligare än förr. I de
stora farmardistrikten se sig affärsmännen med hänsyn
till den allmänna opinionen tvungna att plocka bort
"Blue eagles" ur skyltfönstren, enär de icke längre
"sälja" utan oförmånligt inverka på kundkretsen.
Roosevelt har föreskrivit att N. R. A. icke skall tillämpas
i samhällen med lägre folkmängd än 2 500.

I den orakelmässiga Rooseveltska deklarationen, som
avgavs föregående vecka, kan man utläsa vissa
huvudpunkter i programmet. Roosevelt syftar att nå, såsom
han tidigare deklarerat, en höjning av prisnivån. Till
vilken punkt denna höjning skall fortgå, fixeras däremot
icke av presidenten, men av hans tidigare uttalanden
och hans medhjälpares förefaller det sannolikt att en
återgång till 1926 års nivå eftersträvas. Sedan denna
prisnivå uppnåtts, är det meningen att åstadkomma en
"permanent valuation" av dollarn, men väl att märka
icke i förhållande till andra valutor eller guldet utan
gentemot varorna. Han vill "seek to establish and
maintain a dollar which will not change its purchasing
and debt-paying power during the succeeding
generation". För att uppnå detta resultat skall The
Reconstruction Finance Corporation köpa och sälja guld;
enligt föreliggande uppgifter skall endast inom landet
producerat guld köpas, men allmänna uppfattningen synes
vara att köpen efter en tid skola komma att utsträckas
att omfatta allt slags guld. Samtidigt avvisades de som
sträva att på "monetär" väg nå en inflation. Redan av
ovan angivna huvudpunkter i programmet, av vilka
egentligen endast den om guldköpen innehåller något
nytt, framgår huru utomordentligt oklart och i sig självt
motstridigt programmet är.


Det är svårt att finna, hur man skall nå en
prisstegring till 1926 års nivå utan inflation. Det är likgiltigt
om prisstegringen beror på ett större sedel- och
kreditomlopp eller på en snabbare omloppstakt. Verkningarna
bliva desamma, och möjligheten att bemästra
inflationen torde vara lika stor eller ringa i båda fallen. Båda
vägarna torde leda till samma mål; frågan är blott,
vilken som är bäst framkomlig. Kreditinflation har man
hittills i mångahanda former förgäves sökt framkalla,
och ytterligare planer äro under utarbetande; man
syftar att genom mobilisering av de stängda bankernas
kreditunderlag via Reconstruction Finance Corp.
möjliggöra en återbetalning av omkring 50 proc. av de
fastfrusna insättningarna.

Det förefaller, som om den enda möjligheten att öka
betalningsmedelsomloppet vore antingen att
allmänhetens förtroende till näringslivets räntabilitetsmöjligheter
vid oförändrat penningvärde växa genom att alla
åtgärder från statsmakternas sida ställas i harmoni med
ett dylikt mål eller ock att allmänheten avsiktligt eller
oavsiktligt bibringas en allmän uppfattning, att dollarns
värde kommer att ytterligare sjunka kraftigt och
därigenom, realkapital ägarna göra avsevärda -- men
fiktiva vinster. Av allt att döma finns det ringa utsikt
till att Roosevelt skulle kunna vända tillbaka från den
lätt maskerade inflationsväg han vandrar för att anlita
den förra metoden. Allting tyder på att han kommer
att gå vidare på den inslagna vägen och att de politiska
faktorerna komma att forcera denna marsch. Efter
kongressens öppnande kan väl knappast längre någon
ovisshet komma att råda på den punkten. Prisstegring
oavsett medlen torde komma att förordas. När väl
allmänheten kommer till insikt om att alla medel skola
utnyttjas för depreciering av dollarns inre värde, kommer
säkerligen strävan efter realvärden att accelerera
rörelsen. F. n. synes svårigheten vara att få igång
prisstegringen, då man icke vidöppet deklarerar, att misstron
mot dollarn och de förluster en inflation måste medföra
för alla fordringsägare skola vara de drivande krafterna
till den förbättring av situationen, man eftersträvar.

Vittnesbörden från U. S. A. ge vid handen, att
motståndarna till inflationen äro starkt splittrade, medan
däremot inflationisterna arbeta synnerligen målmedvetet.
Det förefaller for den skull sannolikt, att vi ha
att vänta inflation i U. S. A., även om, metoden för
framkallande av densamma icke förefaller så särdeles
tillförlitlig. Köpen av inhemskt guld till överkurs kunna
näppeligen bli bestämmande för dollarns yttre värde och
knappast bringa så stora kvantiteter betalningsmedel i
omlopp, att någon inflation blir följden. En utvidgning
av guldhandeln till att även omfatta utländskt guld kan
visserligen resultera i en guldström från Europa till
U. S. A., men frågan är om icke de nuvarande
handelsspärråtgärderna i alla länder förhindra en starkare
utvidgning av varuhandeln med U. S. A., som ju måste
utgöra grunden för guldförsäljningarna dit, i den mån
dessa icke skulle åsyfta placering där. Någon större
benägenhet för dylika placeringar torde knappast vara för
handen i Europa under nuvarande förhållanden i U. S. A.
Skulle U. S. A. pressa ned dollarns yttre värde, vilket ju
givetvis är tekniskt möjligt så länge det finns länder
med guldvaluta, föreligger det en fara för att guldet
deprecieras och guldländerna i Europa frångå detsamma.
Däremot är det icke därmed sagt att prisstegring i
U. S. A. skulle bli en konsekvens av en sänkning av
dollarns yttre värde.

Ovissheten i det allmänna konjunkturläget är sålunda
på grund av situationen i U. S. A. större än på
synnerligen länge, och det politiska läget i Frankrike har
redan medfört en francskris, vilken lätt kan komma att
följas av en ny. Skulle Frankrike nödgas lämna
guldet, är det högst sannolikt att alla andra länder med
verklig guldvaluta nödgas följa Frankrikes exempel.

De senaste rapportsiffrorna från U. S. A. antyda en
ytterligare avmattning i produktionstakten i landet, och
det vill synas, som om Rooseveltkonjunkturen
kulminerade under juli. För de stora europeiska
industriländerna är läget tämligen oförändrat gentemot närmast
föregående månad. Den tunga industriens
produktionssiffror äro fullt i nivå med de tidigare. Även om
säsongminskningen av de sysselsatta arbetarna börjar göra sig
gällande, kan man dock alltjämt konstatera en trots det
oförmånliga politiska, handelspolitiska och
valutapolitiska läget växande optimism, som har ett reelt
underlag i produktionens omfattning. <tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Väg- och vattenbyggnadskåren.</b> K. m:t har på
därom gjord ansökan beviljat överstelöjtnanten i väg- och
vattenbyggnadskåren Arvid Blomberg avsked från och
med den 5 november 1933.

<b>Vattenkraftutbyggnaderna i Sverige</b> under år 1932.
Enligt Svenska vattenkraftföreningens i dagarna
utkomna årsstatistik (publ. nr 264), utarbetad av
civilingenjör Erik Upmark, utgjorde sammanlagda
effektökningen vid påbörjade enskilda vattenkraftanläggningar
under år 1932 endast 8 000 kW, en siffra som
tidigare underskridits endast under åren 1911 och 1921.

Siffran för under året fullbordade anläggningar
utgör ca 29 000 kW, varibland ingå ombyggnad av
Klabböle (effektökning 3 100 kW), Forsse (3 100 kW)
och Bofors (1 100 kW) samt nybyggnad av Höljebro
(7 000 kW) och Laholm (effektökning endast 11 500
kW, enär äldre verk samtidigt nedlagts). Vid årsskiftet
voro enskilda anläggningar om totalt 81 000 kW under
arbete, varibland märkas nybyggnaderna vid Krångede
(66 000 kW), Turefors (1 175 kW) och Åtorp (8 800
kW) samt utvidgning vid Fridafors.

Den vid, 1932 års slut utbyggda vattenkraften i
Sverige utgjorde 1 364 000 kW, eller ca 1 850 000 hkr.

<b>Kommunalteknisk statistik.</b> Den 29:de årgången av
kommunal-tekniska föreningens statistik över
vattenledningsverk, avloppsledningar, gator, vägar samt
renhållningsverk i svenska städer och samhällen har nyligen
utgivits, redigerad av civilingenjör Alfred Jerdén, och
avser år 1932.

Vad vattenledningsverken beträffar, hava nya
uppgifter tillkommit från Stocksund, Töreboda och Veinge. I
Stockholm ha tillkommit ytterligare två högtryckszoner,
båda utrustade med elektromotordrivna centrifugalpumpar,
varjämte den ena är försedd med hydrofor. I
Malmö har pumpmaskineriet utökats med ett vertikalt
uppställt elektromotordrivet aggregat. Borås har, som
beskrivits i denna tidskrift, anlagt ett nytt verk,
Linköping har anskaffat klor apparater, och i Sundsvall
förses en högtryckszon med vatten genom kontinuerligt
arbetande pumpar. I Vadstena har verket utrustats med
snabbfilter, kloranläggning och ett nytt pumpverk.

Uppgifter om avloppsledningar ha nytillkommit från
Malmberget, Nybro och Stocksund. Pumpverk hava
anlagts i Karlstad och Tranås, och ökat pumpmaskineri har
anskaffats i Göteborg, Jönköping, Västerås, Kalmar och
Lidköping.

Den avdelning som behandlar vägar och gator har
sedan föregående årgång blivit väsentligt omlagd, i det att
de bituminösa beläggningarna numera redovisas mera
specificerade. Från 29 städer med tillsammans 69 % av
städernas totala invånarantal har dylik specifikation

inkommit. Härav framgår, att följande beläggningar
utförts i körbanor: asfaltbetong 26 000 m<sup>2</sup>, gjutasfalt 31 000
m<sup>2</sup>, sandasfalt 85 000 m<sup>2</sup>, topeka 25 000 m<sup>2</sup>, amiesite
13 000 m<sup>2</sup> och essenasfalt 36 000 m<sup>2</sup>. Av emulsions- och
tjärbetong samt indränkningar med asfalt, emulsion och
tjära ha dessutom utförts 220 000 m<sup>2</sup>.

Slutligen kan anföras, att i rikets 20 största städer
antalet w. c. utgör 75 % och antalet torrklosetter 25 %
av totala antalet toaletter.

<b>Stor kolhydreringsanläggning planeras i Storbritannien.</b>
Enligt Industrial Britain (oktober 1933) har en
expertkommitté, tillsatt av Industrial Development
Council of South Wales and Monmouthshire, utrett
förutsättningarna för uppförandet av en stor
kolhydreringsanläggning i South Wales. Som ansvariga för
förslaget stå professor George Knox och dr Illingworth.

Det erforderliga kapitalet har beräknats till 7 mill. £
och föreslås skola anskaffas under medverkan av stat
och kommuner. Anläggningen omfattar en central
hydreringsanläggning med en kapacitet av 100 000 ton
bensin årligen, för vars framställning skulle åtgå
365 000 ton kol. Den erforderliga arbetsstyrkan skulle
uppgå till 1 000 gruvarbetare och 1 500 man i
anläggningarna ovan jord. Vid anläggningsarbetena skulle
15 000 man kunna sysselsättas ett års tid, oberäknat
dem som få arbete i de industrier, där beställningar
placeras.

Dessutom ingå i projektet tio anläggningar för
lågtemperaturkolning om vardera 1 000 tons kapacitet,
vilka skulle behandla 3650000 ton kol årligen. Härav
skulle erhållas ca 240 000 ton tunga oljor, 40 000 ton
lätta oljor, 70 000 ton tjära, 276 mill. m<sup>2</sup> okondensarbar
gas och 2 520 000 ton rökfritt bränsle. Dessa
anläggningar skulle ständigt kunna sysselsätta 4 000
gruvarbetare och 1 400 man ovan jord. For anläggningsarbetena
skulle fordras en arbetsstyrka av 12 000 man under ett år.

<b>Snabbklichering utan etsning.</b> På senaste tid hava
ett par uppfinningar framkommit vilka, ehuru de ännu
ej lämnat experimentstadiet, synas förebåda en liten
revolution i den kemigrafiska industrien. Det gäller i båda
fallen mekanisk gravering av klichéer med hjälp av
fotocellen. Om dessa uppfinningar har Pressens tidning
(15 oktober) lämnat några kortfattade upplysningar av
i huvudsak följande innehåll.

Den ena metoden är amerikansk, utexperimenterad av
Joseph Bennett, Indianapolis. I hans apparat
genomlyses ett negativ, och ljuset uppfångas av en fotocell.
Klichén framställes på en metallplatta av exakt samma
storlek som den färdiga klichén. ETL ljusstråle, som
uppfångas av fotocellen framkallar i denna en ström som
efter 450 000 gångers förstärkning får påverka ett
gräver stål. Allt efter negativets gradation skär stålet
mindre eller större ytor ur plåten. När man gått över
plåten rätlinigt, kan man, om så önskas, vända plattan i
90° vinkel och upprepa proceduren. Tiden för gravering
av en kliché av dimensionerna 5 X 6,5 cm angives till
12 min.

Den andra metoden är uppfunnen av en tills vidare
anonym dansk. Till skillnad från Bennetts maskin, där
stålet framföres rätlinigt över plåten, dirigerar
fotoströmmen i den danska maskinen ett punktgraveringsstål
på så sätt, att stålet i de mörka partierna stansar
eller graverar ut fina håligheter, medan det i de ljusa
partierna borrar sig djupt ned i metallskivan,
åstadkommande nålfina spetsar eller punkter. Detta sker med så
stor hastighet, att en yta om 100 cm<sup>2</sup> kan
färdiggraveras på 3 à 4 min. Den danska maskinen klichérar direkt
från originalet, sålunda utan någon negativ eller
positiv kopia som mellanled. Klichéer framställda enligt
denna metod lära ge bättre tryckresultat än Bennetts.

<b>Bullerdämpning i tunnelbanor.</b> Enligt meddelande i
"Heating and Ventilating" pågå vid New Yorks
Underground försök att dämpa bullret i passagerare vagnarna.
Man experimenterar med en vagntyp, i vilken man sökt
effektivt täta fönster och dörrar och anordnat
artificiell ventilation. Det uppges att man härigenom
lyckats sänka bullrets intensitet i vagnen från 81 till
62 phon, dvs. till ungefär samma nivå som utmärker
bullret i en modern Pullmanvagn. Vagnarna ha 7
Ventilatorer, som automatiskt till- och frånkopplas och vilka
i viss mån regleras efter platsbesättningen i vagnen.
När denna är fullbesatt, arbeta alla sju, vid glesare
besättning äro endast fyra i verksamhet. Om
ventilatorerna av någon anledning skulle vägra fungera,
öppnas vagnfönstren automatiskt. Varje ventilator
drar en effekt av 1/4 hkr. Huruvida systemet skall
användas i större utsträckning, beror på passagerarnas
inställning.

<b>Rättelse.</b> I notisen "Trollhättans sista utbyggnad"
(häfte 43) har effekten hos maskinaggregaten i den
planerade kraftstationsbyggnaden felaktigt angivits i kW
i stället för i hkr. Effektuppgifterna i den meddelade
kartskissen äro sålunda riktiga.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Ordinarie allmänt sammanträde</b> hölls å föreningens
lokal den 26 oktober, varvid till ledamot i
ceremoninämnden efter direktör Stellan Bendz, som avflyttat
från Stockholm, utsågs kapten Fred Roeck Hansen.
Till ledamöter i föreningen invaldes:

Verkst. direktör Karl Gunnar Joachim Bergström,
Eskilstuna; yrkesinspektör Josef August Emanuel
Welin-Berger, Stockholm; civilingenjör John Petrus
Schönning, Stockholm; disponent Per Emil Hamring,
Stockholm; ingenjör Adolf Paulinus Zamore, Ljungaverk;
ingenjör Nils Magnus Furst, Alby; arkitekterna John
Arvid Sjöqvist, Per Bernt Elvis Chrisander, Karl Joel
Herbert Lundeqvist, Sten Gustav Magnus Risberg och
Gunnar Lene, Stockholm; byråingenjör Frans Teodor
Lundberg, Stockholm; ingenjör Wulff Sergius H:son
Berzelius Normelli, Eskilstuna; lektor Otto Edvard Ask,
Malmö; lektor Mauritz Fredrik Frykholm, Örebro;
direktör Arvid Emanuel Hamrin Kungsör; fil. dr Allan
Willy Bernton, Stockholm; ingenjör Karl Johan
Wilhelm Hendén, Stockholm; arkitekt Tor Engloo,
Stockholm; ingenjör Karl Gustaf Eklund, Storängen;
bibliotekarien vid K. T. H. fröken Hilda Sofia Lindstedt,
Stockholm; civilingenjör Karl Bertil Lennart Rydberg,
Lund; ingenjör Joel Andreas Björklund, Västerås;
arkitekt Knut Bertil Mattsson, Luleå samt löjtnant Berndt
Jakob Erasmus Krook, Stockholm.

Ordet överlämnades därefter till professor Arvid
Johansson, vilken i ett klarläggande föredrag
redogjorde för "Förslag till järn- och stålnormer, utarbetat
av kommitterade, utsedda av Sveriges
standardiseringskommission och Jernkontoret". I den efterföljande
givande diskussionen yttrade sig först ordföranden i
föreningens kommitté för avgivande av utlåtande rörande
normförslaget, professor Gunnar Wallquist. Inlägg
gjordes vidare av professorerna Ljungberg och Forssell,
inledaren, överingenjör O. Wiberg, ingenjör Enlund,
direktör Kruse, överingenjör von Hofsten,
bergsingenjörerna Malmberg och Uhrus, docent Odqvist samt
ingenjör Nordin. Referat av föredrag och diskussion
återfinnes å sid. 397 och följande i detta häfte.

Efter sammanträdet följde supé och samkväm. <tab><tab><i>Fmn.</i>

<h3>På grund av tillfällig utrymmesbrist finnas sammanträdena införda på annonssidan XIV.</h3>

</chapter>
<chapter name="TEKNISK TIDSKRIFT
HÄFT. 45 ÅRG. 63 11 NOV. 1933">
<h1>TEKNISK TIDSKRIFT</h1>
<h2>HÄFT. 45 ÅRG. 63 <tab>11 NOV. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Teknisk revisionsverksamhet. -- Tidskriftsnytt inom de mekaniska och  elektriska facken.
-- Arvid Björk †. -- Notiser. -- Arosmässan -- Insänt. -- Sammanträden.

</chapter>
<chapter name="TEKNISK REVISIONSVERKSAMHET.">
<h2>TEKNISK REVISIONSVERKSAMHET.</h2>
Vårt näringsliv har i mer än ett avseende vuxit
ifrån de former, som fastställts för densamma
och dessa former ha därför ställts under
omprövning. I första hand har man inriktat sig på
att söka anpassa aktiebolagslagen efter nutida krav.
Ett av dessa krav är, att den kontroll, som
aktieägarna själva för närvarande utöva genom sina
revisorer, bör förbättras. Detta skulle vara av icke
oväsentlig betydelse särskilt för de företag, som för
sin finansiering vända sig till den kapitalinvesterande
allmänheten. Även för företagsledningarna
borde en möjligast vederhäftig och saklig revision
utgöra ett stöd. Den uppfattningen har också mer
och mer trängt igenom -- att varje större företag
bör bland sina revisorer räkna åtminstone en
auktoriserad revisor. Denna utveckling har såvitt
kunnat bedömas enbart varit av godo. Den har givit
revisionsverksamheten stadga och fasthet och
därigenom bidragit att stärka allmänhetens förtroende
för vederbörande företag. Fråga är om icke
systemet med fordel kan utbyggas ytterligare genom att,
allt efter förhållandena, länka in andra yrkesmän
med särskilda kvalifikationer på revisionsverksamhet.
Härvid syftas närmast på en tanke, som
framkastades vid en diskussion, som ägde rum inom
teknologföreningens avdelning för industriell
ekonomi och organisation för någon tid sedan.
Förslaget innebar, att man borde söka intressera
lämpliga ingenjörer att utbilda sig på sådant sätt, att
man även finge en kår av tekniska revisorer, vilka
kunde stå till förfogande vid revision m. m. av
industriellt eller tekniskt betonade bolag och företag.

Revisionsverksamhet kan uppdelas i två moment.
Det ena momentet är den rent räkenskapsmässiga
revisionen, vilken ofta av praktiska skäl uppdrages
åt en eller flera särskilda sifferrevisioner. Hit hör
en minutiös genomgång och kontroll av
räkenskaperna samt av överföringar mellan olika
räkenskapskonton och böcker, granskning av
verifikationer, kassainventering m. m. Det är självfallet, att
en teknisk utbildning icke är av särskilt värde vid
utförande av dessa företrädesvis rent kamerala uppgifter.

Det andra och lika betydelsefulla -- ofta t. o. m.
betydelsefullare -- momentet i en revision är den
<i>förnufts</i>prövning av inkomster och utgifter samt
tillgångar och skulder, ävensom av företagsledningens
och styrelsens åtgärder som revisorerna böra
verkställa. Vid en sådan prövning måste det vid
industriell och teknisk verksamhet vara av obestridligt
värde, om revisorernas sakkunskap är differentierad
på sådant sätt att den vanliga revisionsexpertisen
kompletteras av teknisk-industriell sådan. För en
ingenjör med lämplig praktisk erfarenhet bör en
kontrollbedömning av värdet av industriella byggnader,
av transportanordningar, av maskinell utrustning, av
halvfabrikat, av lager och inventarier m. m. helt
naturligt vara lättare än för en person utan teknisk
utbildning och industriell verksamhet. För ingenjören
bör det också vara lättare att bilda sig en
uppfattning om den skäliga storleken av de
kostnadselement varav en industriell eller teknisk verksamhet är
sammansatt, kostnader för teknisk och arbetspersonal,
för kraft, råmateriel, transporter, bearbetning, slitage
(avskrivning) m. m.

I den mån ett företag visar ett gott ekonomiskt
resultat, ha revisorerna ganska sällan anledning
att mera ingående fördjupa sig i organisation och
drift. Men långt ifrån alla företag gå bra. Vid en
mindre lycklig utveckling är det givetvis en fördel
om revisorerna icke endast nödgas inskränka sig till
att konstatera förhållandet. Deras arbete blir
dubbelt värdefullt, om de ha möjlighet att i stora drag
bilda sig en självständig uppfattning om vad som
brister icke blott på de finansiella och affärsmässiga
områdena, utan även på det produktionstekniska.

I ett stort antal fall, kanske de flesta, äro
styrelserna i våra industriella företag sammansatta
med mera hänsyn till ägareintresset än till den
verksamhet det gäller, ehuru många lysande undantag
finnas. Den verkställande ledningen är ofta den enda
som sitter inne med teknisk-industriell sakkunskap,
I sådana fall bör det vara en trygghet för såväl
styrelsen som denna utomstående intressenter, om den
verkställande ledningens förvaltning bedömes även
ur ifrågavarande synpunkter. Det är icke heller
mera anmärkningsvärt, att en sådan bedömning
årligen sker genom revisorerna än att den på sidan om
revisionen emellanåt verkställes av tillkallade experter.

En teknisk revisor bör som alla andra yrkesmän
akta sig för att bliva alltför vittfamnande. Han
måste och kommer helt säkert att begränsa sig till de
områden, inom vilka han har särskilda
förutsättningar att göra sig gällande. Sådana
förutsättningar kunna förkovrat genom att vederbörande
inom dessa områden skaffar sig de ytterligare
kunskaper samt de jämförelsesiffror och överslagsvärden som
behövas. Det är påtagligt att personer med teknisk
utbildning och industriell erfarenhet ha de största
förutsättningarna att komma till rätta med sådana
siffror och överslagsvärden och att hålla dem färska.

Den allra bästa tekniska revisionsexpertisen skulle
självfallet erhållas, om aktiva industrimän som i sig
förenade teknisk och kommersiell erfarenhet stode
till förfogande. Men så är ju endast undantagsvis
fallet. Konkurrenshänsyn i ena eller andra avseendet
lägga ofta hinder i vägen -- man vill icke gärna låta
någon som står eller inom kort kan komma att stå
ett konkurrerande företag nära att titta allt för
ingående på det egna företagets ställning och
förhållanden. Man anlitar då hellre någon i ekonomiskt
avseende fristående person, men det är just
sakkunniga sådana som det för närvarande är ont om. Det
är sannolikt endast inom de intressekombinationer,
som äro mera intimt anknutna till de större
bankinstituten, som man har möjlighet att utan hjälp
utifrån åstadkomma en mera allsidig fackmannarevision.

Som teknisk revisor duger icke vilken insiktsfull
tekniker som helst. Här som annorstädes får man nog
tänka sig att de som känna sig kallade göra yrket
till en huvuduppgift, efter att ha förvärvat
erforderliga förutsättningar. Förutom teknisk utbildning
kräves industriell erfarenhet under ett antal år allt
efter förmåga och fallenhet. Existensberättigandet
för en teknisk revisor skall ligga i hans förmåga att
ledande medverka vid den förnuftsprövning av ett
industriellt företags ställning, organisation och skötsel
som är revisorernas av ett sådant företag svåraste
uppgift. Detta förutsätter att vederbörande kan
grunda sitt omdöme på egen erfarenhet -- icke
nödvändigtvis i ledande ställning -- och att denna
erfarenhet ytterligare förkovrats och utvecklats.
Strävan skall icke inriktas på att få trogna kopior på
våra nuvarande revisionsexperter utan komplement
till dessa på betydelsefulla områden.

En teknisk revisor bör emellertid icke stå
handfallen beträffande den mera kommersiellt och
kameralt betonade sidan av revisionsverksamhet. Utöver
teknisk utbildning och industriell erfarenhet
erfordras nödvändigtvis insikter i förvaltningslära
(handelsteknik). Den utbildning i industriell
organisation, som förekommer vid t. e. tekniska
högskolan, bör därvid vara till nytta. Vidgade kunskaper
utöver de som redan förvärvats i rättskunskap och
nationalekonomi synas också erforderliga. En
teknisk revisor måste självfallet "tala samma språk"
som de icke tekniskt utbildade yrkeskollegerna. Hur
lång tid en sådan kompletterande utbildning kan
beräknas taga är vanskligt att bedöma. Det förefaller
emellertid som om en studietid av ungefär ett år vid
t. e. handelshögskolan skulle vara erforderlig under
förutsättning att studierna kunna anpassas efter
därvarande föreläsningar och kurser.

Den omfattande utveckling som våra industriella
och tekniskt betonade företag fått, gör det ur såväl
den kapitalinvesterande allmänhetens som ur
företagsförvaltningarnas egen synpunkt önskvärt att
revisionen av dessa företag blir möjligast betryggande
och sakkunnig. Den förtjänstfulla verksamhet, som
därutinnan utövas av våra nuvarande yrkesrevisorer
med väsentligen kommersiell utbildning och
erfarenhet, skulle på ett värdefullt sätt kompletteras, om
jämväl ingenjörer med lämplig teknisk utbildning
och industriell erfarenhet ville efter en kompletterande
handelsteknisk utbildning ägna sig åt denna verksamhet.

</chapter>
<chapter name="TIDSKRIFTSNYTT INOM DE MEKANISKA OCH
ELEKTRISKA FACKEN.
SEPTEMBER 1933.">
<h2>TIDSKRIFTSNYTT INOM DE MEKANISKA OCH
ELEKTRISKA FACKEN.</h2>
<h3>SEPTEMBER 1933.</h3>
<tab><tab><tab><tab><tab><tab><tab>(Copyright.)
Den tidigare beskrivna Hammondpannan med
förbränning av gas direkt i vattnet utmärker sig för en
utomordentligt stor värmeövergångsyta. En
gasvolym av 28,2 l har till väggarna i vanliga fall en
övergångsyta av 9,29 dm<sup>2</sup>. I Hammonds panna fördela sig
förbränningsgaserna i små blåsor i vattnet med en
volym av ca 10<sup>--6</sup> mm<sup>3</sup>, varvid ytan vid en gas volym
av 28,2 l blir ej mindre än 5 000 m<sup>2</sup>. Ett tredagars
prov med en dylik panna gav en genomsnittlig verkningsgrad
av 94,6 %. (A. Kobe, C. Hauge, Power, h. 9, s. 460.)

Surface Combustion Co använder ett nytt
förfarande, diffusionsförbränning, för att få en möjligast
fullständig förbränning. Man undviker att blanda
gas och luft, varför förbränningen äger rum genom
molekylär diffusion. Lågan uppfyller då hela
förbränningsrummet. Gasen inblåses i en stråle omgiven av
luft i sådana proportioner, att fullständig förbränning
nås. Denna äger endast rum i gränsskikten mellan
de bägge strömmarna i den mån de diffundera.
Kolvätena sönderfalla fullständigt, och man får en starkt
strålande, lysande låga, som likformigt avger värme
under hela sin väg. (Die Wärme, h. 34, s. 561.)

Vid trapprost för kol av kornstorlek 6--15 mm
använder man en tipprost som avslutning för att få
fullständig förbränning av kolet, som uppfångar
bränslet och slaggen sedan de passerat trapprosten.
Denna tipp- eller slaggrost har hittills utförts i ett
stycke av gjutjärn med en vikt av ca 100 kg. Då den
är mycket utsatt för oxidering och ofta behöver
ersättas, så har Jaud i München konstruerat en
tipprost med lösa roststavar, som äro så inlagda, att de
ej falla ur vid tippningen, men som kunna inläggas
under pågående drift. (Zeller, Z. d. Bayr. Rev. Ver.,
h. 17, s. 174.)

Kolsyra för framställning av fast kolsyra (torris)
erhålles i allmänhet som biprodukt vid kalk- och
cementugnar liksom även vid bryggerier. Den kan även
erhållas genom absorption ur rökgaser från
kokseldade pannor. Man använder därvid en ekonomiser,
där en koncentrerad lut uppvärmes, varvid gaserna
kylas till 150°C. De gå därefter genom en tvätt och
befrias från svavel och sot, varvid temperaturen går
ned till 60°. De blåsas därefter in i absorptionstorn,
där de sammanföras med luten, som binder kolsyran.
Den mättade luten uppvärmes av den utspädda till
93° och går därefter till lutpannan, där kolsyran

utdrives vid 120° för att sedan kylas ned till 32° och
magasineras. Den utspädda luten går i cirkulation
genom ett andra tvätt- och absorptionstorn. (Die
Wärme, h. 37, s. 597.)

1923--1930 byggdes 1 152 motorfartyg med en
sammanlagd maskineffekt av 5 030 000 hk, varigenom
årsförbrukningen av kol minskat med 12 . 10<sup>6</sup> t.
Oljeeldade ångfartyg minska kolförbrukningen med
ytterligare ca 3 . 10<sup>6</sup> t. Järnvägarnas
dieselmotordrift i Tyskland motsvarar nu en kolförbrukning av
125 000 t och skall utvidgas till att omfatta 2 . 10<sup>6</sup> t.
På var 50:de t per år som på detta sätt bortfaller blir
en kolarbetare utan arbete. (G. Voss, Archiv für
Wärmewirtschaft, h. 9, s. 247.)

I Transvaal har för guldgruvor installerats ett
tryckluftssystem, som omfattar ett område av 20 km
längd, där 3 stora kompressorcentraler ha byggts för
totalt 100 000 hk. Den nyaste centralen består av 3
synkronmotordrivna turbokompressorer för vardera
80 000 m<sup>3</sup> vid 8,2 at och 3 060 v/m. Kompressorn är
ej uppdelad och har ensidig insugning samt är försedd
med 9 steg. Tätningsförlusten vid trycksidans lager
är blott 1/2 %. Vid prov erhölls ett förhållande
mellan det isotermiska arbetet och motorn totalt tillfört
arbete av 63,27 %. Kompressorns isotermiska
verkningsgrad är 65,64 %. (Demag Nachrichten, Bergbau,
h. 3, s. A 33.)

SKF i Philadelphia sätter ihop kullagren i en sal,
vars luft omsorgsfullt filtrerats för att ej släppa in
damm. Alla delar tvättas i varm olja innan de
komma in där för omedelbart montage. Delar, som legat
över söndagen, oljas ånyo. Hela personalen i denna
avdelning går vitklädd. De färdiga lagren tvättas
därefter ånyo i kerosen under tryck och torkas i torr
luft. (O. Herb, Machinery, h. 1, s. 1.)

På Zeppelinvarvet bygger man nu LZ 129, som får
ett gasinnehåll av 190 000 m<sup>3</sup> mot 105 000 m<sup>3</sup> för
"Graf Zepelin". Diametern är 41,2 m mot 30,5 för
"Graf Zeppelin". Den får större maskinreserv och
passagerareantalet höjes från 25 till 50. Gasen skall
utgöras av helium. Skrovet får strömlinjeform med
längden 6 ggr diametern. I heliumcellerna anbringas
mindre vätgasceller för kompensation vid
viktsminskning. Motoreffekt 4 400--4 800 hk. 60 t tung olja
kan medföras. (VDI-Nachrichten, h. 38, s. 1.)

Engelska försök med förgasarflygmotorer visar, att
man ej kan komma längre ned med bränsleförbrukningen.
British Aeronautical Research Committee
utför därför tillsammans med Ricardo & Co. försök
med tvåtakts dieselmotorer med uppladdning. Man
har fått 49 % mera effekt vid 50 % högre
begynnelsetryck. Man har även utprovat antiknackmedel.
Brister vid luftkylning har man funnit bero på
kompressionsvärmet då luften stöter emot
cylinderväggarna. (Automotive Industries, h. 3. s. 96.)

MAN utställer en sexcylindrig lastbil för 3,7 t
nyttig last och 5,3 t totalt med 70 hk motor vid 1 800
v/m samt med 4,5 m hjulbas. Ramen är helt och
hållet svetsad, varigenom lossnande nitar undvikits.
Även fjäderbockarna äro svetsade. (Fördertechnik
und Frachtverkehr, h. 17/18, s. 217.)

Budapest använder i stor utsträckning dieselbussar
med 6-cylindriga Ganz-Jendrassik fyrtaktsmotorer
för 72 hk vid 1 650 v/m. Motorn är försedd med
förkammare, och bränslet finfördelas ytterligt i
gasblandningen, varför förbränningen är fullständig och
avloppsgaserna rökfria. Insprutningstrycket är blott
150 at. Körprov om 60 000 km ha utförts med en
genomsnitts-oljeförbrukning av 330 g/km.
Motsvarande förbrukning för en likadan bensinbuss var
570 g/km. Nu gå 120 dylika bussar i trafik. (R.
Hedley, Gas & Oil Power, h. 9, s. 233.)

Sulzer har nyligen levererat diesellok för 1 600 hk
till Ryssland och för 1 700 hk till Argentina, vilka nu
äro världens största och motsvara de största ånglok,
som kunde byggas fore världskriget. För medelstor
godstrafik är dieselloket billigast. Snälltågslokomotiv
för 4 000 hk kunna nu utan svårighet byggas.
Med 15 t olja skulle de kunna ta sig över Sahara med
10 sovvagnar och 2 andra vagnar på 20 à 22 h med
en hastighet av 90 km/h utan att bunkra på vägen.
(Sulzer Technical Review, h. 1, s. 1.)

Berner Oberlandbanan har anskaffat två nya
elektriska smalspåriga lok för 1 000 hk och 11,8 t
dragkraft vid en vikt av 63 t. Typ B<sub>0</sub>-B<sub>0</sub>-B<sub>0</sub> med
tredelad vagnskorg. Vagnsunderredet är delvis svetsat.
De sex likströmsmotorerna användas i stor
utsträckning för energiåtervinning, enär lutningar upp till
72 <sup>0</sup>/<sub>00</sub> förekomma. Motorerna kylas med
Ventilatorer och huvudkontrollern drives elektro-pneumatiskt.
(E. Hugentobler, Brown Boveri Mitteilungen, h. 4, s. 111.)

I stället för att reglera spänningen på enfaslokens
motorer direkt har man i Schweiz börjat att sköta
regleringen på transformatorns högspänningssida. I
stället för hittills använda luftkylda transformatorer
begagnar man nu oljekyld transformator
sammanbyggd med spänningsregulatorn. Viktsbesparingen
med denna anordning är ca 2,5 t. Transformatorn
blir ca 700 kg tyngre men övriga delar så mycket
lättare. (W. Giger, Electrical Engineering, h. 9, s. 613.)

Till världens största dieselmotor i Köpenhamns
elektricitetsverk om 22 500 hk vid 115 v/m har Asea
levererat en trefasgenerator för 19 000 kVA, 6 600 V
och 50 h. Den är helkapslad och i huvudsak av
svetsad konstruktion, Såväl statorstomme som kåpor
och rotorns armar m. m. äro svetsade. Stommen är
tillverkad av 25 mm ångpanneplåt med två
sidoplåtar och en mittplåt sammanhållna av
delningsplattor vid fogarna samt av ryggplåt och ett antal
linjaler för laxkilarna. Den är fyrdelad och utbildad
till samlingskanal för utgående kylluft. (H.
Wahlberg, Aseas tidning, h. 9, s. 126.)

General Electric har genom att införa tryckoljeprincipen
vid sina strömbrytare avsevärt kunnat
nedbringa vikt och erforderlig oljemängd. En
strömbrytare för inomhusmontage för 15 kV och med en
brytförmåga av 250 MVA vägde förr 1 050 kg och
nu 454 kg samt innehöll 192 l olja mot nu 72 1. En
strömbrytare för utomhusmontage vid 34,5 kV med
en brytförmåga av 1 000 MVA vägde förr 4 650 kg
och nu 2 500 kg samt innehöll 2 250 l olja mot nu
940 1. (General Electric Review, h. 9, s. 361.)

Atlantångaren Conte di Savoia om 48 000 t och
med 120 000 hk propellermaskineri har enbart för
förbrukningen ombord ett elektricitetsverk om 5 300
kW. Detta utgöres av 4 turbogeneratorer om
vardera 850 kW vid 220 V likström med kuggväxel ned
till 750 v/m för likströmsgeneratorerna, 2
dieseldynamos för samma effekt vid 185 v/m samt 2
dieseldynamos för vardera 100 kW särskilt avsedda för

länspumparna. 120 Ventilatorer för sammanlagt 850
kW finnas. Två ankarspel om 110 och 120 hk äro
utrustade med maskineri i Leonardkoppling.
(Elektrotechnische Zeitschrift, h. 37, s. 891.)

Televisionen har på senare tid tagit ett stort steg
framåt. Från att tidigare ha använt den s. k.
nipkowskivan, en rund roterande metallskiva längs
omkretsen försedd med en rad hål ordnade i en svag
spiral in mot skivans centrum, som släppa igenom
smala ljusstrålar, har man nu ett roterande
spegelsystem bestående av ett antal plana speglar, som
belysa var sin strimma av föremålet, varigenom större
precision erhålles och bilden uppdelas i ett mycket
större antal element. Man kan även direkt överföra
originalscener genom ett s. k. mellanklichéförfarande,
varvid både ljud och bild upptagas på en film, som
framkallas och fixeras på 7,5 s och som får passera
ett sändareaggregat. Man använder även för
televisionsöverföringen ultrakorta vågor, varigenom ett
bredare våglängdsområde blir tillgängligt. Men
aktionsradien blir mindre eller blott 60 à 70 km. (Era,
h. 9, s. 139.)

I kemiska fabriker svetsar man nu med gas koppar-
och aluminiumrör lika lätt som järnrör. Krökar av
aluminiumrör med diameter över 150 mm köpas, men
de övriga tillverkas på platsen. T-rör, korsningar
o. d. tillverkas alla på verkstaden. Tre slag av
kopparsvetsning användas, nämligen med koppar som
tillsatsmaterial vid höga temperaturer, med brons
för måttliga temperaturer och slutligen med
silverlödning, där frätningen är särskilt stark och
temperaturen ligger under silvrets smältpunkt.
(Oxy-Acetylene Tips, h. 9, s. 197.)

Vid byggnadsutställningen i Milano utfördes i år
ett 108,6 m högt torn utfört uteslutande av
bagsvetsade stålrör, typ Mannesmann. Tornet är
sexkantigt med en största bredd av 12 m och minsta
bredd av 9 m. Tornet krönes av en fyr. Tornet är
delat i 10 avdelningar förutom en utsiktsplattform.
Mellan dem ligga horisontala vindförband. Rören ha
178 mm diameter och en godstjocklek av 9 mm vid
foten och 108 mm diameter samt 6 mm godstjocklek
vid toppen. (Arcos, h. 56, s. 901.)

Maskiner för kolbågsvetsning med skyddsgas
utföras, där skyddsgasen utvecklas genom förbränning
i bågen av en tråd, innehållande kol. Kolelektroden
är omgiven av en elektromagnet för att koncentrera
ljusbågen mot arbetsstycket. Svetstråd och gastråd
upplindas på och matas från rullar. Svetsen får
större hållfasthet än arbetsstycket. 9 m/h
svetshastighet kan uppnås. Specifika vikten hos
svetsmaterialet uppgår till 7,85. Brottgränsen är 46--53
kg/mm<sup>2</sup> och förlängningen 20--30 % på 50 mm
mätlängd. (E. Smith, Journ. Am. Weld. Soc., h. 9, s. 18.)
<tab><tab><tab><tab><tab><tab><tab><tab><i>Frithiof Holmgren.</i>

</chapter>
<chapter name="ARVID BJÖRK †.">
<h2>ARVID BJÖRK †.</h2>
Den 10 augusti avled i Gävle civilingenjören
Arvid Björk, en i vida tekniska kretsar känd och
inom dessa och i sin hemstad högt aktad man.

Björk var född i Norrtälje den 9 augusti 1872,
avlade mogenhetsexamen i Gävle 1892 och avgångs-
examen från tekniska högskolans avdelning för
maskinbyggnadskonst 1896. Samma år fick han
anställning som konstruktör vid Aktiebolaget Gefle
verkstäder, där han kvarstannade till 1902, då han
övergick till egen konsulterande ingenjörsverksamhet,
huvudsakligen på det ångtekniska området. Vid
sidan av denna verksamhet övertog han år 1905
disponentskapet för skorstensbyggnadsfirman N.
Lundgren, Gävle.

<img 1></img>
Som konstruktör har Björk sitt namn förbundet
med bl. a. propellerkonstruktioner, en automatisk
cirkulationsanordning för eldrörsångpannor och en
järnarmering för runda skorstenar. Han har också
förvärvat patent å dubbelpipiga skorstenar. Hans
konsulterande verksamhet har till väsentlig del
omfattat kontroll av ångpannor inom bryggeriindustrien
samt vid sågverken och cellulosafabrikerna.

Inom det tekniska föreningslivet har Björk intagit
en bemärkt plats. I den i december 1895 bildade
Tekniska föreningen i Gävle blev han 1896 efter sin
ingenjörsexamen medlem, var dess vice ordförande
1910 samt ordförande dels åren 1911--1915, dels
1921--1927. Som representant för föreningen i dess
verksamhet utåt nedlade han ett intresserat arbete
bl. a. i den på sin tid arbetande Samarbetsdelegationen
för landets tekniska föreningar.

Som kommunalman var han under de båda sista
decennierna synnerligen verksam i sin hemstad, för
vilken han med sin enastående arbetsförmåga,
praktiska kunnighet, redbarhet och oegennytta var en
stor tillgång. Han var mångårig ledamot av
stadsfullmäktige, drätselkammaren, folkskolestyrelsen,
ordförande eller styrelseledamot i styrelsen för Gävle
borgarskola och Högre handelsinstitut, i styrelsen
för Gävle städs lärlings- och aftonskolor m. m. Hur
högt hans insats skattades på dessa områden, därom
vittna för en större allmänhet de vackra eftermälen i
stadens press, som kommit honom till del.

Vi, som inom det tekniska föreningslivet fingo
förmånen att samarbeta med Arvid Björk, komma att
i tacksamt minne bevara honom som den gode och
uppoffrande kamraten och en föredömlig medelpunkt
i ett givande, sunt föreningsliv. Frid över hans
minne! <tab><tab><tab><tab><tab><tab><i>Arvid Johansson.</i>

</chapter>
<chapter name="NOTISER">
<h3><i>NOTISER</i></h3>
<b>Nya elektriska handverktyg.</b> En intressant serie av
elektriska handverktyg har nyligen introducerats på
den svenska marknaden. Gemensamt utmärkande för
dessa verktyg är drivmotorn, en liten serielindad
universalmotor, vars dimensioner framgå av fig. 1. Vikten
uppgår till ca 280 g, effekten är 50 W vid ett varvtal av
12 000 v/min. Motorn är omsorgsfullt beröringsskyddad
dels genom ett ytterhölje av bakelit, dels genom att kul
lagerringar samt delar av kuggväxlarna utförts av
resistex. I serien ingå handmotor, skruvdragare, slipmaskin,
gravermaskin, ventilinslipningsmaskin, sax och polermaskin.

Handmotorn (fig. 2) är ett litet universal verktyg,
vars motor via en kuggväxel med utväxlingsförhållandet
13:1 ger en chuck rotationshastigheten 1 500--1 600
v/min. Chucken är placerad i en skyddshylsa, tack
vare vilken handmotorn kan fattas i omedelbar närhet av
verktyget. Vikten hos handmotorn utgör ca 1 300 g. Till
handmotorn kunna användas verktyg av olika slag,
såsom stålborstar, slipskivor, borrar och frasar. Som
exempel på motorns användbarhet kan nämnas, att man med
densamma kan borra hål i järn och stål med max.
6 mm diameter.

Skruvdragaren (fig. 3), vars vikt är ca 900 g, är i
stort sett konstruerad som handmotorn. Den kan
tack vare svänghjulskonstruktionen och utvexlingen
användas till iskruvning och tillräckligt hård
åtdragning av skruvar och bultar med diametern 2-6 mm.
En större typ av verktyget är t. o. m. kraftig nog, att i
mjukt trä utan förborrning idraga 6 mm träskruv med
längd upp till 70 mm. Skruvdragaren kan förses med
olika spännhylsor alltefter skruvskallarnas form.
Genom en klokoppling (fig. 4) blir mejseln stillastående,
tills den vid trycket mot skruvskallen föres bakåt.
Sedan skruven dragits fast, frikopplas drivmotorn med
hjälp av ett för varje skruvstorlek reglerbart
överbelastningsskydd.

I slipmaskinen (fig. 5) erhåller slipspindeln en
hastighet av 50 000 v/min genom remutväxling.
Härvid användes en gummirem av speciell konstruktion.
Den erhållna periferihastigheten är tillräcklig för
Slipning även med slippennor av 4 mm diameter.

<img 1>
Fig. 1. Måttskiss av universalmotorn.
</img>

<img 1>
Fig. 2. Bosch-handmotorn med en uppsättning verktyg.
</img>

Slipspindeln är lagrad i 4 nållager, 2 på inre sidan av
remskivan och 2 på dess yttre sida, varigenom en god
styrning erhålles. Vikten utgör 900 gr. För större
slipskivor (101--35 mm diameter) finnes en variant av
nämnda slipmaskin, i vilken motorn medelst en elastisk
koppling driver spindeln. Vikten av detta verktyg
utgör 1 350 g.

Gravermaskinen har vikten 890 g, och hastigheten
hos den i nållager lagrade arbetsspindeln utgör ca 18 000
v/min. Till spindeln är en diamantstickel fästad. Verktyget
kan föras antingen på fri hand eller inspännas i pantograf.

Ventilslipningsmaskinens verktygsspindel svänger
fram och åter 500 gånger i min. med en förställning
av 90° mellan varje fullt slag. Den börjar sin rörelse,
först när klingan stöder mot ventilhuvudet.

Saxen, som har ett fast och ett rörligt skär, är
avsedd för klippning av papp, presspan, fiber,
masonit, läder o. d. samt metallplåt (stålplåt upp till 0,8 mm

<img 1>
Fig. 3. Skruvdragare, använd utan fastsättning. Vid bandarbete
upphänges verktyget i spiralfjäder ovanför arbetsplatsen.
</img>

<img 1>
Fig. 4. Snitt av skruvdragaren, utvisande kopplingen, spänn- och
centreringshylsorna.
</img>

<img 1>
Fig. 5. Slipmaskin, monterad i hållare å supporten till en svarv.
</img>

tjocklek). Vikten utgör 1 500 g. Rätt använd, ger den
ett så gott snitt utan grader, att efterputsning ej är nödvändig.

Slutligen ingår i serien en polermaskin, avsedd för
arbete å lackerade ytor. Polerskivan erhåller via en
vinkelväxel hastigheten 1 200--1 500 v/min.

<b>Professorsporträtt till tekniska högskolan.</b> Måndagen
den 6 november överlämnades i kollegierummet i
tekniska högskolan ett porträtt av professor Wilhelm
Palmær, utfört av Ivar Kamke och skänkt till högskolan
av vänner och förutvarande elever. Bland de vid
högtidligheten närvarande märktes, förutom professor Palmær
jämte familj, förutvarande preses i tekniska högskolans
styrelse presidenten Lindstedt. Professor Collenberg
skildrade i ett anförande professor Palmærs gärning
som lärare och vetenskapsman, och direktör Nauckhoff
talade å industriens och forna elevers vägnar samt
överlämnade tavlan till lärarekollegiet, å vars vägnar den
mottogs av högskolans rektor, professor Kreüger.

<img 1>
Porträtt av professor Wilhelm Palmær, utfört av Ivar Kamke.
</img>

<b>Trollhättans sista utbyggnad.</b> Från
generaldirektör Gösta Malm har Teknisk tidskrift
mottagit följande inlägg i denna fråga:

"I Teknisk tidskrift nr 43 för den 28 oktober
1933 finnes ett kort referat av vattenfallsstyrelsens
framställning om påbörjandet av vissa
arbeten i samband med Trollhätte kraftstations
sista utbyggnad. Referatet avslutas med några
reflexioner, anknutna till en vision om
utvecklingen vid Trollhättans kraftstation.

För oss i vattenfallsstyrelsen är det svårt
att följa med referenten i hans framtidsflykt.
Vi hava nyligen byggt om turbinerna på 7 st.
av nu befintliga 13 maskinaggregat och fått
upp effekten till 17 000 turbinhkr per aggregat
samt verkningsgraden till i medeltal 90 %.
ökningen av kraftstationens effekt har
erhållits till mycket billigt pris, då det enda, som
behövt ske, är utbyte av en jämförelsevis ringa
del av maskineriet. Vinsten av dessa nyss ombyggda
turbiners utbyte mot större enheter måste bliva
minimal, då någon nämnvärd ökning av verkningsgraden
knappast kan väntas, och stora byggnadsarbeten samt
generatorutbyte m. m. skulle tillkomma. De nyombyggda
turbinerna få därför säkerligen en ganska lång livslängd.
I vad mån ett fortsatt utbyte av turbinhjulen i övriga 6
aggregat kommer att löna sig, är för närvarande svårt
att säga. På grund av vattenvägarnas dimensioner är
man för närvarande kommen till gränsen för utbytet.
Om vi tänka oss två nya aggregat på vartdera 50 000
hkr vid Hojums varp, ett utfört omkring 1940 och det
andra ett par år senare, varvid Trollhättans
kraftstation kommer upp till en sammanlagd turbineffekt av ca
300 000 hkr, så se vi den framtidsdröm realiserad,
var över vi anse det vara mödan värt att spekulera.

Stockholm den 1 november 1933. <tab><tab><tab><i>G. Malm.</i>

Självfallet kan en ansvarig statsmyndighet i sina
byggnadsplaner ej sträcka sig längre, än att den med
någorlunda säkerhet kan överblicka förhållandena.
Teknisk tidskrift önskade emellertid i berörda referat av
olika anledningar ge uttryck åt den uppfattningen, att
lika väl som industribyggnader, samfärdsmedel och
andra vår tids både vardagsvaror och tekniska
underverk äro underkastade en hastig utveckling är detta fallet
även med kraftverken, vilka förvisso ej komma att bliva
beståndande som minnesmärken över nutida
ingenjörskonst utan vilka liksom allt annat äro underkastade
åldrandets lag och därför tid efter annan kräva modernisering.

<b>Forskningsverksamheten vid ingenjörsvetenskapsakademien.</b>
Ingenjör Otto Stålhane har nyligen meddelat
i dagspressen att han kommer att frånträda sin
befattning som föreståndare för IVA:s elektrovärmeinstitut.
Från akademien föreligger också ett meddelande,
att verksamheten vid elektrovärmeinstitutet nedlagts
fr. o. m. den 1 november. Däremot fortsätter
verksamheten vid ångvärmeinstitutet under ledning av ingenjör
H. Edenholm, vid kolningslaboratoriet under ledning av
ingenjör H. Bergström och vid cementlaboratoriet
under ledning av ingenjör D. Werner och kandidat S.
Giertz-Hedström.

<b>Energiproduktionen tredje kvartalet 1933.</b> Svenska
elektricitetsverksföreningens energistatistik utvisar, att
energiproduktionen fortsatte att stiga under tredje
kvartalet. Det rapporterade totalvärdet var för juli
322 mill. kWh mot 249 mill. kWh 1932, för augusti 352
mill. kWh mot 304 mill. kWh 1932 och för september
343 mill. kWh mot 319 mill. kWh 1932. 12-månaders
medelvärdet har även fortsatt att stiga och uppnådde

den 1 oktober ett beräknat totalvärde för hela landet
av 5,3 milliarder kWh mot 4,9 ett år tidigare.
Förmodligen kommer kurvan nu in i ett lugnare skede.
Den häftiga stegringen beror nämligen delvis på att de
abnormt låga sommarvärdena 1932 undan för undan
fallit bort från 12-månadersperioden. Stegringen
härrör framför allt från norrlandsdistriktet, under det att
sydsvenska distriktet visar praktiskt taget konstanta
värden under flera års tid.

Karakteristiskt för hösten är en svår vattenbrist,
särskilt i Mellansverige. Detta har medfört exceptionellt 
höga värden på ångkraftprocenten, som i genomsnitt 
för landet uppgick till 16 och för centralblocket
till och med över 20.

I det högkvalificerade energiblock på ca 1 milliard
kWh pr år, som redovisas av samhällenas elverk,
återfinnes emellertid ungefär samma procentuella stegring
som i totalvärdet. Stegringen faller helt och hållet på
industrileveranser, under det att detaljdistributionen
alltjämt står kvar vid värdet 500 mill. kWh pr tolv
månader. Sommarmånadernas energisiffror för
detaljdistributionen återkomma med nästan matematisk
noggrannhet under åren 1931, 1932 och 1933, och 
septembervärdet 1933 ligger snarast något lägre än i fjol.

<b>Gåva till teknologföreningen.</b>  Av Skandinaviska
kreditaktiebolaget har Svenska teknologföreningen såsom
gåva fått emottaga 2 stamaktier à nom. 100:— kr. i
Svenska teknologföreningens fastighetsaktiebolag.
Genom gåvan har teknologföreningen blivit ägare till 30
stamaktier av 80 stycken, dvs. 37½ % av stamaktiekapitalet.
Av preferensaktiekapitalet äger föreningen 95½ %.

<b>Reseberättelse.</b>  Till kommerskollegium har
inkommit en reseberättelse (dnr I. B. 4179) av civilingenjör
<sc>E. A. Waller</sc> avseende en våren 1933 företagen resa
till U. S. A. och Canada för studium av därvarande
cellulosaindustri. 51 sidor mskr. 4:o, 17 fotografier
och diagram i texten.

<b>Mästarekurs för bilreparatörer</b>  anordnas i samarbete
med bilverkstädernas riksförbund å hantverksinstitutet
i Stockholm den <i>16--27 januari 1934</i> omfattande ca 75
timmars teoretisk och praktisk undervisning i aktuella
justerings- och reparationsarbeten av såväl mekanisk
som elektrisk art å gängse vagnstyper under medverkan 
av för ändamålet särskilt tillkallade specialister på
resp. bilmärken. Undervisningen är förlagd dels till
institutets egna verkstäder och dels till med institutet
samarbetande verkstäder och industrier inom
branschen. Kursen är företrädesvis avsedd för
självständiga yrkesidkare, men kunna även -- på dessas
begäran och rekommendation -- hos dem anställda
verkmästare och förmän eller väl meriterade montörer i
mån av utrymme vinna tillträde till kursen, förutsatt
att de äga minst tre års praktik inom bilreparatörsyrket.
Kursavgiften är 75 kr. (för hantverksföreningsmedlemmar
60 kr.). Närmare uppgifter erhållas direkt från
hantverksinstitutet, adress Nytorgsgatan 17, Stockholm.

</chapter>
<chapter name="AROSMÄSSAN">
<h3>AROSMÄSSAN</h3>
-- den 27:e i ordningen -- ägde programenligt rum i
Västerås den 4 nov. Direktör J. S. Edström presiderade.
Finans-, social- och handelsministrarna, länets hövding,
ett par statssekreterare, 4 à 5 generaldirektörer m. m.
och ett oräkneligt antal vanliga direktörer och disponenter
samt menig teknisk allmoge utgjorde ett tacksamt
auditorium vid diskussionen om Industrien och
planhushållningen.

Direktör Gustaf Söderlund inledde. Han analyserade
det mångtydiga begreppet planhushållningen, erinrade
om manchesterdoktrinernas uppmjukning redan på ett
tidigt stadium samt av närings- och handelspolitiska
skäl framtvingade statliga ingripanden -- planhushållningstendenser. 
Världskrigets planhushållning hade till
uppgift att bemästra en knapp varutillgång. De ryska,
italienska och tyska planhushållningsåtgärderna ha
politiskt ursprung, i Ryssland <i>för</i> kommunism och
utjämning av levnadsstandarden, i Italien <i>mot</i> kommunism
och strider på arbetsmarknaden, i Tyskland <i>mot</i>
klasskamp och <i>för</i> inhemskt produktivt arbete. De
amerikanska försöken ha väsentligen sitt upphov i den
ekonomiska depressionen. Den fria hushållningens
fördelar är dess automatiskt självreglerande förmåga;
ekonomiska och politiska storkonstellationer, företagare-
och arbetaretruster samt statliga ingripanden ha
överfört det till ett blandat system, som nu icke fungerar
tillfredsställande. Systemet utvidgas mot tvångshushållning, 
och depressionens svårigheter, arbetsbrist och
personlig nöd gör det till ett huvudintresse för stora
befolkningslager att förena de lediga produktionsfaktorerna 
kapital och arbetskraft till nyttigt arbete. Detta
kan icke ske frivilligt utan förutsätter tvång, dvs.
regler för samverkan och förbud mot organiserad
sysslolöshet m. m. Motståndet mot anpassning till
prisutvecklingen är f. n. starkt. Både löner och
kapitalkostnader ligga fastlåsta, kapitalutrensningen förhindras i
sista hand genom statens ingripande. Vad som fordras
är anpassning. Felet med vårt nuvarande system är,
att denna anpassning icke kan äga rum tillräckligt
snabbt. Uppgiften bör vara att avhjälpa felet i stället
för att i desperation störta oss in i ett ekonomiskt
tvångshushållningssystem med alla dess konsekvenser.

I diskussionen framhöll fil. mag. A. Büttner att
produktions- men ej distributionsproblemen lösts bra.
Förordade återgång till decentralisation och till mindre
enheter av produktion och konsumtion. Disponenten H.
von Kantzow ville sätta en barriär mot för stark
konsumtionsminskning och överproduktion. Stapelindustriens 
män böra bli pionjärer för internationellt
samarbete. Direktör Kuno Möller relaterade tyska
förhållanden inom kvarnindustri och spannmålshandel.
Fil. doktor Karl Hildebrand förordade bl. a.
enhetlighet i de svenska penninginstitutens penningpolitik.
Talaren ansåg, att planhushållningssträvandena vinna
terräng, men hoppades på ett ännu bättre system samt
att Sverige skulle förskonas från allt för extrema
experiment. Generaldirektör Örne underströk att
planhushållning är ett slagord, den har förekommit i alla
tider. Det är planmässighet vi behöva. Full öppenhet
och full frihet att framlägga synpunkter och förgöra
fördomar. Doktor G. Dahlén utvecklade sin ståndpunkt
om ett fast och konstant penningvärde samt prisnivåns
höjande så att den motsvarar produktionskostnaden, och
redaktör Axel Brunius kåserade välgörande och elegant
mot olika extrema ståndpunkter; rationaliseringsmotståndare,
maskindyrkare, inflationister och slösare fingo
alla sin beskärda del.

Samkväm med tal av bl. a. finansministern, dock
utan bragelöfte, samt underhållning avslutade
sammankomsten.

</chapter>
<chapter name="INSÄNT">
<h3><i>INSÄNT</i></h3>
<b>Idiotikon.</b>

<tab>Herr Redaktör.
Det är lockande, med utgångspunkt från bergsingenjör
Erik Hylanders kåseri ”Idiotiken” i Teknisk
tidskrift, häfte 43, och från den artikel i Byggmästaren
som föranledde den, att försöka sig på att klargöra
teknikernas -- ingenjörers och arkitekters -- ställning
i det nuvarande samhället och deras möjliga medarbetarskap
i arbetet på att ge oss en bättre samhällsreform. 
Det är en fråga som är väl värd att diskuteras just nu.
Jag vill dock inskränka mig till följande korta
reflexioner.

Kan det vara orätt att de unga arkitekterna om de
önska göra den mesta möjliga nytta i samhället? Nej
-- det är vi väl överens om? Kan man då klandra
dem för att de icke förhålla sig lugna och ”neutrala”
inför de genomgripande omvälvningar, vilka världen
f. n. genomgår? Ja, i den mån deras politiska
ställningstagande grundar sig på lösa stämningar och ett
tanklöst medlöparskap i dagens höger- eller
vänsterrevolutionära kampgrupper, i stället för på ett så vitt
möjligt inträngande studium av vårt samhälles sociala
och ekonomiska struktur och en därpå grundad kritik.
Nu är det emellertid så, att en växande grupp
arkitekter och ingenjörer finner, dels att det icke längre
går att stå likgiltig inför vad som nu sker i världen,
dels att det är föga förtroendeingivande att vilja lösa
samhällsproblemen i ett uppagiterat känslorus. (Vi
nazister vädja hellre till känslolivet än till
förståndet.” Hitler i intervju av Rosita Forbes aug. 1933.)
Man känner, i enlighet med sin tekniska inställning,
behov av <i>kunskap</i> om de faktiska sociala och
ekonomiska krafter som verka i samhällslivet. En sådan
strävan bör enligt min mening icke misstänkliggöras.

En annan sak är, att det finns politiska analfabeter,
som gärna vill vara ”revolutionära” men glömmer det
där med kunskapen. De dömer sig därmed själva.

När ing. Hylander nu låter sin ironi spela över den
konstlat skrivna ledaren i Byggmästaren, tycker jag
därför, att han tar på saken litet för lätt, om han menar att
det skall vara ett angrepp på ”arkitektrevolutionärerna”
och inte bara ett kärkommet tillfälle att skriva ett
spirituellt kåseri. 

<tab><tab><tab><tab><tab><i>Uno Åhrén.</i>

Arkitekt Åhrén har i näst sista stycket av sin insändare 
förträffligt karakteriserat arten av den propaganda
som närmast föranledde kåseriet ifråga.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Ordinarie stämma</b>  hålles å föreningens lokal,
Brunkebergstorg 20, onsdagen den 15 november 1933 kl. 19,30
(precis). <sp>Ärenden:</sp> 1) Inval. -- 2) Förslag från
styrelsen om ändring av stadgarnas §§ 2, 4, 21 och 22
angående inträde och ledamotsavgifter (Sv. T. F:s handl.
258). -- 3) Styrelsens förslag till föreningens budget för
år 1934. -- 4) Utseende av valkommitté om sju ledamöter,
varav föreningens ordförande väljer två och föreningen
fem. -- 5) <i>”Kemiska föreningar med variabel
sammansättning”</i>, kort redogörelse för nyare undersökningar av
docent <sp>Gunnar Hägg</sp>. -- 6) <i>”Lämpligt och olämpligt
i vanligt och tekniskt språk”</i>, föredrag av fil. dr <sp>Ruben
G:son Berg</sp>. -- Supé och samkväm.

<b>Svenska elektroingenjörsföreningen,</b>  avdelning av
Svenska teknoloföreningen, håller ordinarie sammanträde på
föreningens lokal, Brunkebergstorg 20, fredagen den 17
november 1933 kl. 19,30 precis. <sp>Ärenden:</sp> 1)
Protokolljustering. -- 2) Inval. -- Förslag till 3) och 4) infört
i föregående häfte. -- 5) Fastställande av sammanträdesdagar
under år 1934. -- 6) <i>”Om kvicksilverströmriktarens
fysik och teknik”,</i> föredrag av civilingenjör <sp>U. Lamm.</sp> --
Supé och samkväm.

<b>Avdelningen för Väg-och vattenbyggnadskonst</b>  håller
<sp>årsmöte</sp> å föreningens lokaler, Brunkebergstorg 20,
måndagen den 13 november 1933. <sp>Program.</sp> Kl. 17,30
(precis) 1) Protokolljustering. -- 2) Inval. -- 3) Inkomna
skrivelser. -- 4) Avdelningens ordinarie sammanträdesdagar
år 1934. -- Förslag till 5), 6 och 7) infört i föreg,
häfte. -- 8) <i>”Elektriska och andra geofysikaliska
metoders användning inom väg- och vattenbyggnadsfacket”</i>,
föredrag av bergsingenjör <sp>Karl Sundberg</sp>,
verkställande direktör i a.-b. Elektrisk malmletning. -- Omkring
kl. 19,00. Gemensam middag (pris för middagen med
Sandwiches, gås, dessert, snaps och pilsner, rödvin, kaffe
och betjäning, <i>kr. 5:75</i>). <i>Nachspiel</i>

<b>Avdelningens för Skeppsbyggnadskonst</b>  ordinarie
höstsammanträde äger rum i Stockholm å föreningens lokal,
Brunkebergstorg 20, lördagen den 25 november 1933 kl.
2,30 e. m. <sp>Program:</sp> 1) Val av justeringsmän. --
2) Inval. -- 3) Förslag av styrelsen att ändra
arbetsordningens § § 1 och 2 avseende utvidgning av avdelningens
verksamhet att även omfatta flygteknik. -- 4) Meddelande f rån
valkommittén. -- 5) Val av styrelse för år 1934. -- 6) Val
av ledamöter och suppleant i föreningens styrelse för år
1934. -- 7) Val av klubbmästare och vice klubbmästare
för år 1934. -- 8) <i>”Omfattningen av svetsningen inom
skeppsbyggeriet”</i>, föredrag av civilingenjör
<sp>K. Ringdahl.</sp> -- 9) ”Försök angående vindförhållanden vid
fartygsbryggor”, meddelande av professor <sp>I. Malmer</sp>. -- 
10) <i>”Moderna metoder för bärgning på stora djup”</i>,
föredrag av civilingenjör <sp>B. Domeij.</sp> -- Efter
sammanträdets slut (beräknad tid kl. 6,15 e. m.) serveras
gemensam middag (à ca kr. 4:50) i föreningens lokal; därefter
samkväm, varunder mariningenjör H. Qvistgaard kåserar
över ”Minnen från Fylgias långresa 1932--1933”.

<b>Örebro ingenjörsklubb</b>  håller årsmöte i klubbens lokal å
Grand hotell lördagen den 11 november 1933 kl. 7 e. m.,
varvid bl. a. förekommer: Styrelse- och revisionsberättelse
för det gångna verksamhetsåret, fastställande av års- och
inträdesavgifter för nästa år samt val av: ordförande, v.
ordförande för staden och kassaförvaltare, klubbmästare,
revisorer och referenter samt föredrag av överingenjör <sp>Oscar
A. Hellman</sp>, Västerås: <i>”Moderna arbetsmaskiner och
arbetsmetoder inom verkstadsindustrien.”</i> -- Supé och
samkväm.

<b>Skånska ingenjörsklubben</b>  sammanträder på Kungsparkens
restaurang i Malmö fredagen den 17 november kl. 7 e. m.
Sekreteraren lämnar ett kortfattat referat över en teori
för förklaring av vissa kvävningsolyckor vid grävning av
brunnar. Aftonens huvudföredrag hålles av överingenjören 
<sp>Teodor Björgerd</sp> om <i>”Kraftverk och
överföringssystem vid Sydsvenska kraftaktiebolaget”.</i> Efter
förhandlingarna sedvanlig supé och samkväm.

<b>Tekniska föreningen i Eskilstuna</b>  sammanträder tisdagen
den 14 nov. 1933 kl. 19 å Stadshotellet (hallen), varvid
förutom inval och övriga föreningsärenden förekommer
föredrag med ljusbilder av disponent, friherre <sp>C. Hermelin</sp>,
Pukeberg: <i>”Om glas och glastillverkning.”</i> -- Supé
och samkväm i salongerna (pris för gåssupé inkl. kaffe 3 kr.).

<b>Jämtlands läns tekniska förening</b>  sammanträder å
Grand hotell i Östersund lördagen den 25 november 1933
kl. 19,30, varvid bl. a. förekommer val av styrelse för år
1934 samt av ledamöter i valnämnden, av revisorer för
1933 års förvaltning, fastställande av årsavgift för 1934,
fråga ang. föreningens ev. inträde som medlem i
Västernorrlands och Jämtlands läns handelskammare samt
föredrag av distriktslantmätare <sp>Gösta Jonsson</sp> om
<i>”Moderna mätningsmetoder”</i>. -- Efter sammanträdet
gemensamt samkväm.

</chapter>
<chapter name="TEKNISK TIDSKRIFT
HÄFT. 46 ÅRG. 63 18 NOV. 1933">
<h1>TEKNISK TIDSKRIFT</h1>
<h2>HÄFT. 46 ÅRG. 63 <tab>18 NOV. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Anställningscentralen -- Kemiska föreningar och fasta lösningar, av docent Gunnar Hägg.
-- Notiser. -- Tekniska föreningar. -- Personalnotiser. -- Sammanträden.

</chapter>
<chapter name="ANSTÄLLNINGSCENTRALEN.">
<h2>ANSTÄLLNINGSCENTRALEN.</h2>
Frågan om anställningsförmedling för ingenjörer
upptogs inom teknologföreningen redan någon
gång på 90-talet av Gottfried Boberg, som då var
föreningens kamrer. Boberg var livligt besjälad av
önskan att kunna hjälpa särskilt föreningens yngre
medlemmar till rätt plats här i livet. Han
försummade icke heller tillfället att inom sin vidsträckta
bekantskapskrets arbeta i detta syfte. Någon
registrering av skyddslingarna förekom näppeligen utan
personuppgifter m. m. antecknades väl enligt den
tidens sed på lösa lappar och resten hölls i minnet.
Ingenjörerna voro icke så många och industrien ej
heller så stor. Varken industriförbundet,
arbetsgivareföreningen eller handelsdepartementet funnos
till och industriledarna ute i landet behövde icke när
de besökte Stockholm jäkta mellan dessa
institutioner, sina bankförbindelser och andra
sammankomster utan hade också tid att titta in ett slag på
teknologföreningen och spraka med Boberg, kanske
om någon ny ingenjör som behövdes eller besvara ett
handbrev från Boberg i samma angelägenhet. Detta
var Bobergs anställningsförmedlmg.

Med Bobergs avgång som kamrer upphörde denna
patriarkaliska förmedlingsform, tiderna voro i stort
sett goda, ingenjörerna väl sysselsatta och frågan
kom icke upp igen förrän år 1914 i samband med
världskrigets utbrott, då en tillfällig platsförmedling
inrättades för ingenjörer och tjänstemän vid tekniska
och industriella verk m. m. Förmedlingen
anordnades i samråd med arbetsgivareföreningen,
industriförbundet, verkstadsföreningen och centrala
arbetsgivareförbundet. Uppgiften var att bistå å ena sidan
arbetsgivare, som genom mobiliseringen mistat
ifrågavarande arbetskraft genom att skaffa
tillfälliga ersättare, å den andra sidan att hjälpa
ingenjörer och tjänstemän, som genom arbetsnedläggelser
eller andra omständigheter tillfälligtvis förlorat sin anställning.

Mobiliseringen upphörde emellertid snart, nya
verksamheter upptogos i de nedlagdas ställe och
äldre verksamheter med för tidsläget gynnsamma
förutsättningar utvidgades ofta lavinartat. Det
uppstod brist på kvalificerad arbetskraft -- särskilt på
ingenjörer.

Omslaget kom 1921. Under de närmast följande
åren var arbetslösheten bland ingenjörerna relativt
stor. Tanken på anställningsförmedling väcktes
åter till liv och det anförtroddes åt teknologföreningens
kansli att handhava denna. Förmedlingen
har tillgått på så sätt att de som varit lediga eller
önskat ombyte av anställning anmält sig hos kansliet
samt lämnat erforderliga upplysningar om
utbildning och förutvarande verksamhet. På motsvarande
sätt har, då behov av ingenjörskrafter förefunnits,
vederbörande satt sig i förbindelse med kansliet med
angivande av sina önskemål samt därefter erhållit
föreliggande uppgifter om de ingenjörer som kunde
ifrågakomma. Särskilt vid behov av tillfälliga
ingenjörskrafter för den ena eller andra uppgiften har
ett icke oväsentligt antal anställningar förmedlats
på detta sätt genom kansliets försorg.

Nu har emellertid teknologföreningens styrelse
ansett tiden vara inne för att genomföra en
intensifiering av anställningsförmedlingen och att härför
skapa ett särskilt organ med uppgift att permanent
handhava denna. Det ligger i sakens natur att en
förmedlingsverksamhet, som icke är avhängig av
andra arbetsuppgifter utan som kan bedrivas
fortlöpande, har större förutsättningar att vara till gagn
än en förmedlingsverksamhet, som väsentligen måste
inpassas mellan andra uppgifter av nog så
tidskrävande natur. I första hand ernås en bättre och
mera sammanhängande överblick av
arbetsmarknaden, och denna kan därför på ett helt annat sätt
"kartläggas". Ett register kan sålunda successivt
uppläggas över såväl deras kvalifikationer och
verksamhet som anlitat förmedlingen som även över
andras, detta register kan hållas färskt och
förmedlingen får därigenom en bättre kännedom såväl över
föreliggande behov som huru dessa fyllts.
Därigenom ökas också förmedlingens förutsättningar att
gagna under särskilt svåra tider, vilket förut
huvudsakligen motiverat dess inrättande. För
arbetsgivarna kommer ett rikare urval av goda aspiranter
att stå till förfogande och de kunna även lita till
att anställningsförmedlingen som är bägge parternas
förtroendeombud skall lämna så samvetsgranna och
tillförlitliga uppgifter om de sökandes personliga
kvalifikationer, som över huvud taget är möjligt.

Som den omorganiserade anställningsförmedlingens
-- officiellt Svenska teknologföreningens
anställningscentral -- första föreståndare har major Lars
Viktor Ståhle, känd inom vida kretsar av såväl äldre
och yngre ingenjörer som arbetsgivare, ställt sig till
förfogande.

En förutsättning för att anställningscentralen skall
kunna fylla sin uppgift är att såväl ingenjörerna
som arbetsgivarna giva denna tillfälle att visa vad
den förmår och förvärva det förtroende varpå varje
anställningsförmedling måste vila för att i såväl goda
som dåliga tider kunna vara sina uppdragsgivare
till gagn.

</chapter>
<chapter name="KEMISKA FÖRENINGAR OCH FASTA LÖSNINGAR.">
<h2>KEMISKA FÖRENINGAR OCH FASTA LÖSNINGAR.</h2><footnote>Meddelande vid teknologföreningens stämma den 15 nov.
1933.
</footnote>
<h3>Av docent <sc>Gunnar Hägg.</sc></h3>
Under åren 1799 till 1807 fördes mellan två av
dåtidens förnämsta kemister, fransmännen Berthollet
och Proust, en strid, som skulle bliva av den största
betydelse för kemiens utveckling. Berthollet
förfäktade den åsikten, att det mängdförhållande
varmed två grundämnen förenade sig med varandra var
inom vissa gränser beroende av de reagerande
ämnenas mängd, och alltså variabelt. Proust
däremot ansåg, att vid en dylik förening de ingående
ämnena alltid måste bindas till varandra i konstanta
proportioner. Vi veta nu genom senare undersökningar
att Berthollet hade rätt i sin uppfattning, men
vi kunna knappast beklaga att Proust var den som i
denna lärostrid avgick med segern. Det var ändå den
stora enkelheten och fastheten i den segrande läran,
som möjliggjorde kemiens stora uppsving under dess
nu inträdande klassiska tid.

Vad som slutligen mer än Prousts egna skrifter
bringade hans uppfattning till seger var den av
Dalton i sin första form 1804 uppställda atomteorien och
vidare de otaliga av Berzelius utförda
undersökningarna, vilka alla tycktes kunna förenas med
Prousts lära. Berzelius ansåg, och detta naturligtvis
med rätta, att orsaken till de tidigare stridigheterna
på detta område troligen var att söka i den bristande
precisionen hos de kemiska analyserna och säger i
sina självbiografiska anteckningar, att "detta blev
grund till riktningen av mina vetenskapliga
bemödanden under större delen av mina verksammaste
levnadsår, d. ä. till mina arbeten över de kemiska
proportionerna''.

År 1819 upptäckte Mitscherlich, att närbesläktade
ämnen med analog sammansättning ofta ägde
samma kristallform, dvs. voro isomorfa. Han visade
även, att ur blandningar av lösningar av dylika
ämnen ofta kristaller utskildes, som kunde innehålla de
båda ämnena i växlande proportioner. Existensen
av dylika blandkristaller, som alltså representerade
fullständigt homogena kroppar med variabel
sammansättning, kunde dock ej rubba den fasta ställning
som läran om den konstanta sammansättningen då
kommit att intaga. Det var ju ganska lätt att tänka
sig huru vissa atomer eller atomgrupper i
kristaller av det ena ämnet kunde ersättas med analoga
dylika från det andra. Man ansåg alltså de bildade
substanserna som blandningar av de båda
ursprungliga kristallarterna där blandningsfinheten blivit av
atomär storleksordning. Ett sådant betraktelsesätt
var så mycket mer förklarligt som egenskaperna hos
dylika blandkristaller tycktes additivt sammansättas
av de rena komponenternas egenskaper.

Inom kort fann man, att även substanser med olika
kristallform kunde bilda blandkristallserier. MgSO<sub>4</sub>,
7 H<sub>2</sub>O, som kristalliserar rombiskt och FeSO<sub>4</sub>,
7 H<sub>2</sub>O, som kristalliserar monoklint, bilda exempelvis,
beroende på sammansättningen, både rombiska och
monoklina blandkristaller med varandra. För
förklaring av detta förhållande antog man, att magnesiumsulfatet
hade en instabil monoklin, och järnsulfatet
en instabil rombisk form, vilka alltså skulle
medverka vid blandkristallbildningen. Det visade sig
slutligen, att, förutom blandkristailserier utgående
från de båda komponenterna, även en eller flera
intermediära blandkristallserier kunde uppträda, och
att kristallformerna hos dessa ofta voro helt skilda
från komponenternas kristallformer. Man fick då för
att kunna upprätthålla blandkristallbegreppet antaga
existensen av ytterligare flera instabila
modifikationer av komponenterna. Utan andra grunder än
uppträdandet av dylika intermediära blandkristallserier
fick man alltså ofta tilldela ett och samma ämne
möjlighet att kristallisera i ett flertal olika former, vilka
aldrig iakttagits.

Trots att alltså erfarenheten förorsakade ett
alltmera hypotetiskt underlag för den rådande
uppfattningen om blandkristallernas natur, kan denna
uppfattning sägas ha varit rådande till för knappt mer
än 20 år sedan, och kan ännu i dag komma till synes
i litteraturen. I varje fall ansågs strax fore
sekelskiftet en väsentlig skillnad föreligga mellan
kemiska föreningar och blandkristaller. En kemisk
förening ansågs fortfarande karakteriserad av sin
konstanta sammansättning, under det att åsikten om
blandkristallernas natur i överensstämmelse med vad
ovan har sagts kanske bäst framgår av själva ordet
blandkristall. Vid denna tid började visserligen det
av van't Hoff definierade uttrycket "fast lösning" att
begagnas för blandkristaller, men gränsen mellan en
kemisk förening å ena sidan och en fast lösning eller
blandkristall å den andra ansågs i allmänhet
fortfarande vara mycket betydelsefull.

Om kemisterna alltså strävade efter att avgöra å
vilken sida av denna gräns en viss substans borde
placeras, innebär detta ej att dessa försök alltid
lyckades. Tvärtom visade sig ofta en dylik bestämning
av substansens karaktär omöjlig. Metallegeringarna
visade sig exempelvis utgöra ett område, där
klassificeringssvårigheterna blevo så framträdande att de
nästan blevo karakteristiska för hela substansgruppen.

Den som kan sägas ha inlett ett systematiskt
studium av legeringarnas kemi är den tyske forskaren
Tammann. Dennes undersökningar, som till största
delen infalla under de första 10 åren av 1900-talet,
visade att bland metallegeringarna helt andra
förhållanden äro rådande än inom den övriga kemien. I
trots därav var Tammann alltför bunden av kraven
på konstanta sammansättningar och enkla kemiska
formler, och detta i förening med den ännu alltför
outvecklade undersökningsmetodiken medförde att
knappast några resultat av större teoretisk betydelse
vunnos. Först sedan röntgenstrålarna, efter von
Laues och de båda forskarna Braggs upptäckter
åren 1912 och 1913, togos i bruk för undersökning av
kristallernas byggnad, har vår uppfattning om
legeringarnas, liksom övriga fasta kroppars, konstitution,
ställts på en säker experimentell grundval.

Röntgenundersökningarna gåvo snart vid handen,
att man i kristallgittren hos stora grupper av

ämnen ej kunde särskilja några molekyler. I
exempelvis gittret av koksalt, NaCl, är varje ion av ett slag
på samma avstånd omgiven av 6 ioner av det andra
slaget (fig. 1). Man kan här inte utvälja en viss
klorion. som tillsammans med en given natriumion
skulle kunna bilda en molekyl. Molekylbegreppet
existerar helt enkelt icke för en dylik kristall. Detta
utgör naturligtvis intet hinder för existensen av
NaCl-molekyler i ett annat aggregationstillstånd,
exempelvis i gasform.

<img 1>
Fig. 1. Elementarcell av koksaltgitter.
</img>

Vidare visade det sig, att om exempelvis
natriumklorid bildade blandkristaller med natriumbromid,
detta berodde på att klorioner kunde utbytas mot
bromioner. I gittret av en sådan blandkristall ligga
alltså natriumionerna på samma platser som i
natriumkloridgittret, under det att på klorionernas
ursprungliga platser omväxlande förekomma klor- och
bromioner. Man har här ett exempel på bildning av
fast lösning eller blandkristall genom substitution av
atomer.

Redan Tammann hade visat, att i metallegeringarna
förekomsten av blandkristallserier, eller bättre
uttryckt fasta lösningar, var synnerligen vanlig.
Detta bekräftades av röntgenundersökningarna, och
framgår tydligt av de på Westgrens och Phragméns
undersökningar grundade, i fig. 2 återgivna,
temperatur-koncentrationsdiagrammen av tre
legeringssystem, i vilka existensområdena för fasta lösningar
äro streckade. Sammansättningen hos de fasta
lösningarna varierar i vissa fall inom vida gränser och
är i andra fall begränsad till ett ganska snävt
koncentrationsområde. I två fall är området så
begränsat och sammansättningen dessutom sådan, att
bestämda enkla formler -- CuAl och CuAl<sub>2</sub> -- ha
angivits.

Mänskan då givetvis uppställa frågan huruvida
någon principiell skillnad förefinnes mellan de fasta
lösningarna och de intermediära föreningarna med
konstant sammansättning. På grundval av de,
framför allt av Westgren och dennes medarbetare, under
de senare åren utförda undersökningarna, torde man
kunna säga, att någon sådan skillnad troligen ej
existerar, utan att alla övergångar mellan mycket smala
och mycket breda existensområden finnas. Detta
hindrar ej, att även vid utbredda existensområden
ofta en bestämd sammansättning kan angivas såsom
särskilt betydelsefull. Denna sammansättning ligger
ofta vid någon av områdets gränser men kan även
ligga inom området. Existensområdets utbredning
beror då på en upplösning av den ena eller den andra

<img 1>
Fig. 2. Schematiska tillståndsdiagram för legeringssystemen Cu-Zn,
Cu-Al och Cu-Sn enligt Westgren och Phragmén.
</img>

komponenten i det mot den karakteristiska
sammansättningen svarande kristallgittret. Anmärkningsvärt
är att den karakteristiska gittertypen, som alltså kan
tänkas som den fasta lösningens grundval, i vissa
fall har en sammansättning liggande utanför det
observerade existensområdet.

Om det alltså inom ett legeringssystem finnes vissa
tendenser till utbildning av bestämda gittertyper, så
är det tydligt att sammansättningen därvid ofta ej
behöver vara strängt fixerad. Med tanke på dessa
avvikelser från föreningsförhållandenas konstans, är
det ju ej heller förvånande, att de vanliga
valenslagarna ej gälla inom metallernas kemi. Kan man
ställa upp en formel, vare sig den motsvarar ett
mycket smalt existensområde eller en karakteristisk
sammansättning inom ett bredare område, så visar
den sig så gott som aldrig vara vad man på grund
av komponenternas valens skulle ha kunnat vänta.

I ett kristallgitter såsom helhet äro naturligtvis
alla elektriska laddningar utjämnade och
förutsättningen för bildandet av fasta lösningar är, att
därigenom ingen ojämn laddningsfördelning äger rum.
Metallernas och metallegeringarnas gitter äro i
allmänhet vad man kallar atomgitter. De äro
uppbyggda av neutrala atomer, som i gittret ej bilda
några närmare förband -- molekyler -- med varandra.
Ett sådant gitter blir alltså neutralt, oberoende av
förhållandet mellan de olika atomernas antal, varav
följer att vilka föreningsförhållanden som helst bli
möjliga utan att neutraliteten stores. Härigenom
förklaras, dels metallernas stora benägenhet till bildande
av fasta lösningar, och dels det ovannämnda
förhållandet att metallfpreningarnas formler ej kunna
förklaras med hjälp av de vanligen antagna valenserna.
Formler i enlighet med valensläran fordra
bindningskrafter mellan atomerna av annat slag än hos
metallerna. Sådana bindningskrafter finner man däremot i
de s. k. iongittren och molekylgittren. I de förra,
som bland annat äro karakteristiska för salterna, är
gittret uppbyggt av positiva och negativa ioner,

under det att i de senare, gittret uppbygges av
neutrala atomgrupper -- molekyler -- inom vilka
atomerna äro jämförelsevis kraftigt bundna till
varandra. En kristall av ett ämne, som bildar ett
ion-gitter, måste naturligtvis innehålla lika mycket
positiva som negativa laddningar. En koksaltkristall
måste alltså innehålla lika många natrium- som
klorioner. En ändring av sammansättningen genom
ändring av förhållandet mellan dessa båda ionslag
är alltså omöjlig. Däremot är ett utbyte av
exempelvis en klorion mot en bromion möjlig, utan att
neutraliteten stores, varigenom en blandkristallbildning
mellan NaCl och NaBr uppkommer. Ett upptagande
av elektriskt neutrala grupper vore också tänkbart.
Det är ganska troligt att det i naturen förekommande
blåa stensaltet utgöres av en fast lösning av neutrala
natriumatomer i koksaltgittret.

Fullständigt likartade förhållanden råda hos
molekylgittren. De enskilda molekylernas
sammansättning kan ej ändras utan att neutraliteten stores, men
intet hindrar en blandkristallbildning, bestående i
att vissa molekyler utbytas mot andra neutrala
grupper. I ett naftalingitter kan man exempelvis utbyta
naftalinmolekyler mot <i>B</i>-naftolmolekyler och alltså
erhålla en blandkristallbildning mellan dessa båda ämnen.

I flertalet fall, som hittills ha nämnts som exempel
på fasta lösningar, har den fasta lösningen inneburit
ett utbyte av vissa atomer eller atomgrupper inom
gittret mot andra atomer eller grupper. De flesta
fasta lösningar utgöras otvivelaktigt av sådana
substitutionslösningar, men, som framgår av det följande,
äro andra lösningstyper ej ovanliga.

Med den nuvarande kännedomen om substitutionslösningar
är det ej möjligt att förutsäga villkoren för
deras uppkomst. Erfarenheten, vunnen främst
genom undersökningar av Goldschmidt, har dock visat
att substitionslösningar ofta uppträda om
atomradierna hos de båda atomslag, som byta plats, ej
skilja sig mer än 15 procent, allt under förutsättning
att elektroneutraliteten fortfarande bibehålles.
Härigenom uppkommer alltså ett rent utrymmesvillkor
för lösningens uppträdande och det förefaller ofta
som om detta skulle vara betydelsefullare än
exempelvis kemisk analogi mellan atomerna eller
atomgrupperna.

Fasta lösningar kunna även uppkomma genom
addition, det vill säga inlagring av nya atomer i
atommellanrummen i det ursprungliga gittret.
Författaren har under de senaste åren haft tillfälle att
studera ett stort antal sådana lösningar och det har
därvid varit möjligt att påvisa åtskilliga
lagbundenheter, som till och med ofta möjliggöra en
förutsägelse av förhållandena. Additionsstrukturernas
grundgitter äro alltid metalliska och det förefaller
som om endast s. k. övergångsmetaller härvid skulle
kunna komma i fråga. Till övergångsmetallerna, som
utmärkas av ej utfyllda elektronhöljen i atomens
inre, höra metaller som titan, vanadin, krom, mangan,
järn, kobolt, nickel, molybden, Wolfram och
platinametaller. I mellanrummen i gitter av dessa metaller
kunna metalloidatomer Magras, under förutsättning
av att de äro tillräckligt sina. i förhållande till
metallatomerna. Detta villkor uppfylles praktiskt taget
endast av väte, kväve och kol. Resultatet blir
metalliska hydrider, nitrider och karbider av de ifrågavarande
metallerna. Förutom sitt stora teoretiska
intresse hava dessa substanser stor teknisk betydelse.
De flesta av de uppräknade metallerna äro ju viktiga
legeringselement i stål, och dessas karbider, och på
senare tid även deras nitrider, spela ju en stor roll
i stålets metallurgi. En del hithörande ämnen
användas även som katalysatorer.

Undersökningar, gjorda under det sista året, ha
visat förekomsten av ännu ett slag av fasta lösningar.
Dessa kännetecknas av att vissa atomer i gittret falla
bort, så att ett överskott av övriga atomslag bildas.
Till fasta lösningar bildade genom substitution och
addition kommer alltså dylika bildade genom
subtraktion. Detta resultat ger bland annat förklaringen
till en del egendomliga omständigheter rörande
mineralet magnetkis. Sedan lång tid tillbaka har man
känt att magnetkisen haft något högre svavelhalt än
den som beräknas ur formeln FeS. Berzelius, som
även visade att svavelöverskottet var variabelt,
antog magnetkisen vara en förening av växlande
mängder FeS och FeS<sub>2</sub> och ansåg sig därigenom ej
behöva betrakta detta fall som något undantag från
lagen om de kemiska föreningarnas konstanta
sammansättning. Magnetkisproblemet har sedan dess
diskuterats otaliga gånger, varvid talrika förklaringar och
formelförslag hava framkastats. Många ha ansett
magnetkisen som en särskild förening utan något
samband med FeS. År 1925 utförde Alsen en
röntgenundersökning på FeS och magnetkis och ansåg
sig kunna påvisa att magnetkis är en fast lösning av
svavel i FeS. Alsen ifrågasatte endast lösningar av
substitutions- och additionstyp och ansåg sig kunna
fastslå den förra av dessa typer. När svavel löste
sig i FeS-gittret krympte detta starkt och Alsen
förklarade detta därigenom att svavelatomerna, som
alltså vid substitutionen ersatte en del av
järnatomerna i gittret, hade mindre dimensioner än de senare.

<img 1>
Fig. 3. Funna och beräknade täthetsvärden för fasta
lösningar av svavel i FeS.
</img>

Det är emellertid troligt, att järn- och svavelatomerna
ha ungefär samma atomradie och därigenom
blir en förklaring av gitterkryrnpningen genom
substitution ej möjlig. I avsikt att ytterligare studera
denna fråga, påbörjade författaren för ungefär ett år
sedan en serie undersökningar, av vilka framgår att
substitution är utesluten. Däremot förklaras alla
iakttagna företeelser väl, under antagandet att i
gittret vissa järnatomer falla ut. Härigenom ökas
svavelhalten och de uppkomna tomrummen förorsaka en

sammandragning av gittret. Fig. 3 visar som
exempel spec. viktens beräknade förlopp under
förutsättning av substitution och subtraktion. De observerade
täthetsvärdena, representerade av cirklarna, äro i
mycket god överensstämmelse med antagandet av
subtraktion. Med stigande svavelhalt uppstå allt
flera tomrum där förut järnatomer befunnit sig.
Svavelhalten kan ökas till omkring 55,5 atomprocent
svavel och vid denna sammansättning äro 20 procent
av järnatomerna ersatta med tomrum.

Antalet hittills kända representanter för denna typ
av fasta lösningar är ännu litet. Ungefär samtidigt
med och oberoende av undersökningen av FeS
erhöllo Jette och Foote vid studium av FeO resultat,
som måste tydas på likartat sätt, ehuru den av dessa
forskare givna tolkningen var något olika. Här
inträffar det egendomliga, att någon järnoxid med
sammansättningen FeO ej existerar, utan att gittret
alltid innehåller färre järn- än syreatomer. De förra äro
delvis utfallna och resultatet blir en oxid med större
syrehalt än vad som motsvarar formeln FeO.

Slutligen tyda författarens undersökningar på att
järnseleniden FeSe löser selen under utfall av
järnatomer. Det är att vänta, att antalet kända
subtraktionslösningar inom kort ökas; det experimentella
påvisandet av tomrummen i gittret är emellertid
förenat med ganska stora praktiska svårigheter.

Som redan tidigare framhölls, förefaller det för
närvarande som om det ej skulle vara möjligt att
draga några gränser mellan fasta lösningar och
kemiska föreningar. Man får alltså tänka sig, att vid
förening av två eller flera grundämnen, homogena
produkter med inom vissa gränser varierande
sammansättning kunna bildas. Vid vissa
sammansättningar kunna bestämda gittertyper utbildas, men
dessa gitter kunna ofta lösa någon eller flera av
komponenterna genom substitution, addition eller
subtraktion. I vissa fall är sammansättningen fixerad
av fordran på elektroneutralitet, men även i sådana
fall kan en upplösning av neutrala atomer eller
molekyler äga rum. Det förefaller alltså som om en
gemensam benämning för kemiska föreningar och fasta
lösningar vore nödvändig, en benämning, som ej
nödvändiggör konstant sammansättning hos de förra och
som samtidigt fordrar homogenitet hos de senare.
Vid de arbeten rörande dessa frågor, som ha utgått
från Stockholms högskola, har den från termodynamiken
hämtade termen <i>fas</i> fått göra denna tjänst, och
det förefaller som om en mera adekvat benämning ej
står att finna.

</chapter>
<chapter name="NOTISER">
<h3><i>NOTISER</i></h3>
<b>Chefsskifte vid Asea.</b> Direktör Sigfrid Edström, som
i 30 år varit chef för Asea, kommer med utgången av
detta år att lämna befattningen som verkställande
direktör i bolaget. Han inträder i stället som ordförande
i bolagets styrelse efter amiral Sten Ankarcrona, som
enligt egen önskan då avgår från denna post. Till
verkställande direktör efter direktör Edström har
utsetts vice verkställande direktören Arthur Lindén och i
samband härmed övertager ingenjör Conrad Hamberg
befattningen som chef för bolagets försäljningsavdelning
och ingenjör Ragnar Liljeblad posten som dess tekniska
direktör.

<b>Chalmers tekniska institut</b> har nu utgivit katalogen
för höstterminen 1933. Antalet inskrivna elever utgör
i högre avdelningen 413, därav i 4:e årskursen 82, i 3:e
93, i 2:a 110 och i 1:a 128. Fördelningen mellan de
olika fackavdelningarna är följande: mekanik 80, kemi
63, skeppsbyggnad 14, husbyggnad (endast tre årskurser)
10, elektroteknik 116 samt väg- och vattenbyggnad
130. Antalet inskrivna elever i lägre avdelningen
utgör 222, därav i 3:e årskursen 64, i 2:a 80 och i
1:a 88.

<b>En fotoelektrisk belysningsmätare</b> för fastställande
av exponeringstiden vid fotografering beskrives i
VDI-Zeitschrift (11 november). Instrumentet, som har
erhållit namnet Ombrux, innehåller en fotocell av
spärrskikttyp (jfr Teknisk tidskrift 1932, sid. 342). Denna
belyses genom en lins, och en gallerbländare, inskjuten
mellan linsen och cellen, begränsar de infallande
strålarna till ungefär samma infallsvinkel, som objektivet
ger i en fotografisk kamera. Den fotoelektriska
strömmen åstadkommer ett visst utslag å en galvanometer,
vars skala är graderad på sådant sätt, att den anger
exponeringstiden vid bländaröppningen f/9 och vid
sensibiliteten 23 Scheinergrader hos negativet.
Instrumentet har två mätområden. Vid stora ljusstyrkor gör
visaren omedelbart ett avläsbart utslag, medan man vid
små ljusstyrkor och i artificiellt ljus måste koppla in
det finare mätområdet genom intryckning av en knapp.
Man har försökt förenkla omräkningen till andra
bländaröppningar och andra känslighetsgrader hos
negativet genom att insätta en irisbländare fore fotocollen.
Härigenom förändras emellertid bildvinkeln med
bländaröppningens storlek, och det anses riktigare att
alltid arbeta med samma bild vink el. De nödiga
omräkningarna låta sig lätt verkställa med lätthanterliga
tabeller, med vilka man ur instrumentets utslag,
bländaröppningen och sensibiliteten snabbt kan beräkna
exponeringstiden.

<b>Tyska riksbanorna öppna egen fyglinje.</b> Den 1
november öppnade de tyska riksbanorna en flyglinje
mellan Berlin och Königsberg. Enligt VDI-Zeitschrift
(11 november) skall linjen trafikeras med
nattflygpostturer i båda riktningarna, varigenom man inbesparar
ett nattsnälltågspar. Riksbanorna ha beslutat, att i de
fall liknande tågindragningar av ekonomiska skäl skulle
visa sig nödvändiga, genom inrättande av postflygrouter
skaffa ersättning för de bortfallande förbindelserna.

<b>Engelska bostadshus av stålplåt.</b> Enligt Industrial
Britain (oktober 1933) har ett stort brittiskt skeppsvarv
förvärvat licens för tillverkning av bostadshus av
stålplåt. Husen, som förses med alla bekvämligheter, lära
kunna uppföras av två man på 16 timmar. Väggarna
bestå av dubbel plåt med ett mellanskikt av
värmeisolerande material. Ett försökshus kommer att utställas
i Newcastle i den närmaste framtiden. Typen
innehåller tre rum, diskrum och badrum. I den nämnda
byggnadstiden ingår emellertid ej installation av
ledningar eller tapetsering.

<b>En Påluppdragare.</b> En tysk firma har konstruerat
en för uppdragning av pålar, spånter o. d. avsedd
apparat, vars utseende framgår av här meddelade ritning.
Slagverkan lär vara överraskande stor trots den låga
totalvikten, den korta slaglängden och den låga
energiförbrukningen. Den av cylindern <i>a</i> drivna kolven <i>b</i>
utövar en viss slagverkan på huvudet <i>c,</i> vilken överföres

via bygeln <i>d,</i> krysslänken <i>e</i> och tången <i>f</i> till det
föremål som skall uppdragas. Bygeln och huvudet äro i
beröringsstället halvcirkelformade, varigenom
böjningspåkänningar i dragriktningen och därmed följande
energiförbrukning förhindras.

Den lätta kolven manövreras automatiskt av en
ventilanordning i cylinderns botten och drives med stor
sluthastighet mot huvudet. Den i ventilhuset <i>g</i>
anordnade ventilen <i>h</i> frilägger inströmningsöppningen
vid lägsta kolvläget. När kolven passerat
utblåsningsöppningarna <i>l,</i> inträder ett plötsligt tryckfall i cylindern,

<img 1>
Påluppdragare.
</img>

varigenom ventilen omkastas, resp. inloppsventilen
stänges. Samtidigt friläggas kanalerna <i>2,</i> så att i
cylindern kvarvarande drivmedel (ånga eller luft) kan avgå
vid kolvens återgång till bottenläget. När kolven täcker
dessa kanaler, inträder kompression i cylindern, vilken
har till följd, att ventilen åter omkastas och ett nytt
slag påbörjas. Urborrningarna <i>3</i> äro avsedda till
avlopp för luften ovanför kolven, så att ingen kompression
inträder i slutet av slaget.

Kolven är, som nämnts, mycket lätt, så att den för
kolvens egen rörelse erforderliga energien är ringa.
Apparaten börjar därför arbeta redan vid ett övertryck
hos drivmediet av 0,2 kg. Högsta tillåtna trycket utgör
10 kg. Luftåtgången uppgives till ca 5 m<sup>3</sup> fri luft pr
min. För hindrande av ventilens igenfrysning under
den kalla årstiden bör antingen ånga eller förvärmd
luft användas.

Apparaten Upphänges mellan pålen eller spanten och
ett vindspel. De spända tryckfjädrarna utjämna
spänningarna vid kolvsjaget och förhindra vibrationernas
fortplantande till spelet. Krysslänken e förhindrar
böjningspåkänningar i pålen eller spanten, även om
dragriktningen ej skulle sammanfalla med pålens
längdriktning. De för slitning mest utsatta delarna kunna
lätt utbytas på arbetsplatsen.

<b>Stål- och järnnormerna.</b> I referatet av diskussionen i
teknologföreningen av förslaget till stål- och järnnor-
mer (häfte 44) hade referenten givit bergsingenjör G.
Malmbergs yttrande en tolkning, som denne funnit
vilseledande och därför till rättelse brevledes meddelat
följande: "Jag nämnde, att de värden på utmattningsgränsen
som överingenjör Wiberg meddelat voro så
försiktigt valda, att man kunde påräkna att de respektive
konstruktionsstålen under alla förhållanden uppfyllde
desamma. Ingenjör Wibergs värden skulle därför kunna
införas i normerna såsom en ledning åt konstruktörerna
på samma sätt som i normerna angivits ett fullt
betryggande värde på sträckgränsen. I likhet med
sträckgränsen skulle således utmattningsgränsen ej anses som
garantivärde som krävde provning. Mot denna min
uppfattning invände professor Ljungberg att det var
toppvärdena som för konstruktörerna vore avgörande."

<b>Kololjor som bränsle i sjöångpannor.</b> Engineering
(10 november) refererar ett föredrag som nyligen hållits
inför Institution of Engineers and Shipbuilders in
Scotland över användningen i marinen av brännoljor,
framställda ur kol. Försök att bränna stenkolstjära i
sjöångpannor gjordes redan på 1860-talet men ledde ej till
bestående resultat. När man inom brittiska marinen
år 1912 beslöt övergång från kol- till oljeeldning insåg
man även betydelsen av en inhemsk oljeproduktion,
vilken till en början grundade sig på Storbritanniens
tillgång på oljeskiffrar. Av dessa gåvo de skotska skiffrarna
användbara oljor med låg svavelhalt, men skifferoljan
kan numera ej konkurrera med de billigare importerade
oljorna. Man har även gjort försök att använda
blandningar av stenkolstjära med bergoljeprodukter, vilket
man till en början ansåg omöjligt, såvida ej tjäran var
fri från naftalin. Senare fann man, att en halt av 7 à 8
% naftalin tvärtom var nyttig, enär den nedsatte
blandningens viskositet. Man har alltså kunnat använda
stenkolstjära med ända till 24 % naftalin, om tjäran
blandats med dubbla volymen Trinidadolja.

Man har även funnit, att oljor, erhållna vid
lågtemperaturdestillation av kol, äro användbara i blandning
med importerade oljor, under förutsättning att
vattenhalten ej överstiger 0,7 %. Dessa tjäroljor innehålla
emellertid fenoler, som böra avlägsnas, om man skall få
tillräckligt högt bränslevärde å oljan. Den tillgängliga
kvantiteten av dessa oljor (ca 7 000 ton pr år) är
emellertid alldeles för liten. Oljeutbytet blir avsevärt större
vid kolhydreringsprocesserna (ca 1 ton olja pr 3 1/2 à 4
ton kol), men man kan genom dessa processer till
relativt ringa merkostnad framställa högvärdigare
produkter än brännolja.

Vad slutligen angår eldning med en blandning av
kolpulver och olja, som för något år sedan lät rätt mycket
tala om sig, synes man numera betvivla detta bränsles
lämplighet vid den forcerade eldning som förekommer
till sjöss. Sot- och flygaskeavsättningen i eldstäder och
på tuber lär nämligen vara besvärande.

<b>Nytt system för lättmetallkolvar.</b> I en skrift "Neue
Wege im Kolbenbau" (Verlag Deutsche Motor-Zeitschrift,
Dresden) har dipl.-ing. Ernst Mahle, Stuttgart,
framlagt ett nytt system för konstruktion av kolvar till
förbränningsmotorer, som är avsett att utnyttja såväl
lättmetallkolvarnas som gjutjärnskolvarnas fördelar.

Förf. påvisar, att av de tre huvudproblemen i
kolvtekniken (kraftöverföring, kolvstyrning och tätning)
tätningsproblemet intill senaste tid vållat de största
bekymren. Lättmetallkolvarna ha erbjudit svårigheter
främst emedan de i förhållande till gjutjärnskolvar ha
relativt liten avnötningshållfasthet och ringa hårdhet i
varmt tillstånd, speciellt vid de höga temperaturer och
tryck som råda i kolvringspartiet. Deras fördelar ligga
bl. a. i bränslebesparingen och den lägre temperaturen.
Förf. har nu föreslagit, att själva ringpartiet skall
utföras av gjutjärn, vilket är möjligt, om man använder
ett special järn med samma värmeutvidgning som

lättmetallen. Gjutjärnsdelarna skulle alltså ingjutas i
kolven, vilken i övrigt utföres av lättmetall.

<b>Silicosisfrågan i ny belysning.</b> Dr W. R. Jones har
inför British Association framlagt nya rön i
Silicosisfrågan (Eingineering, 10 november), vilka, om de vinna
bekräftelse, torde medföra att uppfattningen om orsakerna
till denna yrkessjukdom får avsevärt revideras.
Silicosis eller stenlunga har hittills ansetts orsakad av
inandning av damm, innehållande fri kiselsyra, medan
bunden kiselsyra betraktats som ofarlig. Så är fallet
även i engelsk arbetarskyddslagstiftning, som föreskriver
särskilda skyddsåtgärder vid arbeten, i vilka kvarts,
kvartsit, sandsten, konglomerat och hornsten
förekomma, men däremot ej i sådana arbeten, där naturlig
sand eller vittrat berg hanteras.

Dr Jones hade emellertid funnit fall av silicosis hos
gruvarbetare i South Wales' antracitdistrikt, där
mineral eller bergarter innehållande fri kiselsyra ej
förekomma å arbetsplatserna. Detta föranledde en
kemisk-mineralogisk undersökning av lunginnehallet hos
personer, vilka vid obduktion konstaterats hava avlidit i
silicosis. Sammanlagt 29 lungor undersöktes, och dr
Jones fann därvid, att huvudmassan av mineralpartiklarna
utgjordes av fibrer av sericit, en kaliglimmer,
vilken ingår bl. a. i fyllitiska skiffrar. Detta mineral
kunde konstateras i alla de bergarter, med vilka de
silicosissjuka arbetat och förekom där i samma form och
kristallstorlek som i det undersökta lunginnehallet. Det
senare innehöll även fri kiselsyra i form av större eller
mindre kvartskorn men i ringare mängd än sericiten.
Ett av de största kvartskornen innehöll lika mycket
SiO<sub>2</sub> som 1 630 sericitfibrer. Dr Jones har konstaterat
talrika fall av silicosis hos arbetare som hantera
sericitförande bergarter, medan denna sjukdom stundom ej
alls förekommer hos de till tusentals man uppgående
arbetsstyrkorna vid platser, där bergarter med fri
kiselsyra bearbetas.

Dr Jones har med stöd av dessa erfarenheter
framkastat förmodandet, att silicosis framkallas genom
inandning av fibrösa mineral, sådana som sericit,
sillimanit och tremolit, eller av fri kiselsyra i nålformiga
kristaller.

<b>Också en konstindustri.</b> En engelsk firma, som bl. a.
tillverkar bakelitpanel till väggar, har på grund av
stegrad efterfrågan måst bygga ut sina anläggningar till det
dubbla. Panelen framställes av pappersark, som klistras
på varandra med bakelit; det översta arket utgöres av
en fotografisk reproduktion av en vackert ådrad träyta.
Vi få väl hoppas, att plywoodexporten inte bringas på
fall genom denna nya uppfinning.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska ingenjörssällskapet i Storbritannien</b>
avhöll tisdagen den 21 september sitt sedvanliga
höstmöte på Svenska handelskammaren med åtföljande
kräftfest. Med anledning av åtskilliga
föreningsmedlemmars besök under sommaren i Sverige, hade
höstsammanträdet måst uppskjutas, och det var därför i
säsongens elfte timme, som kräftorna införskrevos genom
Svenska Lloyd i Göteborg. Kvällens föredragshållare
var arkitekt Bengt Lundberg, som på ett ytterst elegant
och medryckande sätt kåserade om "Modernaste svensk
arkitektur" och då speciellt de senare årens händelser
på byggnadsområdet i Stockholm. Föredraget
beledsagades av charmanta ljusbilder och avslutades med en
ingående demonstration av de intressanta
byggnadsmetoder, som kommit till användning vid byggandet av
den nya Tranebergsbron. Vid kräftfesten underhöllos
sedan de danska och svenska ingenjörer med damer,
som talrikt mött upp, av den outtröttlige föredragshållaren,
som sjöng till luta och imiterade olika länders
varitéartister. Kvällen avslutades med sedvanlig
eftersits och ty åtföljande klappjakt, i skuggan av det
sagoomspunna Tower of London's närbelägna murar, på
sparsamt befintliga taxies. <tab><tab><tab><tab><tab><i>S. W.</i>

<b>Chalmersska ingenjörsföreningens Stockholmsavdelning</b>
besåg den 13 okt. på eftermiddagen byggnadsarbetena
för Tranebergsbron och Västerbron. Senare på kvällen
lämnade vid sammanträde i restaurant Rosenbad
arbetschefen hos hamnstyrelsen ingenjör David Anger en
redogörelse för byggandet av den nya Tranebergsbron.
Sammanträdet besöktes av ett 70-tal föreningsmedlemmar.

<b>Örebro ingenjörsklubb</b>
företog lördagen den 9 september<footnote>Referatet tidskriften tillhanda den  30 okt. <tab><i>Red.</i></footnote> en bilutflykt med
Wedevåg som mål. Ett halvt hundratal medlemmar
deltogo. Under vägen gjordes ett kort uppehåll i
Ullersäter för besök i Berg & Co:s mek. verkstad, som
omfattar en del specialtillverkningar, såsom en- och
tvåcylindriga motordressiner, dressintrallor,
velocipeddressiner, traktorer med släpvagnar för transport å
järnvägsstationer, kemiska eldsläckningsapparater,
motorsprutor osv. Alldeles särskilt intresse tilldrog sig
eldsläckningsapparaten "Tryggs" tillverkning, vars olika
arbetstempon kunde följas från plåtens tillklippning
till etiketternas anbringande på den färdiga apparaten.
Dennas effektivitet demonstrerades genom att släcka
ett försvarligt bål av ved och hyvelspån.

Det är obekant, när Wedevågs bruk, beläget ungefär
en mil söder om Lindesberg, först anlades, men redan
år 1539 ägdes det av bergsmännen Anders Skräddare och
Lasse Persson. Sedan genomgick det åtskilliga öden och
innehades av olika ägare, en tid även av staten.
Nuvarande ägare är Wedevågs bruks a.-b.

I det egentliga manufakturverket finnes en avdelning
för spiralborrar och en för handredskap med tillhörande
skaftfabrik. I en särskild anläggning tillverkas färger
och fernissor. Fördelade i grupper besågo deltagarna
under sakkunnig ledning de olika avdelningarna. Av
handredskap tillverkas grepar, skyfflar, spadar, hackor
m. m. Största intresset tilldrog sig tillverkningen av
grepar, som kräver väl bortåt hundratalet arbetsmoment,
innan av en stålstång och en björkplanka blivit en
färdig grep. Specialmaskiner av olika slag användas i
största utsträckning, men även manuell yrkesskicklighet
fordras vid detta arbete. Tillverkningen av
spiralborrar sker för att spara det dyrbarare specialstålet
genom sammansvetsning av detta med annat stål.
Borrarnas fräsning sker i specialmaskiner. Såväl
borrarnas som handverktygens, särskilt greparnas,
värmebehandling i elektriska och andra värmeapparater var av
stort intresse.

I fabriken för färger och fernissor behandlades de
från skilda orter och länder erhållna råmaterialierna i
kokapparater, valskrossar, kvarnar med stål- och
porslinsstenar, kulkvarnar, blandningsmaskiner, separatorer
etc. till färdig färg resp. fernissa.

Bruket har också tegelbruk och jordbruk samt egen
elektrisk kraftstation.

Efter besöket i Wedevåg fortsattes färden till
Lindesberg där lunch intogs under brukets värdskap.
Disponent Cassel, Wedevåg, framhöll i ett tal bl. a., att det
kunde synas egendomligt med tillverkningar av så vitt
skilda slag som Wedevågs. Differentieringen medför
givetvis vissa nackdelar men även fördelar. En kris,
som t. e. den närvarande sätter i allmänhet icke in
samtidigt och lika häftigt på alla områden. En viss

"fasförskjutning" har givit sig till känna, så att bruket har
kunnat i stort sett sysselsätta lika många arbetare
under hela tiden.

Ingenjörsklubbens ordförande rektor W. Hallström
framförde klubbens tack till såväl Wedevågs bruk som
Berg & C:is mekaniska verkstad, varpå hemfärden så
småningom anträddes. <tab><tab><tab><tab><tab><i>H. S.</i>

<b>Skånska ingenjörsklubben.</b>
företog fredagen den 20 oktober en utfärd i två för
ändamålet hyrda omnibussar, som transporterade bortåt
60 klubbmedlemmar från Malmö till Arlövs
sockerfabrik, där ytterligare ett 10-tal ledamöter tillstötte.
Under ledning av fabrikens ingenjörer med disponent
A. Fritsch i spetsen besågos såväl den pågående
råsockertillverkningen som den nya ångkraftcentralen.
Efter återkomsten till Malmö höll klubben
sammanträde på Kungsparkens restaurang under
ordförandeskap av direktör H. M. Molin. Till medlemmar av
klubben hade styrelsen invalt ingenjör Bengt Grauers,
överingenjör Egon Gummeson, disponent Malte
Neuendorf, direktör Ernst Wehtje och civilingenjör Paul
Åberg. Aftonens föredrag hölls av ingenjören vid Södra
Sveriges ångpanneförening Ludvig Josefsson om
"Ångkraftanläggningen vid sockerfabriken i Arlöv". Talaren
erinrade om att nämnda anläggning är Svenska
sockerfabriks-a.-b:s största, omfattande såväl råsockerfabrik
som raffinaderi, båda med gemensam ångkraftanläggning.
Det nuvarande komplexet uppfördes 1896, sedan
en eldsvåda ödelagt de förutvarande byggnaderna.
Pannutrustningen utgjordes då av 16 ångpannor, av
vilka 12 använts före branden och 4 nyanskaffats.
Verkningsgraden var cirka 67 %. Kraften alstrades medelst
kolvångmaskiner, av vilka 4 st. om sammanlagt 1 050
hkr drevo elektriska generatorer, alstrande dels
3-fasström för motordrift, huvudsakligen i raffinaderiet, dels
likström för belysningen, de andra drevo direkt pumpar
och arbetsmaskiner, huvudsakligen i råsockerfabriken.
Avloppsångan användes för kok- och värmeapparater.
Fram till 1910 hade ytterligare två ångpannor måst
anskaffas, men då uppträdde Sydsvenska kraft-a.-b. som
energiförsäljare till så gynnsamma priser, att man fann
sig böra ställa hela ångkraftcentralen i reserv. Ungefär
samtidigt övergick man för de pannor, som fortfarande
behövde hållas i gång, från eldning för hand till
automatisk eldning. Pannanläggningens verkningsgrad steg
till 73 %. Sedermera visade det sig, att om den för
kok- och andra värmeändamål erforderliga ångan först
fick driva en turbogenerator, man var i stånd att alstra
elektrisk energi till lägre pris, än man fick betala till
Sydsvenska kraft-a.-b. Jämte turbogeneratorn om 800
kW installerades en ångackumulator om 330 m<sup>3</sup>. Mot
slutet av 1920-talet försämrades ångekonomien på
grund av pannornas ålder, varför en ombyggnad beslöts
jämte fullständig elektrifiering av båda fabrikerna. Två
nya pannor installerades under åren 1932--33, vardera
med 460 m<sup>2</sup> eldyta, 30 atö och en ångtemperatur av
375 grader. Samtidigt installerades en ny
turbogenerator om 1 600 kW. Denna går under
råsockerkampanjen såsom mottrycksturbin med ett mottryck av 3
åto, men under raffinadperioden såsom mottrycksturbin
med avtappning, varvid mottrycket är 0,8 åto och
avtappningstrycket 2,5 atö. För att bereda plats för de
nya pannorna borttogos några av de gamla, men
dessutom måste taket höjas 10 meter. Talaren redogjorde
för de mycket omfattande mätningar av ang- och
effektförbrukning under dygnets olika skift såväl under
råsocker- som raffinadkampanjerna, vilka föregått valet
av panntyp, ångtryck osv. Härvid hade hänsyn måst
tagas även till möjligheten att få in socker i
matarvatthet. Verkställda prov av anläggningen hade visat,
att densamma fungerade fullt tillfredsställande och i
överensstämmelse med kalkylerna.

Ordet överlämnades nu till disponent A. Fritsch, som
i ett kortare anförande redogjorde för sockerfabrikens
utveckling under de gångna årtiondena. Han nämnde
bl. a., att bränsleförbrukningen, som i början var 0,38
gånger betornas vikt, successivt nedpressats till 0,05
av betvikten. Avverkningen har stigit från 72 till
1 800 ton betor per dygn. Det allra viktigaste
framsteget ligger dock icke i fabriken utan i själva
sockerbetan, vars sockerhalt genom förädling kunnat höjas
från 10 à 11 % år 1870 till 17 à 18 % numera. I år har
den t. o. m. nått 19 %.

Flertalet av de närvarande kvarstannade för
intagande av gemensam supé, följd av samkväm med
åtskilliga tal, något sång och en i allo angenäm stämning.
<tab><tab><tab><tab><tab><tab><tab><tab><tab><i>F. M.</i>

</chapter>
<chapter name="PERSONALNOTISER">
<h3><i>PERSONALNOTISER</i></h3>
Ingenjör <b>E. Otto Eriksson,</b> nu ritkontorschef vid Carl
Holmbergs mek. verkstads a.-b., Lund.

<b>IN MEMORIAM</b>

Civilingenjör <b>Carl Gustaf Carlquist,</b> f. 1857, avled i
Råsunda den 28 okt. 1933.

Civilingenjör <b>John Teodor Enequist,</b> f. 1858, avled i
Brooklyn den 27 okt. 1933.

Ingenjör <b>Wilhelm Janson,</b> f. 1860, avled i Stockholm den
25 okt. 1933.

Civilingenjör <b>Axel Bernhard Wahrholm,</b> f. 1836, avled
i Stockholm den 31 okt. 1933.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningens för Skeppsbyggnadskonst</b> ordinarie
höstsammanträde äger rum i Stockholm å föreningens lokal,
Brunkebergstorg 20, lördagen den 25 november 1933 kl.
2,30 e. m. <sp>Program:</sp> 1) Val av justeringsmän. --
2) Inval. -- 3) Förslag av styrelsen att ändra
arbetsordningens §§ 1 och 2 avseende utvidgning av avdelningens
verksamhet att även omfatta flygteknik. -- 4) Meddelande från
valkommittén. -- 5) Val av styrelse för år 1934. -- 6) Val
av ledamöter och suppleant i föreningens styrelse för år
1934. -- 7) Val av klubbmästare och vice klubbmästare
för år 1934. -- 8) <i>"Omfattningen av svetsningen inom
skeppsbyggeriet",</i> föredrag av civilingenjör
<sp>K. Ringdahl.</sp> -- 9) <i>"Försök angående vindförhållanden vid
fartygsbryggor",</i> meddelande av professor <sp>I. Malmer.</sp> --
10) <i>"Moderna metoder för bärgning på stora djup",</i>
föredrag av civilingenjör <sp>B. Domeij.</sp> -- Efter
sammanträdets slut (beräknad tid kl. 6,15 e. m.) serveras
gemensam middag (å ca kr. 4:50) i föreningens lokal; därefter
samkväm, varunder mariningenjör H. Qvistgaard kåserar
över "Minnen från Fylgias långresa 1932--1933".

<b>Tekniska föreningen i Hälsingborg</b> sammanträder å
Grand hotel i Hälsingborg lördagen den 18 november 1933
kl. 7,30 e. m., varvid bl. a. förekommer föredrag med
ljusbilder av direktör <sp>Tage Bilde</sp> över <i>"Tidsenlig
betonganvändning".</i> -- Diskussion. -- Supé med samkväm.

<b>Tekniska föreningen i Gefle</b> sammanträder å Grand
hotell lördagen den 18 november 1933 kl. 7,30 e. m., varvid
bl. a. förekommer föredrag av överingenjör <sp>O. Wiberg,</sp>
Finspong, över <i>"Naturscenerier i färgfilm".</i> -- Supé med
eftersits.

<b>Tekniska föreningen i Jönköping</b> sammanträder lordagen
den 18 nov. 1933 kl. 19 å Stora hotellet, varvid bl. a.
förekommer <i>"Mekaniska vibrations företeelser",</i> föredrag med
ljusbilder av ingenjör <sp>Sven Lundberg,</sp> Göteborg.


</chapter>
<chapter name="TEKNISK TIDSKRIFT
HÄFT. 47 ÅRG. 63 25 NOV. 1933">
<h1>TEKNISK TIDSKRIFT</h3>
<h2>HÄFT. 47 ÅRG. 63 <tab>25 NOV. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Den nya atommekaniken, av O. Klein. -- Tidskriftsnytt inom mekaniska och elektriska facken.
-- Notiser. -- Tekniska föreningar. -- Sammanträden.

</chapter>
<chapter name="DEN NYA ATOMMEKANIKEN.
ÅRETS NOBELPRISUTDELNING I FYSIK.">
<h2>DEN NYA ATOMMEKANIKEN.</h2>
<h3>ÅRETS NOBELPRISUTDELNING I FYSIK.

Av <sc>O. Klein.</sc></h3>
I år utdelas visserligen två nobelpris till tre
teoretiska fysiker, och dock kan man lugnt säga, att det
är en gemensam forskarbragd, och en forskarbragd
av ovanliga mått även för ett nobelpris, som
prisbelönas. Trots att var och en av de tre männen är en
säregen forskarpersonlighet, äro deras stora bidrag till
den teoretiska fysiken ytterst nära förknippade med
varandra; jag skall därför i det följande nöja mig
med att antyda hur var och en av dem gripit sig an
med saken och för övrigt med avseende på
problemställningar och resultat hålla mig till en gemensam
översikt.

Alla ha säkert hört talas om den nya mekanik, som
skapats på grundval av den Bohrska atomteorien,
och vilken på ett liknande storslaget sätt
sammanfattar vår tids rika vetande på atomfysikens område
som en gång i tiden den Newtonska mekaniken
samlade kunskapen om stjärnornas rörelser under
enhetliga synpunkter. En kort tillbakablick på denna
gamla mekanik är kanske inte ur vägen när det
gäller att antyda vari det nya i atommekaniken består.

På Newtons tid hade man samlat ett otal erfarenheter
beträffande de vanliga kropparnas rörelser och
jämviktsförhållanden, men framför allt hade
företeelserna på stjärnhimlen tilldragit sig tänkande
människors uppmärksamhet. Endast kort tid hade ju
förflutit sedan Kopernikus ställt den gamla
världsbilden på huvudet, och ännu närmare låg tiden för
kikarens uppfinning. Newtons bedrift bestod i att bringa
all denna kunskap in under en och samma synvinkel;
överallt fann han yttringar av samma enkla
rörelselagar, enligt vilka ändringarna i ett system av
kroppar entydigt kunna uträknas, när man känner
kropparnas lägen och hastigheter i ett givet ögonblick.

I vår tid har man å ena sidan haft kemiens rika
kunskapskällor att ösa ur och å andra sidan
resultaten av de allt djärvare och säkrare experiment, som
genom elektriska och optiska försöksanordningar
skaffat oss en ingående kännedom om en mängd
förhållanden rörande enstaka atomer, som en förgången
tids människor säkert skulle ha hänfört till sagans
värld. Alla dessa senare experiment, varav särskilt
upptäckten av minsta elektriska partiklar,
grundbeståndsdelar av allt slags materia, skall nämnas,
tvingade forskarna att till det yttersta fortskrida
längs den väg, som redan de gamla atomistikerna
utstakat: strävan att återföra de kvalitativa ändringarna
i vår omgivning -- avdunstning, frysning,
kemiska omvandlingar -- på ändringar av mekanisk
natur i atomernas värld. Hela kemien skulle enligt
denna uppfattning té sig som en atomernas
tagfattlek, och man borde på ett liknande detaljerat sätt
kunna redogöra för en kemisk reaktions förlopp som
man kan beräkna månens vandring på himlavalvet.

I själva verket kom man ofantligt långt på denna
väg, och mycken halvgenomtänkt filosofisk skepsis

<table>
<td c><img 1></img><td c><img 1></img><td c><img 1></img>
<td c>W. Heisenberg.<td c>P. A. M. Dirac.<td c>E. Schrödinger.
</table>
bragtes på skam genom djärvt och ihärdigt
forskningsarbete, men det allra märkligaste var, att man
till sist lyckades tränga fram ända till den definitiva
gränsen för hela detta åskådliga betraktelsesätt, vars
tillvaro visserligen anats, men vars närmare
belägenhet och beskaffenhet ändå var sådan, att det kostade
en trettioårig kamp innan fysikerna slogo sig till ro
vid densamma.

Det visade sig sålunda, att den i ögonen fallande
skillnaden mellan kemiska omvandlingar och
mekaniska ändringar -- de senares oförmedlade och i
verkligheten oanalyserbara språngnatur i motsats
till de förras jämna övergångar -- bottnar i något
djupt, att kemien sålunda lämnar ett lika
fundamentalt bidrag till vår kännedom om naturens
lagbundenhet som den gamla rörelseläran.

Det var genom Plancks upptäckt av den riktiga
värmestrålningslagen och framför allt genom Bohrs
djupgående analys av atomernas byggnad som denna
gräns blev uppenbar. Denna insikt skapade ett
egendomligt motsatsförhållande, som blev den
jordmån i vilken Bohrs filosofiska geni utvecklade sig
till allt större klarhet och omfattning. Det blev
nödvändigt att balansera mellan kravet på att fortsätta
det mekaniska betraktelsesättet långt in i
atomernas värld och faran för att taga för handgripligt på
de bilder av atombyggnaden, som man sålunda
fördes till. I denna anda utfördes det vetenskapliga
storverk, som man med rätta kallar den Bohrska
atomteorien.

Den unge tysken Werner Heisenberg, som under
vintern 1924--1925 arbetat hos Bohr i Köpenhamn,
hade med kraft och fin intuition tillägnat sig denna
anda, då han sommaren 1925, driven av behovet att
finna ett verkligt klart och koncist uttryck för de
tankar, som man efter Bohrs föredöme, men dittills
mera på känn och kvalitativt, arbetade med, fick
en idé, som skulle visa sig vara av största bärkraft.
Enligt Bohrs teori finns för varje atom ett antal mer
eller mindre energirika tillstånd, i vilka den
stationärt kan uppehålla sig. Genom en övergångsprocess,
som icke närmare kan analyseras, men vars resultat
kan iakttagas, går atomen då och då över från ett
av dessa tillstånd till ett annat. Det är dessa
övergångsprocesser, vilka kunna uppfattas som de
enklaste möjliga kemiska tillståndsändringarna, som ge
upphov till allt det ljus vi se. Bohr hade upptäckt en
egendomlig korrespondens mellan dessa
övergångsprocesser och partiklarnas rörelser i de bilder man
gjort sig av atomerna. Denna korrespondens bildar
den symboliska bron över den avgrund, som skiljer
den mekaniska och den kemiska sidan av naturen åt.
Heisenbergs idé, vars precisa innebörd knappast kan
uttryckas utan matematikens hjälp, gick nu ungefär
ut på att man icke allenast borde kunna tala om en
korrespondens mellan de egenskaper, som
känneteckna en atomövergång, och egenskaperna hos
motsvarande atompartikels rörelser, utan att denna
korrespondens borde utsträckas till själva räknelagarna,
med vars hjälp de olika egenskapernas samband
kunna uttryckas.

Med detta sitt arbete hade Heisenberg lagt den
säkra grunden till atommekanikens lärobyggnad,
men ännu återstod mycket innan denna kunde anses
som fullbordad. Dirac var när Heisenbergs arbete
utkom, en ung engelsk ingenjör, som för något år
sedan slagit sig på vetenskapliga studier i Cambridge.
Tack vare en underbar förmåga att intuitivt
genomskåda matematiska samband såg han hastigt hur
man genom att konsekvent uppfatta alla de storheter,
som ingå i den vanliga mekaniska beskrivningen av
naturen, som rena symboler, kunde utveckla
Heisenbergs tankar till en allmän teori för atomprocesserna.
Medan exempelvis en hastighet i vår gamla mekanik
utan vidare kan uppfattas som ett tal, har symbolen
hastighet i Diracs teori i första hand blott det
gemensamt med sin åskådliga namne, att den uppträder på
ett liknande sätt i de ekvationer, som läggas till
grund för den matematiska beskrivningen av
verkligheten. Den nya mekanikens avvikelser från den
gamla mekaniken komma nu i enlighet med
Heisenbergs ovannämnda räknelagar tillsynes däri, att
resultatet av en multiplikation av symbolerna på ett
bestämt sätt beror av faktorernas ordningsföljd.

Som man ser befinna vi oss i dessa teorier på ett
högst abstrakt plan, och även om man hastigt
uppnådde många vackra, konkreta resultat var det inte
så lätt att allmänt utveckla sambandet mellan de
symboliska, matematiska operationerna och den
verklighet man ville beskriva. Här gjorde nu
Schrödinger sin stora insats i utvecklingen, i det han
påvisade nya möjligheter att åskådliggöra de
svårfattliga atomprocesserna.

Det var ett föredrag år 1926 i Zürich, där han då
var professor, om nobelpristagaren de Broglies ett år
tidigare utkomna arbete, där denne hade sökt att
påvisa vågföreställningens betydelse för atomfysiken,
som ledde Schrödinger in på en fruktbar tanke.
Kunde det inte tänkas att atomernas avvikelser från
den vanliga mekaniken hade samma orsaker som den
välkända omöjligheten att vid ljuset begagna
begreppet ljusstråle när det gäller att beskriva försök, där
apparatdimensionerna i något avseende närma sig
till ljusets våglängd? I så fall borde den verkliga
atommekaniken bestå i en vågekvation, som endast
i den geometriska optikens gränsfall gav samma
resultat som den vanliga mekaniken, medan man i
allmänhet måste vara förberedd på helt omekaniska
interferensfenomen. På grundval av de Broglies
spekulationer lyckades det Schrödinger att finna en
sådan vågekvation, och han kunde visa att
atomernas stationära tillstånd äro att uppfatta som en
periodisk vågrörelse av liknande natur som ett
musikinstruments egensvängningar. Senare fann man andra
ännu mera slående interferensfenomen, t. e. att
elektroner reflekteras på liknande sätt mot ett gitter som
röntgenstrålarna. Vidare kunde Schrödinger visa att
hans teori, söm till sin utgångspunkt avvek så starkt
som möjligt från den Heisenbergska teorien, i alla
fall är matematiskt ekvivalent med denna.

Detta stora framsteg satte många myror i
huvudet på fysikerna, i det icke så få med Schrödinger
trodde att man nu hade övervunnit den diskontinuitet,
som Planck släppt in i de fysiska lagarna. Fast
detta på intet sätt var fallet, i det de Broglie-Schrödingervågorna
snart visade sig vara lika symboliska
som den Heisenberg-Diracska teoriens storheter, hade
man dock genom Schrödingerekvationen erhållit en
ny och djupare insikt i naturlagarna, som blev av
oskattbart värde; och genom en enastående
utveckling, i vilken framför allt Heisenberg, Dirac och Bohr,
men för övrigt ett stort antal forskare deltogo, fördes
man nu till en atommekanik, som icke blott med
avseende på matematisk elegans kan tävla med den
klassiska mekaniken, utan framförallt däri, att den
står som ett uttryck för erfarenheterna på atomfysikens
område, som icke kan tänkas vara direktare.

En av de egendomligaste sidorna i denna teori
kommer till uttryck i den Heisenbergska
obestämdhetsrelationen, enligt vilken varje försök att
bestämma en partikels läge i rummet medför en
obestämdhet i dess hastighet och vice versa. Det är denna
situation, som gör att mekanikens orsakslagar ha
måst ersättas med en statistisk beskrivning av
naturprocesserna, vilken dock är så beskaffad, att man
återfår vår gamla fysiks stränga orsakssammanhang
i den mån man kan försumma de Heisenbergska
obestämdheterna i jämförelse med grövre och mera
vardagliga försöksfel. Vid större krav på noggrannhet
stöter man emellertid ständigt på det av osäkerhetsrelationen
symboliserade motsatsförhållandet mellan
olika försöksanordningar, för vilket Bohr har präglat
ordet komplementaritet, och som medför att man
icke kan beteckna atomerna som objektivt
existerande på samma sätt som våra vanliga erfarenheters
grövre föremål. Iakttaga betyder nämligen att
påverka det man iakttager, och denna påverkan kan

enligt atommekanikens lagar icke göras så liten som helst.

Att den antydda märkvärdiga situationen
emellertid icke betyder någon gräns för forskningen visar
den blomstring både med avseende på det teoretiska
och det experimentella utforskandet av fysikens och
kemiens gåtor, som följt på och gått hand i hand
med den Heisenberg-Dirac-Schrödingerska teorien.
Av rikedomen på exempel skall här blott nämnas ett,
upptäckten av den positiva elektronen, vars existens
Dirac förutsagt som en yttersta konsekvens av den
storslagna sammansmältning av atommekaniken med
den Einsteinska relativitetsteorien, som han
åstadkommit.

<sc>Werner Heisenberg,</sc> som är född i München 1901,
studerade först i München hos Sommerfeld och senare i
Göttingen hos Born. Arbetade vintern 1924--1925 hos
Bohr i Köpenhamn, där han 1926 blev lektor i teoretisk
fysik vid universitetet. Är sedan 1927 ordinarie
professor i Leipzig.

<sc>P. A. M. Dirac,</sc> som är född i Bristol 1902, kom efter
avslutad ingenjörsutbildning i denna stad till St. Johns
College i Cambridge, där han studerade atomfysik hos
Fowler. Är sedan några år professor därstädes.
Arbetade liksom Heisenberg vintern 1926--1927 hos Bohr i
Köpenhamn.

<sc>Erwin Schrödinger</sc> föddes 1887 i Wien, där han efter
avslutade studier blev docent 1914. Var under åren 1920
till 1927 professor i Stuttgart och Zürich och blev
sistnämnda år Plancks efterträdare i Berlin. Har nyligen
mottagit en akademisk anställning i Oxford.

</chapter>
<chapter name="TIDSKRIFTSNYTT INOM MEKANISKA OCH
ELEKTRISKA FACKEN.
OKTOBER 1933.">
<h2>TIDSKRIFTSNYTT INOM MEKANISKA OCH
ELEKTRISKA FACKEN.</h2>
<h3>OKTOBER 1933.</h3>
<tab><tab><tab><tab><tab><tab><tab>(Copyright.)
För att befordra värmeöverföringen från rökgaser
till vätskor i rör förser man de senare med
instuckna vertikala s. k. Haagrör, vilka bestå
av ett inre och ett yttre rör, det senare helt
slutet och fyllt med en viss mängd vätska. Större
delen av Haagröret bestrykes av rökgaserna. Det
inre röret står upptill och nedtill i förbindelse med
det yttre. Ångbildning sker i det yttre, och ångan
stiger upp, avger sitt värme, kondenseras och
nedfaller i det inre för att ånyo gå ut i det yttre röret
nedtill. Värmeöverföringen blir härigenom intensiv.
(H. Flasdieck, Die Wärme, h. 42, s. 683.)

Vid kolhydrering kan man föreställa sig kolet som
en högmolekylär olja, och hydreringen sker i
sumpfasen, dvs. med dels flytande, dels ångformig
produkt. Kolet finmales och utröres med olja till en
pasta, som genom katalys påverkas av vätgas vid
200 at. Hydreringen sker vid 300 à 400° och
80 % av värmet hos reaktionsprodukterna återföres
till utgångsmaterialet. Svårigheter ha uppstått med
inkrusteringar av svavel järn vid kärl väggarna, vilka
avhjälpts medelst överdrag med Zn-Fe-legering.
Tillsatsvärmet erhålles från gaseldad förvärmare av
vätefast stål med 6 % Cr. Man står nu beredd att i
mycket stor skala hydrera kol. (Die Wärme, h. 40,
s. 657.)

Professor Hemptinne i Louvain har upptäckt, att
olja behandlad med elektriska urladdningar
(elektrionolja) undergår vissa fysikalisk-kemiska
reaktioner, som gör den mera lämpad som smörjolja.
Viskositeten blir mera konstant och lägre för olika
temperaturer, vilket medger högre kompression vid
cylindersmörjning och mindre oljeförbrukning samt
mindre mekaniska förluster och större säkerhet. Man
får vidare mindre friktionskoefficient, där ej flytande
friktion äger rum, ty elektrionoljan har större
molekylarvolym. Prov med flygmotorer ha visat mindre
förslitning än med ricinolja. (Petroleum, h. 40, s. 3.)

En dieselelektrisk bogserare Lectro är försedd med
tvenne 6-cyl. Mirrless 4-takts dieselmotorer om
vardera 300 hk vid 300 v/m med direkt insprutning, som
driva var sin kompoundgenerator för 250 V.
Propellermotorn har en effekt av 580 ahk vid 120--150
v/m. Motormanövreringen sker från bryggan enligt
ett nytt konstantströmsystem. Bogseraren är den
största, som kan passera Themsen-broarna. Den
startar från 0 till full fart på 45 s och stoppar från full
fart på 30 s. Full fart framåt till full fart back
utföres på 61 s. (A. Hardy, Electrician, h. 2889/2891,
s. 444, 501.)

Flamms fartygsstabilisator består av ett vertikalt
rör anbragt innanför fartygssidan ungefär där
fartyget är bredast, vilket når ner till fartygsbottnen
och upptill är slutet av ett lock. Genom locket går
ett rör, genom vilket luft kan inblåsas. Vid rullning
inblåsas korta luftstötar i takt med slingerrörelsen
då skeppssidan lutar mot vattnet. Därigenom
accelereras vattnet i röret nedåt, varigenom trycket
mot locket blir motsatt, och en stabiliserande kraft
uppstår. På en 53 t bogserare ha prov utförts med
svängningar upp till 7°. Jämvikt nåddes efter 65 s
utan och efter 12 s med detta stabilisatorsystem.
(W. Kohrs, Schiffbau, h. 19, s. 338. Shipbuilding &
Shipping Record II, h. 16, s. 366.)

För fläktar och pumpar kan man ombord i
fartyg använda kortslutna trefasmotorer. Släpringade
lämpa sig för andra fall såsom för vridning av
propeller och kranar o. dyl. Synkronmotor lämpar sig
för kylkompressorer. Generatorerna behöva ej
kuggväxel till ångturbinerna. Motorspänning 440 V
lämplig, men kan nedtransformeras efter behov. Borstar
och kommutatorer bortfalla, och hela anläggningen
blir enklare. (F. Smith, Marine Engineering, h. 10,
s. 368.)

I augusti har vid Sutton Codfield avprovats en
traktor för lantbruk försedd med speciella
lågtrycksringar, typ Dunlop. Traktorn går lika bra på väg
som i terräng. Framhjul och bakhjul äro olika
konstruerade. Framhjulsringarna äro djupt refflade
och väga 210 kg, under det att bakhjulsringarna, som

skola trycka undan jord och lera, äro släta och
väga 325 kg. Plöjning till ett djup av 400 mm med
enkel plog gick utan anmärkning. Fördelarna
anses vara de samma som vid vanliga lastbilar. (The
Engineer, h. 4048, s. 127 c.)

I Amerika har lanserats en fyrhjulig rälsomnibus
med plats för 35 passagerare. Varje hjulpar drives
av en 86 hk motor med överföring till hjulparet med
tre hastigheter upp till högst 113 km/h, och
motorerna manövreras gemensamt av föraren. Hjulen äro
försedda med stålringar fodrade med ett tjockt lager
av gummi innan de pressas på själva hjulet. Vagnen
kan även inrättas som sovvagn för 16 passagerare.
(Automotive Industries, 1933, II, h. 15, s. 421.)

Pullman Car Co. har provkört en ny snabbmotorvagn,
som väger ca 11,5 t och har 50 sittplatser,
Maximalhastigheten är ca 150 km/h. Den yttre
formen har utexperimenterats i vindtunnel. Hela
maskineriet har lokaliserats under vagnskorgen på sidorna
om främre boggien. Det består av tvenne 165 hk
motorer, som driva var sin axel utan differential men
med en automatisk överföring. Vagnskorgens
skelett är utfört av svetsat krom-molybdenstål och
beklädnaden av duraluminium. Fönstren gå ej att
öppna utan vagnen är försedd med särskild
ventilationsanordning. (Automotive Industries II h. 14.
s. 400.)

För Union Pacific Railroad har Pullman Car &
Mfg Co byggt ett komplett trevagnståg med
strömlinjeform fram och bak samt boggier mellan varje
vagn. Vagnskorgar och balkar äro av Al-legering
samt boggier av specialstål. I boggierna användes
även gummi. Vikten av hela tåget är 80 t, vilket
motsvarar en enda vanlig Pullman sovvagn.
Maximihastigheten är 177 km/h och medelhastigheten 145
km/h. Strömlinjeformen reducerar erforderlig effekt
vid 160 km/h med 33 %. Alla lyktor och visslor
etc. äro inbyggda, och fönstren ligga järns efter
väggarna. (E. Adams, Machinery III, h. 2, s. 67.)

Henschels provlok för Argentina har gått 30 000
km med godståg om max. 1 600 t och 950 t i medeltal.
Loket visade sig kunna gå 900 km med 1 100 t utan
att vattenförrådet förnyades. Vattenförbrukningen
var i medeltal 8 l/km, vilket betyder 94,5 %
besparing gentemot ett vanligt lok. Bränsleförbrukningen
är densamma trots bränslepump m. m., förvärmare
för tillsatsvatten m. m. Kondensorn räckte till för
temperaturer upp till 55°. Pannan var ren efter
30 000 km. Motsvarande vanliga lok visade 4 mm
pannsten. (Org. Fortschr. Eisenbahnwesen, h. 19,
s. 382.)

Siemens har levererat till Sovjet 9 enfas-ugnstransformatorer
för sammanlagt 245 000 A. Varje
transformator har en effekt av 11 400 kVA och de avses
för ugnar typ Miguet-Perron om 11 000 kW.
Spänningarna äro 36 750/25--55 V i 56 steg. Periodtal
50 p/s. Transformatorn består av en sparkopplad
regleringstrarisformator med 8 steg för grovreglering,
en mellantransformator för finreglering samt den
egentliga transformatorn utan uttag. Den första och
tredje ha sina kärnor förenade till en mantelkärna.
Tre transformatorer med ugnar äro alltid
sammankopplade till trefas eller två i Scotts koppling.
Transformatorvikt 50 t. (Elektrotechnische
Zeitschrift, h. 40, s. 967.)

Kompressorer för 3 kW utan vattenkylning räcka
för manövrering av strömbrytarna även i stora
elektricitetsverk. 10 l vid 1 at räcker för manöver av
en strömbrytare för 10 kV och 6 A. Trycket i
huvudbehållaren hålles mellan 7 och 5,5 at. Kopparrör
användes allmänt med speciallödning. Kompressorn
kopplas i allmänhet in blott en gång i dygnet. Även
avskiljarna tryckluftmanövreras. Användas
tryckluftströmbrytare, åtgår betydligt mera luft. (I. Sihler,
ZVDI, h. 41, s. 1121.)

22 000 km 7,5 kV kablar ha i Tyskland kontrollerats
1931, varvid man funnit 932 störningar eller 4,2
fall per 100 km. Av dessa inträffade 75 % under
drift, resten vid prov. Kabeln var själv orsak till
20 % av felen mest i 10 år gamla kablar. Yngre än
3 års kablar ha ej haft fel. Yttre orsaker föranledde
fel i 66 % av fallen. Oförklarade äro 14 %. 25 %
inträffade vid spänningsprov och upptäcktes
sålunda i förtid. Över 1/3 av alla fel inträffade vid
kabelboxarna (manhålsfel). Blymantelfelen äro 2 1/2 ggr
så många som inre isolationsfel. (R. Spieser, Bull.
Schweiz. El. Ver., h. 21, s. 544.)

Med oscillator och mätbrygga har man mätt
motståndet hos människor med armarna neddoppade i
1 % koksaltlösning och funnit, att fasvinkeln är
konstant mellan 5 000 och 50 000 p, varför kroppen
sålunda förhåller sig som ett dielektricum. Den är
0,145 för man och 0,116 för kvinna (normala
engelsmän). Insprutar man ett sköldkörtelpreparat,
uppstår inom få timmar en tydlig förändring. F. n. tar
det 24 h att undersöka en sköldkörtelpatient, och
detta kan således ske fortare med växelström enligt
ovanstående. (M. Brazier, Journ. Inst. Electr.
Engineers, h, 8, s. 204, Schweizerische Bauzeitung II,
h. 16, s. 201.)

På Basels järnvägsstation har man parvis
gassvetsat de från början 12 m långa skenorna till en
sammanlagd längd av 400 m. Skenorna voro delvis
mycket nötta vid ändarna, intill 12 à 15 cm längd.
Skenorna flyttades ett stycke från spåret och lades
på en provisorisk ställning. Huvud, liv och fot
nedskuros 30°. Huvudet svetsades först och
hamrades. Så vändes skenan och livet svetsades först
från ena sidan och därefter sedan skenan vänts från
andra sidan. Slutligen ställdes skenan på huvudet,
och man svetsade foten. (C. Keel, Zeitschrift fur
chweisstechnik ,h. 10, s. 250.)

Bronssvetsning användes med fördel vid reparationer
av gjutjärnsdelar. Bland annat reparerades
ett gjutjärnshjul på en lokomotivkran utan att
hjulet behövde flyttas. Två cylinderlock reparerades
med en besparing av ca 2 500 kr. och 14 dagar.
Påsvetsning medelst en ny patenterad bronssvetstråd
användes bl. a. på nötta kedjelänkar, järnvägshjul,
lager m. m. Med Lindeweld-metoden ernår man full
hållfasthet i svetsar vid stål upp till 70 kg/mm<sup>2</sup>.
Vid bandsågar svetsar man på avbrutna tänder,
varigenom omslipning fördröjes. (Oxy-Acetylene Tips,
h. 10, s. 221.)

Brown Boveris nya svetsaggregat för likström har
en generator med tre magnetlindningar, en
shuntlindning, en kompoundlindning matad från
hjälpborstar på kommutatorn samt en motorkompoundlindning
matad med svetsströmmen. Magneterna ha
tvenne ok, ett inre och ett yttre. Mellan dessa äro
shunt- och kompoundlindning anbragta. Inställningen
av svetsströmmen sker på kompoundlindningen, som

har många varv och liten ström. Med denna maskin
anser man sig kunna undvika s. k. underpendlingar.
(H. Kocher, Brown Boveri Mitteilungen, h. 5, s. 145.)
Vid vattengassvetsning har provmetoden med
elektromagnet och filspån visat sig särskilt lämpad även
om den ännu är i behov av förbättring. Svetsningen
kan utföras antingen med hammare (för hand eller
med pressluft) eller med pressrullar med ett tryck av
30 till 60 t. Slagginneslutningar förekomma sällan.
Ytsprickor av spänningar påvisas med filspån, ävenså
bindningsfel varjämte sprickor i svetsens kanter vid
nedtryckning av plåtkanten även låta sig påvisas.
(Nürnberger, Die Wärme, h. 41, s. 673.)
<tab><tab><tab><tab><tab><tab><tab><i>Frithiof Holmgren.</i>

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> K. m:t har beviljat professorn i
hållfasthetslära vid tekniska högskolan Karl Ljungberg
avsked från och med den 16 januari 1934.

<b>Malmö stads skolor för yrkesundervisning</b> ha nyligen
publicerat redogörelse för verksamheten under
arbetsåret 1932--1933. Antalet inskrivna lärjungar utgjorde
1 363, därav i lärlingsskolan 918, i yrkesskolan 432 och
i verkstadsskolan 13, fördelade på ca 100 olika kurser.
Utöver dessa ha kurser varit i verksamhet för arbetslös
ungdom inom Malmö stad. Under året avlades godkänd
avgångsexamen av 211 lärjungar i lärlingsskolan, 145 i
yrkesskolan och 7 i verkstadsskolan. Lärarpersonalen
uppgick till sammanlagt 81 personer, vilkas totala
undervisningstid utgjorde 26 082 timmar, därav 13 236
i lärlingsskolan, 10 986 i yrkesskolan och 1 860 i
verkstadsskolan. Skolornas inkomster och utgifter
balanserade om ca 181 000 kr. Statsunderstödet uppgick till
ca 77 000 kr. och de av kommunen anvisade medlen till
ca 84 000 kr. Lärjungeavgifterna utgjorde ca 8 000 kr.
och avkastningen av den säljbara produktionen ca 7 000 kr.

<b>En ny karosserityp</b> av rätt okonventionellt utseende
har utexperimenterats av ingenjör Gustaf L. M.
Ericsson. Konstruktörens avsikt har varit att på grundval av
det standardiserade chassiet få fram en ändamålsenlig
biltyp. Resultatet framgår av nedanstående bilder, som
visa ett rymligare och mera strömlinjeformat karosseri
än hos de gängse typerna.

Utförda prov sägas ha visat, att bilen tack vare
karosserieformen river upp ytterst litet damm och att den
ej heller samlar damm och smuts på den relativt släta
karosseriytan, vilken f. ö. är lätt att hålla ren. Bilen
är märkbart bensinsparande vid högre hastigheter samt
ligger säkert på vägen även vid tagning av skarpa
kurvor.

Såväl fram- som baksits rymmer ledigt tre personer.
Sitthöjden är rikligt tilltagen, utan att vagnen ser
märkbart hög ut. Bakom baksitsens ryggstöd, som kan fällas
framåt, finnes ett stort dammfritt rum för större
väskor, och mindre sådana få plats under framsitsens
ytterkanter. Till vänster om motorn finnes ännu ett
bagagerum. Sammanlagt kunna 10 väskor instuvas i
vagnen. Vid högra sidan av motorn finnes plats för
bilens alla verktyg jämte ett reservhjul, domkraft och
reservdunkar. Till dessa extra utrymmen kommer man
genom att öppna stora dörrar på karossens sidor, genom
vilka motorns sidor även kunna nås. Uppifrån vinnes
tillträde till motorn genom tvenne luckor, vilka liksom
nämnda dörrar stängas från karossens inre. Ytterligare
ett reservhjul är inbyggt i karossens bakre del, så att
ett segment av gummiringen tjänstgör som buffert vid
häckning eller påkörning bakifrån. Karossens båda
sidor äro uppdelade i fem löstagbara segment, vilka vid
behov kunna utbytas mot reservdelar.

<b>Föredragsserie om motorbränslen och smörjoljor.</b>
Ingenjörsvetenskapsakademien har utfärdat inbjudan
till deltagande i en serie föredrag, avhandlande
motorbränslen och smörjoljor. Föredragen hållas å
akademiens lokal måndagen den 27 och tisdagen den 28
november, varvid följande ämnen komma att behandlas.
Professor <sc>Fritz Frank</sc> talar på måndag kl. 16 över "Die
letzten Fortschritte auf dem Gebiete der Hydrierung von
Steinkohlen, Braunkohlen, Teerprodukten und anderen
Stoffen zur Darstellung von Treibstoffen und
Schmiermitteln". På tisdagen börja föredragen kl. 10, då
professor <sc>E. Hubendick</sc> talar om "Resultaten av det senaste
decenniets bensinforskning", varefter civilingenjör <sc>Nils
Gustafsson</sc> håller föredrag om "Möjligheterna att driva
förgasarmotorer med svårflyktiga bränslen". Efter
lunchpaus fortsätta föredragen kl. 2, då docent <sc>Evert
Norlin</sc> redogör för "Förhartsning av bensin". Det sista
föredraget i serien hålles omedelbart därefter av
professor <sc>Fritz Frank</sc> och avhandlar "Bedeutung und
Ergebnisse von Vergleichsversuchen mit Treibstoffen
und Schmiermitteln in Motor und Laboratorium".

<b>Bilarnas avgaser kunna göras ofarliga</b> om man får
tro ett meddelande i Industrial Britain (november
1933), som omtalar, att man i Liverpool bildat ett
bolag för exploatering av en uppfinning av dr John
Harger. Denna innebär, att i ljudämparen anbringas

<img 1>
Volvobil med standardchassi och det av ingenjör Gustaf L. M. Ericsson konstruerade karosseriet.
</img>

bauxit, som vid kontakten med avgaserna absorberar
dessas innehåll av koloxid och oförbrända oljebeståndsdelar,
så att avgaserna, när de utkomma i luften, bestå
av enbart kolsyra och vatten. Anordningen skall ej
hava någon inverkan på motoreffekten. Systemet
uppges vara vetenskapligt prövat vid universitetet i
Liverpool. Huruvida det även består praktiska och
ekonomiska prov, är oss tillsvidare obekant.

<b>Ferrocart, ett magnetiskt material för högfrekvensändamål.</b>
VDI-Zeitschrift (18 november) innehåller en
uppsats av Alfred Schneider om ett nytt magnetiskt
material för högfrekvensändamål, benämnt ferrocart
och uppfunnet av Hans Vogt. Materialet säges skola
möjliggöra, att högfrekvensspolar kunna förses med
järnkärna, vilket innebär, att antalet lindningar, till
följd av den högre permeabiliteten i förhållande till
luft, kan minskas och sålunda en betydande
utrymmesbesparing ernås.

Hittills ha alla försök att använda högfrekvensspolar
av samma typ som pupinspolar misslyckats.
Visserligen bli hysteresisförlusterna små, men
virvelströmsförlusterna bli desto större, beroende på
isolationssvårigheterna. Även om kärnan utföres av metallpulver,
vars partiklar äro inbakade i ett isoleringsmaterial,
uppstå vid den mekaniska bearbetningen skador å
isoleringen, varigenom slutna strömbanor kunna bildas i
kärnan.

Denna svårighet säges vara övervunnen vid
framställningen av ferrocart. Den med detta namn
betecknade kärnmassan innehåller magnetpartiklar med
diametern 5--20 µ, vilka med ett isoleringslack bilda en
fast emulsion. Denna anbringas på pappersblad av
tjockleken 8 µ genom upprepade doppningar i den
smälta emulsionen, tills skikten nått en tjocklek av ca
110 µ. Ett antal dylika strimlor klistras på varandra,
och genom lätt pressning erhåller man en linoleumliknande
produkt i plattor med 2 à 3 mm, tjocklek och
storleken 400 x 200 mm. Dessa kunna sedan skäras
och stansas på samma sätt som metaller.

Permeabiliteten hos ferrocart säges vara µ = 12 med
2 % tolerans, och specifika vikten uppgår till ca
4 g/cm<sup>3</sup>. Produkten är värmebeständig upp till 110°, och
intill 90° äro de elektriska egenskaperna praktiskt
taget oberoende av temperaturen.

<b>Karlstads mekaniska verkstad 1873--1933.</b>
Innevarande år utgör ett märkesår för ett av våra mest
kända industriföretag, a.-b. Karlstads mekaniska
verkstad, som nu kan se tillbaka på en 60-årig verksamhet
i nuvarande bolagsform. Högtiden till åminnelse har
bolaget utgivit en vacker och synnerligen läsvärd
minnesskrift (tryckt hos Hjalmar Petersson & Co,
Karlstad), i vilken man kan följa företagets utveckling
under de gångna 60 åren.

I likhet med många andra storföretag inom den
mekaniska verkstadsindustrien leder Karlstadsverkstaden
sitt upphov från en blygsam anläggning för tillverkning
av gjutgods och småmaskiner huvudsakligen för ortens
behov. Den första impulsen till storindustriell
utveckling gav järnvägsbyggnadsplanerna i västliga Sverige,
enär Bergslagsbanans tillkomst och väntade order i
samband därmed föranledde bildandet av det nuvarande
bolaget år 1873. Järnvägsmateriel, såväl rullande som
spårmateriel och signaler, utgjorde en av företagets
huvudtillverkningar under det första årtiondet av dess
verksamhet. Under 1880-talet, då trämasse- och
cellulosaindustrierna hastigt uppblomstrade, fick
Karlstadverkstaden nya och betydelsefulla uppgifter i och med
dessa industriers förseende med maskiner, och
verksamheten kom därvid att sträcka sig även utanför
Sverige. Med pappersmaskinstillverkningen dröjde det
däremot rätt länge; den första i Karlstad tillverkade
pappersmaskinen tillkom år 1890 för ett finskt
pappersbruks räkning. Efterfrågan på maskiner för trämasse-,
cellulosa- och pappersindustriens räkning blev snart så
stark, att bolaget för att kunna tillgodose alla order
år 1893 måste arrendera verkstaden i Kristinehamn,
vilken fyra år därefter övergick i bolagets ägo. Vid
sekelskiftet hade bolaget upptagit tillverkning även av
vattenturbiner, och omkring år 1902 överflyttades denna
till Kristinehamn, där den sedan dess förblivit.

En hård konkurrens på pappersmaskinområdet tvang
bolaget att år 1912 förvärva aktiemajoriteten i
Jönköpings mekaniska verkstads a.-b., ett köp som ej
motsvarade förväntningarna i ekonomiskt avseende.
Då aktiestocken fem år därefter återgick till de
föregående ägarna, träffades dock den överenskommelsen,
att Jönköpingsverkstaden för all framtid skulle avstå
från att tillverka pappersmaskiner.

Världskrigets år utmärktes av ett genomgripande
rationaliseringsarbete i såväl tekniskt som
administrativt avseende, varunder en omfattande
exportorganisation kom till stånd och grunden lades för den
nuvarande effektiva forskningsverksamheten. Under
efterkrigsåren, då nybyggnadsprojekt inom pappers- och
cellulosaindustrien skulle realiseras och då vattenkraftutbyggandet
tog förnyad fart, stodo alltså verkstäderna väl rustade.

Den efterföljande svåra deflationstiden med den
mördande konkurrensen från det valutasvaga Tyskland
genomgick bolaget lyckligt. Hos Karlstadsverkstadens
avnämare, pappers- och cellulosafabrikerna, framtvang
denna tid med dess katastrofala prisfall på cellulosa
ett genomgripande rationaliseringsarbete, samtidigt
som den ökade efterfrågan på kraftmassa och
kraftpapper uppmuntrade anläggandet av nya och
utbyggandet av äldre fabriker. I dessa arbeten tog Karlstads
mekaniska verkstad en dominerande del. Samtidigt
kom Kristinehamnsverkstaden att spela en mycket
uppmärksammad roll vid de stora vattenkraftutbyggnader
som under de senaste tio åren ägt rum i Sverige och
utlandet, speciellt i Ryssland.

För närvarande representera bolagets anläggningar i
Karlstad och Kristinehamn höjden av modernitet, och
med en förstklassig teknisk och administrativ ledning
samt en yrkesskicklig arbetarstam till sitt förfogande
kan a.-b. Karlstads mekaniska verkstad säkerligen även
under nuvarande bistra tider med tillförsikt gå
framtiden till mötes.

<b>Ingenjörsklubben i Falun</b> har för någon tid sedan
utgivit sina förhandlingar för året 1932, vilka utom
redogörelse för verksamheten under året innehålla referat
av föredrag och diskussioner vid klubbens
sammanträden. Dessa föredrag, som utgöra det värdefullaste i
publikationen, skulle säkert vinna på en något snabbare
publicering. Visserligen ha förhandlingarna i år
kommit ett par månader tidigare än vanligt, men 1 1/2 år får
väl ändå anses som en onödigt lång utgivningstid. För
att återgå till föredragsreferaten, önska vi påpeka tvenne
av särskilt intresse, det ena av bergmästare Björn
Tibergs föredrag "Bör yrkesinspektionen vid järnverken
överlämnas till bergsstaten?" (3 dec. 1932), det andra
av direktör Gustaf 'Söderlunds föredrag samma dag över
ämnet "Vad menas med planhushållning?"

<b>Första internationella dammkongressens samlade förhandlingar</b>
hålla nu på att tryckas i Frankrike. De
innehålla samtliga rapporter, generalrapporter och
kommunikationer, som ingåvos till kongressen i Stockholm
under sistförflutna sommar, ävensom fullständiga
diskussioner, baserade på grammofonupptagning, samt de
fattade resolutionerna.

Förhandlingarna utgivas i 5 volymer, varav den
första omfattar frågan om betongförstörelse i dammar, den
andra temperaturspänningar och krympning, den tredje

försöksmetoder beträffande material i jorddammar, den
fjärde infiltration genom jorddammar samt den femte
volymen de kommunikationer, som ingåvos i
ovannämnda eller allmänna frågor. Totalt omfatta
volymerna ca 1 600 sidor. Priset utgör 255 fr. (f. n. ca 60
kr.) vid beställning fore den 10 december 1933 samt
320 fr. efter nämnda datum. Volymerna säljas även
separat.

Volymerna distribueras i Sverige genom svenska
arbetsutskottets sekreterare, kapten C. Hellström,
Vattenfallsstyrelsen, Stockholm, som även gärna lämnar
erforderliga upplysningar.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningen.

Extra stämma</b> hölls den 1 nov. under ordförandeskap
av f. gatudirektör Karl Tingsten. Stämman, som
uteslutande tillkommit för stadgeenlig delgivning av
styrelsens förslag till ändring av paragraferna 2, 4, 21 och 22
i föreningens stadgar, avseende inträde och
ledamotsavgifter (Sv. T. F:s handl. 258), var mycket fåtaligt
besökt. Förslaget förordades i fråga om §§ 2, 4 och 21, där
ändringarna innebära att styrelseledamot och lärare vid
Chalmers tekniska institut bliva såsom sådana
invalbara samt att från nämnda läroanstalt utexaminerade
ingenjörer i likhet med de från tekniska högskolan
utexaminerade berättigas att utan inval inträda som
ledamöter av föreningen intill utgången av kalenderåret
närmast efter examen mot inträdesavgift av endast 15
kr. Dock uttalade sig stämman för en formell justering
av § 4.

Beträffande § 22, som gäller ledamöternas årsavgifter,
anslöt sig stämman till av civilingenjör Nordendahl
framställt yrkande att, då styrelsens förslag till
föreningens ekonomi för år 1934 visar, att beräknade
inkomster ej äro fullt tillräckliga, utan tillskott av
reserverade medel erfordras, en sänkning av årsavgifterna
icke bör företagas i större utsträckning än vad styrelsen
föreslagit vid rnarsstämman 1933 och att således den
senare ifrågasatta nedsättningen för ledamöter mellan 30
och 32 år ej bör genomföras. <tab><tab><tab><tab><i>Fmn.</i>

<b>Ordinarie stämma</b> hölls å föreningens lokal den 15
nov. med direktör G. Magnuson såsom fungerande
ordförande. Till ledamöter invaldes ingenjör Victor
Amandus Söderström, Stockholm, och diplomingenjör Nils
Richard Gösta Ekwall, Västerås. Från styrelsen förelåg
en skrivelse, meddelande att styrelsen vid sammanträde
den 14 nov., på grund av de uttalanden, som gjorts av
föreningen vid extra stämma den 1 nov., ej ville
motsätta sig en begränsning av avgiftssänkningen till att
gälla de ledamöter, som ännu ej fyllt 27 år.

Stämman beslöt också i överensstämmelse med extra
stämmans uttalanden nedan angivna ändringar i stadgarna:

I § 2 gives början följande ändrade lydelse: "Till
ledamot i föreningen kan genom skriftlig, till
föreningens styrelse ställd, av två ledamöter undertecknad,
motiverad anmälan föreslås: den, som är eller varit
styrelseledamot eller lärare vid K. tekniska högskolan (K.
teknologiska institutet) eller vid Chalmers tekniska institut.''

§ 4 gives följande lydelse: "Medlem av Tekniska
högskolans studentkår eller av högre avdelningens elevkår
vid Chalmers tekniska instituts högre avdelning, som
erhållit avgångsbetyg från K. tekniska högkolan, resp.
Chalmers tekniska instituts högre avdelning, äger, intill
utgången av första kalenderåret efter avgångsexamen,
att utan inval inträda som ledamot i föreningen på
därom av vederbörande kårs styrelse tillstyrkt anmälan och
mot erläggande av föreskriven inträdesavgift."

§ 21 gives följande ändrade lydelse: "I föreningen
invald ledamot har att erlägga en inträdesavgift av 60
kr. För förutvarande medlem av tekniska högskolans
studentkär eller av högre avdelningens elevkår vid
Chalmers tekniska institut, som enligt § 4 inträder som
ledamot i föreningen eller inväljes i föreningen före
fyllda 30 år, utgör dock inträdesavgiften 15 kr."

§ 22 gives följande ändrade lydelse: "Ledamot
erlägger på tid, som av föreningens styrelse bestämmes, en
årsavgift, vilken utgör: a) för i Stockholm med omnejd
bosatt ledamot vid ålder: under 27 år 25 kr.; över 27,
men under 30 år 35 kr. och över 30 år 45 kr., sådana
ledamöter över 60 år dock obetaget att erlägga årsavgift
med 35 kr.; b) för annan ledamot vid ålder: under 27
år 15 kr.; över 27, men under 30 år 20 kr. och över 30
är 25 kr., sådana ledamöter över 60 år dock obetaget att
erlägga årsavgift med 20 kr.

Årsavgift fordras ej under det år, då inträdesavgift
eiiagts. Hedersledamot erlägger ej någon avgift till
föreningen".

Styrelsens förslag till <i>budget för år 1934,</i> balanserande
på 132200 kr., antogs efter en kort debatt.

Till ledamöter av <i>valkommitté för dr 1934</i> utsagos:
av ordföranden: professor Henrik Kreüger (sammankallande)
och direktör Vilhelm Nordström, av stämman:
major Ernst Eggert, civilingenjör Lennart Hellstedt,
byggnadsrådet Paul Hedqvist, 1. byråingenjör Harald
Carlborg och mariningenjör Nils Rogberg.

Aftonens första föredragshållare, docenten Gunnar
Hägg gav en kort överblick om "Kemiska föreningar
med variabel sammansättning", återgivet i h. 46 av
tidskriften.

Fil. dr Ruben G:son Berg höll därefter ett av
språk-vetenskaplig lärdom men även av vidsynt tolerans
präglat föredrag om "Lämpligt och olämpligt i vanligt och
tekniskt språk". Det med många belysande, delvis
humoristiska stilprov illustrerade föredraget väckte det
livligaste intresse och diskussionen fortsatte under
angenäma former även efter supén. <tab><tab><tab><i>Fmn.</i>

<b>Tekniska samfundet</b>
anordnade studieutfärd till Trollhättan och Vargön
lördagen den 30 september 1933. Cirka åttio medlemmar
deltogo i utfärden.

I Trollhättan besågos Nydqvist & Holms verkstäder
under ledning av verkets ingenjörer. Särskilt intresse
tilldrogo sig motorvagnarna för järnvägsdrift,
turbinerna till Vargöns kraftstation och flygmotorverkstaden,
där provningen av en motor demonstrerades.

Det berömda kraftstationsbygget å Vargön beskrevs
och demonstrerades av arbetschefen, kapten
Westerberg och kapten Björkman.

Efter besöket å Vargön intogs gemensam middag å
stadshotellet i Trollhättan. <tab><tab><tab><i>G. E. M.</i>

<b>Örebro ingenjörsklubb</b>
höll lördagen den 14 oktober ordinarie sammanträde
under ordförandeskap av rektor W. Hallström.

Efter behandling av en del löpande ärenden höll
ingenjör G. Nordlindh ett med ljusbilder belyst
föredrag om Kautschuk, dess produktion och användning.
Redan före Columbus tid hade indianerna i Sydamerika
tillvaratagit mjölksaften hos "gråtande träd", på
indianernas språk "can eho" varav benämningen kautschuk.
Mjölksaften koagulerades med rök från brinnande
nötter, och av densamma tillverkades föremål. Sådana
lära ock ha överförts till Spanien. Någon större
användning fick kautschuken ej förrän in på 1800-talet,
när bättre koaguleringsmetoder uppfunnits och
amerikanaren Charles Goodyear 1839 uppfunnit
vulkaniseringen, varigenom man kunde erhålla ett inom vida

temperaturgränser segt och smidigt material i st. f. ett
i värme klibbigt och i kyla hårt och sprött ämne. Av
växter, träd och buskar, som lämna mjölksaft till
kautschuk, gummi, guttaperka, balata osv. är det kring
Amazonfloden växande Hevea Brasiliensis det förnämsta.
Den ökade efterfrågan på kautschuk medförde genom
trädens fällning en sådan rovdrift, att regeringen
måste ingripa till trädbeståndets skydd. För omkring
60 år sedan lyckades engelsmannen Wickman i
hemlighet från Brasilien utföra ett större parti frö av Hevea,
och i Kpw Garden vid London uppdraga 7 000 plantor,
som skickades till såväl Väst- som Ostindien, där de
växte fort och kunde lämna mjölksaft efter 5--8 år.
Det blev nu möjligt att från plantager tillfredsställa
den ökade efterfrågan. Under det att den vilda
kautschuken (huvudsakligen brasiliansk) uppgick till
omkring 5 400 ton år 1900 och sjönk till omkring 3 600
ton år 1928, steg plantagekautschuken från endast 4
ton år 1900 till över 833 000 ton år 1929. I plantagerna
tappas träden utan att fällas, och ett träd kan årligen
under 25--30 år lämna 2--3 kg kautschuk.

Härefter beskrev tal. tillverkningen av en del
föremal av kautschuk, varvid han särskilt uppehöll sig vid
cykel- och bilringstillverkning. Den engelske läkaren
Dunlop är uppfinnaren av den Pneumatiska cykelringen,
och år 1889 levererade han sitt första cykelhjul med
luftring och däck. Ett par år senare var han färdig
med Pneumatiska bilringar, och år 1895 kördes på
sådana vid en första biltävlan mellan Bordeaux och
Paris, varvid den efter dåtida begrepp mycket höga
hastigheten av 25 km i timmen uppnåddes.

De stora tunga bombflygplanen under världskriget
framtvingade starkare ringar till landningsställen, och
så tillkom engelsmannen Palmers metod att direkt pä
ringformen framställa den förstärkande
bomullsvävnaden med råkautschuk emellan. Tal. beskrev
utförligt tillverkningen och påpekade, att Palmer frångick
sin första tanke att utföra en riktig vävnad och lade
i stället trådarna bredvid varandra med olika
trådriktning i olika lager. Genom denna metod som ännu
användes, vinnes större smidighet. Den av flera
tråd- och kautschuklager utförda ringens tvärsnitt göres av
särskild form för att åstadkomma största möjliga
tryckyta mellan ring- och vägbana och för att förhindra
"vissling".

I förbigående omnämndes Achras Sapota (Chile) som
bl. a. innehåller 17 % gutta, 6 % gummi, 50 % hartser
samt 9 % socker och varav det tuggummi tillverkas
som förskaffat tuggummikungen Wrigley hans många
millioner.

Efter supén vevades en längre film från firman
Goodrich, varjämte ordföranden tolkade de närvarandes
tack för föredraget och filmförevisningen. <tab><i>H. S.</i>

<b>Tekniska föreningen i Västerås.</b>
avhöll måndagen den 23 okt. sitt ordinarie oktobersammanträde,
vid vilket .civiling. Bror Löfgren vid a.-b.
Svenska fläktfabriken höll ett föredrag om "Några
experiment rörande möjligheten att industrialisera våra
torvmossar". Tal. skildrade en del ganska omfattande
experiment, som företagits av Svenska fläktfabriken vid
Aggerslöv i Skåne och som avsågo att utröna, huruvida
man genom ett vidsträckt användande av maskinella
anordningar vid upptagning av torven skulle kunna
åstadkomma ett bränsle med något så när högt
värmevärde och till rimligt pris.

Vid behandlingen av torven använder man sig
principiellt av samma metoder, som ända sedan mitten av
1800-talet använts på flera ställen. Sålunda börjar man
med dränering av mossen, varigenom de övre skikten
av torven få en fuktighetshalt av ca 80 %. Därefter
behandlas ytan med harvar av olika slag, och marken blir
uppruggad till ett tämligen obetydligt djup. Härigenom
kommer luft och sol åt de uppruggade delarna, som
härigenom torka, och fuktighetshalten sjunker till i runt
tal 50 %. Det uppruggade materialet hopsamlas sedan
med tillhjälp av en sinnrikt konstruerad skrapa och
lastas med en flyttbar bandtransportör på trallor för
vidarebefordran till en brikettfabrik. Skioptikonbilder
visade konstruktionen av de olika för ändamålet
konstruerade arbetsmaskinerna, som i allmänhet dragas med
specialkonstruerade traktorer. Tal. beskrev även en i
anslutning till försöken uppförd brikettfabrik och dess
olika anordningar. Det visar sig, att man vid en årlig
produktion av ca 20 000 ton kan åstadkomma ett
material med ett värmevärde av omkring 4 500 ve. till ett pris
av omkring kr. 12:50 per ton. Föredraget avslutades
med en film, som visade de olika arbetsmaskinerna i arbete.

En kortare diskussion följde, varefter aftonen avslutades
med supé och samkväm i vanlig ordning. <tab><tab><i>H. S.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Svenska elektroingenjörsföreningen,</b> avdelning av
Svenska teknologföreningen, håller ordinarie sammanträde på
föreningens lokal, Brunkebergstorg 20, fredagen den l
december 1933, kl. 19,30. <sp>Ärenden:</sp> 1) Protokolljustering.
-- 2) Inval. -- 3) <i>"Maxwells elektromagnetiska teori i den
nyaste atomforskningens ljus",</i> föredrag av professor
<sp>Oskar Klein.</sp> -- Supé och samkväm.

<b>Avdelningen för Kemi och bergsvetenskap</b> sammanträder
till julfest fredagen den 8 december 1933 kl. 19,30 å
föreningens lokal, Brunkebergstorg 20, Stockholm.
<sp>Ärenden:</sp> 1) Val av justeringsmän för aftonens protokoll. --
2) Inval. -- 3) Inkomna skrivelser. 4) <i>"En snabbresa
genom några vinländer",</i> föredrag med skioptikonbilder av
direktör <sp>Elof Tegnér.</sp>

Julsupé, Lucia, julklappsutdelning m. m. Pris för supé
inkl. snaps, pilsner, kaffe, glögg men exkl. servis 7 kronor.
Anmälan om deltagande i supén torde ske till bergsingenjör
Rune Billgren, östermalmsg. 19, Stockholm, senast
den 8 december.

<b>Avdelningen för Mekanik</b> avhåller ordinarie
julsammanträde å föreningens lokal, Brunkebergstorg 20, tisdagen
den 12 december 1933 kl. 19,30 enligt nedanstående
program: 1) Val av justeringsmän. -- 2) Inträdesanmälningar
och inval. -- 3) Inkomna skrivelser. -- 4) <i>"Schluchsee,
Tysklands största ackumuleringsanläggning ;
Eichholtz-verket och Eichholtz-olyckan",</i> föredrag med
skioptikonbilder av civilingenjör <sp>Carl-Erik Svala,</sp> Trollhättan.
-- Sedvanlig Lucia-fest.

<b>Östergötlands tekniska förening i Linköping</b>
sammanträder den 25 november 1933 kl. 19,30 e. m. å
Frimurarehotellet i Linköping, varvid bl. a. föredrag hålles av dr
<sp>Lars Akselsson,</sp> Stockholm: <i>"Konkurrensproblemet speciellt
på trafikens område (järnvägar, bussar, bilar m. m.)."</i>
Supé med samkväm. (Pris 2:75 exkl. kaffe och övrigt.)

<b>Ingenjörsklubben i Falun</b> håller årsmöte lördagen den 2
december 1933 å Stora Bergslagssalongen i Falun.
Föreningsförhandlingurna börja kl. 2,30 e. m., varvid
förekomma utgifts- och inkomststat för 1934 samt styrelseval
m. m. -- Diskussionsmötet börjar kl. 3,30 e. m. enligt
följande program: 1) Professor <sp>The Svedberg:</sp> Från
Ultracentrifugeringens forskningsfält. -- 2) Bergsingenjör
<sp>Thorsten Quennerstedt:</sp> Några randanteckningar
till det upländska järnets historia. -- Subskriberad middag
å Grand hôtel kl. 7 e. m.

</chapter>
<chapter name="TEKNISK TIDSKRIFT
HÄFT. 48 ÅRG. 63 2 DEC. 1933">
<h1>TEKNISK TIDSKRIFT</h1>
<h2>HÄFT. 48 ÅRG. 63 <tab>2 DEC. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Det utrikespolitiska kvartalet, av Rütger Essén. -- Notiser. -- Litteratur. -- Tekniska föreningar.
-- Sammanträden.

</chapter>
<chapter name="DET UTRIKESPOLITISKA KVARTALET.">
<h2>DET UTRIKESPOLITISKA KVARTALET.</h2>
<h3>Av <sc>Rütger Essén.</sc></h3>
<poem>Penningpolitiskt kaos. -- Svag
förbättring i produktlon och handel. -- Politiska
tidningspaniker: världens kritiska punkt
snarare Amerika än Centraleuropa. -- Den
tyska utrikespolitiken: utträdet ur
Nationernas Förbund. -- Kampen för
likaberättigandet. -- Folkförtroendevotum. -- Direkta
polsk-tyska förhandlingar. -- Franska
regeringsskiften. -- Frankrikes trygghetspolitik
i Genève. -- Englands vacklande hållning.
-- Genève förlorar spelet. -- Italien i
vågmästarroll. -- Nationernas Förbund
undergrävt. -- Dollfuss-diktaturen i Österrike.
-- Marxistnederlag i Spanien. --
Revolutionsrörelse på Cuba. -- Roosevelts kamp: the
new deal, dollarpolitiken. -- U. S. A.
erkänner Sovjetunionen. -- En uppgörelse med
spets mot Japan.
</poem>
<tab><tab><tab>p. t. Berlin den 20 november 1933.
Världens penningpolitiska kaos torde snart ha nått
sin höjdpunkt. Visserligen är det i allmänhet sant
att ingenting är så dåligt att det icke finnes något
ännu sämre, men i fråga om de internationella
valutaförhållandena är det svårt att föreställa sig hur
virrvarret nämnvärt skulle kunna ökas, utan att
penningväsendets främsta funktion, den att ersätta ett
otympligt byteshandelsförfarande, skulle sättas ur
spelet vad det mellanfolkliga varuutbytet beträffar.

Hela världskrisens utveckling sedan fyra år och
mer har för övrigt på ett olycksaligt sätt varit
sammankopplad med guldpolitiken. Först åstadkommo
de från fredsuppgörelserna i Paris härrörande
politiska (dvs. icke av ekonomiska prestationer
motsvarade) likviderna länderna emellan en konstlad
stegring av guldvärdet, dvs. en konstlad sänkning av
varupriserna, och därmed också en ytterligare
skärpning av konjunkturomslaget nedåt. Det var i och
för sig fullt naturligt och riktigt att de ledande
regeringarna sökte bot mot detta i ett övergivande
tillsvidare av guldmyntfoten och i en monetär
expansionspolitik med syfte att åstadkomma en måttfull
prisstegring. Detta syfte har emellertid knappast
uppnåtts av något annat land än England jämte de
nordiska länder, främst Sverige och Finland, vilka
i huvudsak alltmer drivits att låta sin valutapolitik
följda den engelska. Men på de flesta övriga håll i
världen ha de penningpolitiska medlen på det
grövsta missbrukats och därigenom redan börjat motverka
sina ursprungliga ändamål. Det ligger nämligen i
dessa valutaåtgärders natur, att de endast med
fördel kunna brukas inom snäva gränser. Drivas de
därhän att de ödelägga varje möjlighet till ekonomiska
kalkyler på längre sikt blir den sista villan långt
värre än den första.

Detta är emellertid just vad som skett. Av de
kvarvarande guldländerna har framför allt Tyskland
under nominellt upprätthållande av guldmyntfoten i
verkligheten laborerat med flera olika valutor.
Andra länder ha med valutapolitiken som medel
bedrivit en på mycket korta mål inriktad och ej sällan
äventyrlig handelspolitik eller också låtit
penningvärdet bli en insats i uppgörelser mellan olika
samhällsgrupper och partiriktningar. Och slutligen har
Förenta staternas regering, sedan dollarn i våras
lämnade guldet, synts fullfölja alla dessa olika
metoder och syften på en gång, eller efter varandra, och
därigenom skapat en fruktansvärd förvirring i alla
internationella valutaförhållanden.

I trots härav har i fråga om produktion och
handelsutbyte dock en långsamt fortgående förbättring
gjort sig märkbar och även arbetslösheten i de stora
länderna gått något tillbaka. Men ännu synas dessa
rätt obetydliga förbättringar knappast kunna ge
någon fast grund för nya framtidsförhoppningar.

De uppseendeväckande yttre politiska händelser,
som inträffat i Europa under de senaste månaderna,
framför allt tyska regeringens anmälan om utträde
ur Nationernas Förbund, ha särskilt i den
skandinaviska pressen ofta framställts som förebud till en
snart hotande ny världskatastrof. Detta sätt att se
innebär emellertid en svår överdrift. Vad det
verkligen gäller är långt mera en omläggning av
metoderna för det europeiska fredsarbetet än ett
uppgivande av dess syften. Vad som inträffat innebär i
främsta rummet, att den hittills i Genève och
annorstädes följda linjen visat sig oframkomlig
-- till stor del till följd av det bristande
verklighetssinnet hos denna politiks främsta
representanter. Den genom Tysklands aktion lösbrutna
tidningspaniken kan därför måhända i så måtto jämföras
med den svenska Kreugerkrisen att den snarare
avslöjat intigheten av vissa fiktiva värden -- som i
realiteten gått förlorade redan för åratal sedan --
än den ödelagt verkliga och bestående dylika värden.

Världens kritiska punkt är för övrigt av allt att
döma ej längre Centraleuropa. Det är Amerika,
framför allt U. S. A. Vid sidan av vad där sker har

alltjämt den aktuella händelseutvecklingen i den
Fjärran Östern en världshistorisk betydelse av
första ordningen.

Den allmänna opinionen i Skandinavien och av allt
att döma även i England och Amerika synes ännu
icke fullt ha fått klart för sig att den nya regimen i
<i>Tyskland</i> verkligen uppbäres av en nära nog
enstämmig, i varje fall utomordentligt stark och
utomordentligt entusiastisk folktillit. Denna folktillits
förhandenvaro är emellertid numera -- man må finna
detta sakförhållande glädjande eller icke -- ett
obestridligt faktum, och det är på <i>denna</i> grund -- och
icke därför att den är "diktatorisk" i motsats till
"demokratisk" (en frågeställning, som i allmänhet numera
föga intresserar folken i Centraleuropa) -- som
Hitlerregeringen intager en så utomordentligt stark
ställning. Detta innebär bl. a. att denna regering utan
vidare kan räkna med att de åtgärder till
arbetslöshetens övervinnande och de övriga ekonomiska
vädjanden till folkgemenskapen (ett begrepp, som i
Tyskland ingalunda uppfattas enbart som en fras),
som den företager eller förordar, möta fullt gensvar
och aktiv medverkan från alla befolkningsgruppers
sida. Detta medför i sin tur att i samma "sakliga"
ekonomiska läge resultat kunna uppnås i den nya
regimens Tyskland, vilka i ett annat land vore otänkbara.

Under de sista månaderna har emellertid den <i>tyska
utrikespolitiken</i> ådragit sig ett ännu större intresse
än den tyska inrikespolitiken. Även på detta
område är för övrigt den tyska regeringens starka inre
ställning en utomordentligt värdefull tillgång -- och
detta ej endast för denna regering själv och för
Tyskland, utan även för Europa i dess helhet, ty det
är just den eljest vanliga sammanblandningen av
inrikespolitiska hänsynstaganden och Litrikespolitiska
ståndpunktstaganden samt den därav följande
ovissheten om i vad mån regeringarna verkligen kunna till
fullo tala och svara för sina länder, som hittills visat
sig utgöra den största fredsfaran i Europa. Vad
Hitler-Tyskland beträffar behöver denna fråga nu ej
längre ställas.

I december i fjol uppnådde Tysklands dåvarande
regering det principiella erkännandet av sitt
likaberättigande, även i rustningshänseende. Under de
fortsatta nediustningsförhandlingarna i Genève visade
det sig emellertid, att detta erkännande i praktiken
endast fick tolkas ensidigt, dvs. utjämning skulle
aldrig få äga rum genom en om än aldrig så
obetydlig ökad "rustningsfrihet" för Tyskland. Det visade
sig också, att erkännandet dessutom skulle förbli
högst "principiellt", dvs. dess tillämpning i
praktiken i form av en nedrustning för de verkligt stora
militärmakterna ställdes på en rätt oviss framtid.
Som en särskilt olycklig och stämningsförgiftande
omständighet tillkom vidare under våren och
sommaren en rad alltmer bestämda förljudanden --
särskilt från franskt håll -- därhän, att medgivanden
som man möjligen varit beredd att göra en tidigare
"demokratisk" tysk regim icke kunde få stå till godo
för den nya "aggressiva" tyska naziststaten.

På grund av dessa omständigheter hade på hösten
hela "Genève-linjen" i det europeiska fredsarbetet i
verkligen ohjälpligt kört fast. Detta faktiska läge
kunde icke heller längre döljas ens för de enfaldiga
genom fortsatt upprepande av de sedvanliga fraserna
från den stående uppsättningen av Genève-politikens
män. <i>Tysklands</i> den 14 oktober notificerade beslut
att anmäla sitt <i>utträde ur Nationernas Förbund</i> och
ej vidare deltaga i nedrustningskonferensens
förhandlingar kom i detta läge i verkligheten att bli
en befriande åtgärd. Den har nämligen öppnat
möjligheter till att på andra och -- som man får
hoppas -- både snabbare och säkrare vägar nå fram till
en alltmer nödvändig allmäneuropeisk uppgörelse.

Den tyska uppfattningen är härvidlag den, att en
dylik uppgörelse är möjlig endast på grundvalen av
ett <i>verkligt</i> likaberättigande de stora europeiska
folken emellan, vilket också måste innebära en revision
i vissa hänseenden av fredstraktaterna. Om
Nationernas Förbund kan bli redskapet för genomförandet
av denna politik, eller om målet måste eftersträvas
på andra vägar, är i och för sig en sekundär fråga.
Den tyska regeringen är principiellt beredd att
vandra vilken som helst av dessa vägar men kommer
med visshet aldrig mer att avvika från sin
grunduppfattning i fråga om det verkliga likaberättigandet
eller vidare påtaga sig några häremot stridande
förpliktelser. Och detta gäller om alla tänkbara tyska
legeringar.

Hela denna nya tyska politik, inbegripet utträdandet
ur Nationernas Förbund, godkändes med en
imponerande samstämmighet av tyska folket vid den
<i>folkomröstning,</i> som ägde rum <i>i Tyskland den 12
november.</i> Den fråga, som här ställdes att besvaras
med ett klart ja eller nej, var nämligen den om ett
allmänt förtroende för regeringspolitiken. Resultatet
blev över 40 millioner ja-röster mot mindre än 3
millioner nej-röster. Valdeltagandet var
rekordmässigt. Ett samtidigt verkställt nytt riksdagsval, till
vilket dock endast officiella nationalsocialistkandidatlistor
(dock upptagande även de f. d. tysknationellas främsta
namn) uppställts, gav ungefär enahanda resultat.

Man har från flera håll velat förminska det
politiska och moraliska värdet av detta folkuttalande
genom att påvisa det starka tryck under vilket rösterna
avgivits samt omöjligheten för andra uppfattningar
än den officiella att bedriva offentlig propaganda.
Otvivelaktigt har tryck utövats och propagandan
monopoliserats i regeringens hand. Påtryckningarna
ha emellertid främst gällt valdeltagandet, och den
enskilde väljaren har alltid haft fri möjlighet att
under valhemlighetens skydd i de slutna valkuverten
inlägga en sedel med förkorsad nej-ring lika väl som
en sedel med förkorsad ja-ring. Omröstningens
karaktär av ett överväldigande tyskt förtroendevotum
för Hitler-regeringen måste därför anses stå fast.

Efter detta godkännande folkuttalandes moraliska
styrkebad har den tyska regeringen, som sålunda
försetts med ett utrikespolitiskt carte blanche från
tyska folket, varit i stånd att utveckla stor diplomatisk
initiativkraft. Ett av denna nya aktivitets märkligaste
utslag är de <i>direkta förhandlingar,</i> som upptagits
<i>mellan de tyska och polska regeringarna.</i> Den nye
polske ambassadören i Berlin, Lipski, har sålunda
haft förtroliga enskilda överläggningar med Hitler
och Neurath. Syftet med dessa polsk-tyska
förhandlingar är tydligen närmast uppnåendet av ett modus
vivendi Tyskland-Polen utan fransk kontroll. Men
dessutom skall detta närmande ge ett praktiskt bevis
på tysk fredsvilja, desto märkligare som den av

Tyskland krävda fredsrevisionen under alla
omständigheter måste komma att på det kännbaraste beröra
just Polen. Antydningar om kompensationer för
Polens del åt nordöst och sydost ha dock icke saknats.

Även från <i>Tjeckoslovakiens</i> mångårige
utrikesminister Benesj -- sedan tio år och mer en av den
traditionella Genève-politikens främsta män -- ha efter
den tyska folkomröstningens utfall försonligare
tonfall låtit sig höra gent emot Hitler-Tyskland.

I övrigt synes den tyska regeringen under hela den
senaste fasen av sin utrikespolitik främst sätta sin lit
till <i>Italien.</i> Mussolinis fyrmaktspakt är också --
sedan Genève fått träda i bakgrunden -- det
instrument som ligger närmast till hands för den tyska
aktionens diplomatiska fullföljande.

I <i>Frankrike</i> har man hälsat de direkta tysk-polska
förhandlingarnas upptagande med tydlig oro.
Självfallet utgöra också dessa förhandlingar inseglet på
ett franskt diplomatiskt nederlag. De tidigare under
året i Paris inträffade ministärväxlingarna
Paul-Boncour--Daladier och Daladier--Sarraut ha också
delvis varit uttryck för utrikespolitisk nervositet,
ehuru de givetvis även haft sin vanliga inrikespolitiska
bakgrand. Sedan valen 1932 har ju den franska
vänstern övervikt i deputeradekammaren, men denna
är något oviss, och ett återuppstående av Tardieu's
majoritetsbildning höger-center är ingalunda
uteslutet, desto mer som det statliga finansläget ånyo
börjar visa osäkerhetstecken och partisplittringen på
vänstersidan är stor. Det senaste, symptomatiskt
högst intressanta uttrycket för denna sistnämnda
tendens är framträdandet inom det gamla
socialistpartiet av en "neosocialistisk" grupp med ett
program, vars idéinnehåll visar en omisskänlig
frändskap med den tyska nazismens. Den nybildade
radikala ministären Sarraut med Paul-Boncour som
utrikesminister anses ej heller sitta alltför säkert.<footnote>Den störtades den 24 nov. <tab><tab><i>Red. anm.</i></footnote>

I fråga om den yttre politiken ha alla franska
regeringar sedan åratal följt den principen, att Genève
och Nationernas Förbund skola begagnas som ett av
de främsta, kanske det allra främsta instrumentet för
hävdandet av de franska synpunkterna, alltså
framför allt den kända franska trygghetspolitiken. Man
skulle kanske rentav kunna påstå, att det just är de
stora framgångar, som Frankrike i detta hänseende
vunnit, vilka nu till sist synas ha satt Genève ur
spelet som den främsta skådeplatsen för europeisk
politik. Ty detta är vad Tysklands utträde ur
Nationernas Förbund synes komma att i främsta rummet
innebära för Frankrike. Och detta är en klar fransk
motgång. Redan Mussolinis fyrmaktspakt tedde sig
ur fransk synpunkt betänklig. De direkta
polsk-tyska förhandlingarna äro en ännu värre sak. Såväl
Polen som lilla ententens makter synas också
tveksamma i fråga om sin vilja att längre låta sin
politik kontrolleras från Paris. Frankrikes nyligen
inledda trevare åt Sovjetunionens håll utgöra ett
försök att finna en ersättning för det gamla franska
allianssystemets i Östeuropa hotande sönderfallande.
Men så länge Genève ännu i huvudsak stod till den
franska politikens förfogande funnos alltid flera
vägar öppna.

Detta torde vara främsta anledningen till att den
franska regeringspolitiken så länge och så konsekvent
strävat att på Nationernas Förbund och dess
organ överföra så många som möjligt av de franska
trygghetsgarantier av olika slag, vilka innehöllos i
fredsfördragen, men som tidsutvecklingen under de
sista femton åren gjort det allt svårare att
upprätthålla. Denna franska politik har emellertid alltid
stått i en oförsonlig inre motsats till den princip om
europeisk samverkan på grundvalen av jämlikhet och
förtroende, som alltid utgjort den enda bärande
förutsättningen för hela folkförbundstanken.

Genève-politiken som ett instrument för de
speciella franska trygghetssynpunkternas hävdande
hade emellertid nu, i oktober 1933, spants så högt,
att denna båge slutligen brast. Det var detta som
skedde i och med Tysklands utträdesanmälan.

Denna nya situation har som naturligt är skapat
en icke ringa förvirring i den franska politiken.
Denna står nu, vad Tyskland beträffar, inför tre
alternativ. Det första heter rustningar och allianser,
det andra Genève-politik utan Tyskland och
"nedrustningsarbetets" fortsättande som om Tyskland
icke fanns, det tredje slutligen direkt uppgörelse
Paris--Berlin.

Tillsvidare synes man i Paris mest böjd att
fullfölja de bägge första alternativen. De äro ju icke
heller i praktiken av den natur att de utan vidare
utesluta varandra. Allianssystemet har visserligen
börjat vackla, men å andra sidan har stor
offentlighet givits i Frankrike åt det förhållandet, att den
nya, med alla teknikens hjälpmedel utrustade
gränsbefästningsgördeln mot öster nu är fullbordad.

Om däremot Genève, Nationernas Förbund,
nedrustningskonferensen och hela det hithörande
komplexet någonsin vidare skall kunna bli en verklig
levande realitet, sådan Frankrike önskar den, kräves
en ovillkorlig förutsättning, nämligen att den
engelska politiken i detta hänseende obrottsligt följer
samma väg som den franska. Men på detta synes
Frankrike knappast kunna hoppas. Inom den
engelska nationalregeringen råder av allt att döma
splittring på denna punkt. Utrikesministern Sir John
Simon synes visserligen böjd att gå franska
önskemål till mötes. Detsamma gäller nedrustningskonferensens
president, förre utrikesministern och
"socialisten" Henderson. Möjligen kan detsamma sägas
om Baldwin. Men det gäller icke premiärministern
MacDonald, ej heller flertalet av den stora
konservativa parlamentsmajoriteten. Det olycksaliga
intrycket av den tyska antisemitiska aktionen i våras
börjar för övrigt nu försvagas, och "Greuel"-propagandan
har ej längre någon större effekt i England, lika
litet som "Bruna bokens" dubiösa avslöjanden om
riksdagsbranden i Berlin.

Frågan torde för övrigt redan vara avgjord. Sir
John, Henderson, Paul-Boncour, Benesch m. fl. ha
nyligen mötts i Genève. Den franska ståndpunkten
synes härvid icke ha vunnit tillräcklig anslutning.
Nedrustningskonferensen har ajournerats på två
månader, vilket kanske blir liktydigt med ett uppskov
<i>sine die,</i> en faktisk avveckling av konferensen.
Geneve har förlorat spelet. Vad som nu förestår är
direkta diplomatiska förhandlingar mellan
stormaktsregeringarna, eller eventuellt en konferens utanför
Nationernas Förbunds ram och på annan plats än Genève.

Vad som framför allt bidragit till denna utgång är

<i>Italiens hållning.</i> Mussolinis regering har kunnat stå
som vågmästare mellan Frankrike och Tyskland, och
dess inflytande har gått emot Genève och mot varje
försök till en europeisk uppgörelse på grundvalen av
Tysklands skjutande åt sidan. Den principiella
kritiken mot Nationernas förbund har även på sista
tiden gjort sig åtskilligt bemärkt i Italien, och det
har öppet talats om en eventuell utträdesanmälan
även från Romregeringens sida.

Det lider alltså intet tvivel att Genève-politiken
genom Tysklands utträde och vad därmed följt
drabbats av det andra hårda slaget under år 1933. Det
första var Japans utträde, vilket var en självfallen
följd av förbundets ovisa och ensidiga
ståndpunktstagande i konflikten i den Fjärran Östern, ett
ståndpunkttagande, som i praktiken endast innebar att
förbundet frånhände sig varje möjlighet att vidare på
något sätt påverka utvecklingen i denna del av
världen. Det andra slaget har nu fallit. Det kan bli av
fatal verkan. Men detta behöver dess bättre
ingalunda betyda, att förbundets grundtanke, den
europeiska samverkan, nödvändigtvis går till spillo. Den
tanken kan nämligen genomföras även på andra
vägar och av andra statsmän.

Vad Europa i övrigt beträffar, är utvecklingen i
<i>Österrike</i> fortfarande av ett särdeles stort intresse.
Den österrikiska frågan utgör det svåraste hindret
för en eljest tämligen given tysk-italiensk samverkan.
Landet självt synes endast ha två utvägar att välja
på, Anschluss, uppgående i Tyska riket, eller
federativ Donau-politik efter större linjer, dvs. ett
återupptagande av den gamla österrikisk-ungerska statens
grundtanke. Men bägge dessa vägar synas för
avsevärd tid stängda. Tillsvidare befästes med allt
strängare medel den av Dollfuss utövade
halvfascistiska diktaturen.

De den 19 dennes förrättade parlamentsvalen i
<i>Spanien</i> synas ha resulterat i ett kraftigt bakslag för den
hittills efter revolutionen förhärskande marxismen.
De spanska förhållandena synas även av andra
grunder alltmer mogna för en ny konsolidering.

Det verkliga läget på andra sidan Atlanten är icke
lätt att överblicka. Det kan emellertid utan
överdrift betecknas som allvarligt. Och oron är här icke
begränsad till U. S. A. enbart. Nyligen skakades
<i>Cuba</i> av en revolutionär rörelse, som var av svårare
och mera djupgående natur än pressens uppgifter
läto ana. Men det är dock framfor allt i <i>Förenta
staterna</i> som det typiska amerikanska "kapitalisti-
ska" hushållnings- och samhällssystemet kommit i
svår gungning. Presidenten Roosevelt och hans
närmaste fritt valda medhjälpare ("The brain trust")
föra sedan mer än ett halvår en heroisk och i sina
metoder från alla traditionella hämningar alltmer
frigjord kamp för välståndets återvinnande. Men
framgången av denna kamp, "the new deal", under den
blåa örnens symbol ter sig alltjämt ytterst oviss. I
många hänseenden synes läget under de sista
månaderna snarast ha blivit äventyrligare. Även
påfrestningen på den yttre samhällsordningen lär bli allt
starkare. Valutadeprecieringen -- som bl. a.
betyder en radikalt genomförd skuldavskrivning --
fortsätter, men samtidigt även guldköpen. Det uppgives
att slutmålet för den Roosevelfska regeringens
penningpolitik skall bliva ett effektivt guldvärde för
den nya dollarn av 50 % av den gamla gulddollarn.
Guldmyntfoten i sin gamla form lär dock knappast
någonsin komma åter -- däremot möjligen en
kombinerad myntfot på basis av samtliga ädelmetaller, en
bimetallism eller trimetallism. Men tillsvidare gäller
kampen det omedelbart livsnödvändiga, nämligen att
hålla hushållningssystemet gående från vecka till
vecka och hindra elementära utbrott av förtvivlan
från de svältande och halvsvältande arbetslösa, vilka
väl alltjämt inklusive familjemedlemmar utgöra föga
mindre än en femtedel av unionens totalbefolkning.

Mot denna bakgrund får man även se det i
dagarna mellan presidenten Roosevelt och
Sovjetunionens utrikeskommissarie Litvinov i Washington
avtalade <i>upptagandet av regelmässiga diplomatiska
förbindelser mellan U. S. A. och Sovjetunionen</i> samt den
senares de-jure-erkännande av Förenta staternas
regering. Opposition mot denna uppgörelse har icke
saknats i Amerika men torde icke få större betydelse.
Handelsförbindelserna U. S. A.--Sovjet ha som
bekant redan länge varit livliga. Nu torde emellertid
avsevärda amerikanska krediter för nya
varuleveranser till Ryssland vara att vänta. En del av de
arbetslösa uppsugas ju alltid därigenom.

Avtalet har emellertid även en tydlig spets mot
<i>Japan.</i> Visserligen kan Ryssland icke med någon
utsikt till framgång föra krig mot Japan i Ostasien. Ej
heller har Washington-regeringen för närvarande
någon dylik avsikt. Men U. S. A. har ett klart och
tydligt intresse av att Vladivostok-linjen till
Sovjetunionen hålles öppen och fri för amerikansk handel och
annan penetration. Måhända kominer detta intresse
inom kort att i än tydligare form markeras.

</chapter>
<chapter name="NOTISER">
<h3><i>NOTISER</i></h3>
<b>Fortsatt elektrifiering vid Statens järnvägar?</b> Enligt
vad Teknisk tidskrift tror sig veta, pågå inom
järnvägsstyrelsen undersökningar rörande möjligheterna till
fortsatt elektrifiering av statsbanenätet. Närmast lära
dessa undersökningar avse sträckorna Ånge--Bräcke
och Bräcke--Storlien. En flyktig granskning av
trafikmängderna å dessa sträckor samt däremot svarande
effektbehov och årlig energiomsättning synes giva vid
handen, att det knappast kan vara utsikten till
driftkostnadsbesparingar som föranleder utredningen, vilken
snarare torde sammanhänga med behovet av lämpliga
arbetsobjekt för arbetslöshetens bekämpande.

<b>Svensk tillverkning av träkolsbriketter.</b> Som bekant
beslöt innevarande års riksdag att ställa ett anslag å
150 000 kr. till förfogande för främjande av tillverkning
av träkolsbriketter, varvid man utgick från att
domänstyrelsen skulle uppfora en anläggning och i övrigt lån
skulle utlämnas till åtminstone tre privata
anläggningar. Ansökningar om dylika lån hava sedermera
inkommit, vilka remitterats till ingenjörsvetenskapsakademien
för yttrande. Por bedömande av olika
brikettsammansättningars lämplighet för drift av
bilgasgeneratorer har akademien därefter låtit utföra en serie
provningar. Det framgick av dessa, att ett svenskt
fabrikat (uppfinnare disponent Hj. Klint) och en
brikett av tyskt ursprung visade tillfredsställande
driftresultat, i det de brunno väl i gasgeneratorn utan att

falla sönder och icke heller åstadkommo otillbörliga
avsättningar i reningsanordningarna. Genom de
erfarenheter man vunnit under senare tid av drift med
obriketterade lövträkol synes det framgå, att man möjligen ej
kommer att uppskatta briketternas fördelar till den
grad som man tidigare antagit. Till följd härav och
på grund av att briketteringsprocessen på en viss punkt
(torkningen) ännu ej synes vara fullt klar, har
akademien föreslagit, att lån endast skall lämnas till den
anläggning som skall tillverka förutnämnda svenska
brikett, den s. k. Tvingbriketten.

Akademien har vidare undersökt möjligheterna att
använda träkolsbriketter som bränsle i
uppvärmningsanordningar av olika slag. Om endast
förbränningsvärme och pris läggas till grund för jämförelsen mellan
träkolsbriketter och andra bränslen, visar det sig, att
briketterna visserligen skulle kunna konkurrera med
antraciten men däremot endast i undantagsfall med
koksen och att på sådana platser vedeldning avgjort
borde föredragas. Gentemot brunkolsbriketter skulle
träkolsbriketterna helt säkert vara konkurrenskraftiga.
Även om avsättningsmöjligheterna för träkolsbriketter
f. n. ej te sig lysande, kan fabrikation av dylika ej
heller betraktas som utsiktslös.

Kommerskollegium har om nämnda ansökningar
yttrat, att kollegium vid flera tillfällen ansett sig böra
uttala en varning gentemot alltför stora förväntningar
i fråga om och en alltför hastig utveckling av
motordriften med träkolsgeneratorer. Emellertid synes
övergången till gasgeneratordrift numera hava inträtt i ett
skede, där densamma begränsas till sådana ändamål, vilka
kunna anses tekniskt och ekonomiskt sunda. Då
framställningen av en fullt lämplig och möjligast prisbillig
träkolsbrikett är av stor betydelse, har kollegium i likhet
med ingenjörsvetenskapsakademien tillstyrkt lån för
möjliggörande av en träkolsbriketteringsanläggnings
utförande. Sedan intressenterna i disponenten Klints
metod enat sig om att den projekterade anläggningen
bör komma till utförande i Tving, har kollegium
tillstyrkt att ett lån å 50 000 kr. tilldelas fabrikör T.
Brunberg i Tving. I konselj den 24 november har
regeringen också för ändamålet beviljat ett lån å 48 666 kr.

<b>Sveriges järnhantering vid utgången av oktober 1933.</b>
Enligt järnverksföreningens statistik den 24 november
har handelsbalansen för järn och stål under årets
första 10 månader gått i en för den inhemska
tillverkningen gynnsam, riktning. Järnexporten företer en
kvantitet, högre än under något tidigare av krisåren.
Den uppgick under nämnda 10-månadersperiod till
182 400 ton, vilket innebär en ökning gentemot
motsvarande period under fjolåret med 65 400 ton.
Kraftigast träffar denna ökning tackjärnet (från 23 200 till
54 900 ton), men den återfinnes hos så gott som
samtliga redovisade varugrupper. De viktigaste
ökningarna kunna här nämnas. Kisel- och kisel-manganjärn
har ökats från 6 300 till 10 000 ton, andra ferrolegeringår
samt järnsvamp från 5 000 till 9 500 ton, skrot
från 2 700 till 7 100 ton, varmvalsat stångjärn från
20 700 till 23 900 ton, andra rör än kalldragna från
15 800 till 23 500 ton samt dragen eller kallvalsad tråd
från 2 200 till 5 400 ton. Däremot har exporten av
kalldragna rör minskats från 3 700 till 1 200 ton. Även
exporten av järnmalm företer en viss ökning, nämligen
från 1 821 000 ton till 2 224 000 ton. Exporten av
manufakturerade järnvaror har ävenledes något stegrats. En
undantagsställning intaga kul- och rullager, av vilka
exporterats endast för 15,2 mill. kr. mot 22,0 mill. kr.
under samma period av 1932.

Järnimporten uppgick under samma 10-månadersperiod
till 211 400 ton mot 216 700 ton under
motsvarande tid år 1932. Någon för de olika varugrupperna
enhetlig tendens kan här icke konstateras. Det valsade
stång- och fasonjärnet företer en viss minskning,
medan ökning av importen kan konstateras beträffande
grovplåt och grövre gjutna rör.

Tillverkningssiffrorna angiva ökad produktion av så
gott som samtliga järnverkens produkter. Mest i
ögonen fallande är ökningen i tackjärnsproduktionen (från
213 700 till 253 200 ton) samt i tillverkningen av
martinmetall (från 268 400 till 347 400 ton). Tillverkningen
av kvalitetsgöt, som under lång tid oavbrutet minskats,
har under månaderna augusti--oktober avsevärt
stegrats. Någon minskning i tillverkningen av
bessemer- och thomasgöt kan konstateras.

Järnverken äro för närvarande i allmänhet väl
sysselsatta, men produktionens uppehållande har
försvårats av den rådande vattenbristen. Prisläget visar
någon tendens till förbättring, särskilt för tackjärn
Stegringen i prisläget för en del av järnhanteringens
råvaror inverkar emellertid ogynnsamt på
tillverkningskostnaderna.

<b>Elektrovärmeinstitutet under 10 år.</b> Mot bakgrunden
av den omläggning i ingenjörsvetenskapsakademiens
forskningsverksamhet som nyligen ägt rum är det
intressant att fördjupa sig i den 10-årsberättelse över
elektrovärmeinstitutets arbete som med ekonomiskt stöd
av ett hundratal firmor sammanställts av ingenjör Otto
Stålhane och för ca en månad sedan distribuerats till
subskribenter, institutets uppdragsgivare och
akademiens ledamöter.

Huvudparten av den över 700 sidor starka boken
upptages självfallet av redogörelser för arbetsresultaten,
vilka sammanfattats i ett trettiotal fristående uppsatser.
Det är dock endast åt en ringa del av institutets
verksamhet som skriften kunnat ge offentlighet. De allra
flesta av uppdragsgivarna till de över 500 slutförda
uppdragen ha förklarligt nog velat behålla resultaten för
sig själva. Genom publikationen får man emellertid en
god bild av det mångsidiga och i flera hänseenden
banbrytande arbete som utförts vid institutet.

Vad främst beträffar institutets egentliga forskningsområde,
elektrovärmet, möter oss där den insats
institutet gjort vid det experimentella förarbete som ligger
till grund för den under de senaste 10 åren i landet
uppvuxna industriella tillverkningen av elektriska ugnar
för en mångfald olikartade ändamål.

I arbetet för elektricitetens användning i hushållen
har institutet lämnat energiproducenterna ett verksamt
stöd genom undersökningar av lämpliga konstruktioner
av elektriska hushållsapparater. Som bekant har detta
arbete lett till en höjning av dessa apparaters kvalitet
och till normer för apparaternas provning och bedömning.

Vid institutet ha vidare klarlagts de viktigaste
principerna för elektriska ångpannors konstruktion, ett
arbete som bl. a. förde till den s. k. elektriska strålpannan.
l nära samband med denna arbetsuppgift stå en hel del
ångpannetekniska problem, för vilkas undersökning ett
särskilt institut, ångvärmeinstitutet, bildades, vilket
dock varit direkt knutet till elektrovärmeinstitutet.
Bekant är även den nya vedspiskonstruktion som
utarbetats vid institutet och som redan vunnit ett gott insteg
i svenska hem.

Bland andra större arbeten omnämner skriften en
undersökning angående utsikterna för tillverking av
alkalicyanider ur luftens kväve, vilken med skärpa belyser
vikten av systematiska vetenskapliga studier före
startandet av en ny tillverkning i industriell skala. En
undersökning i samma klass utgör studiet av förloppet vid
reduktion av järnmalm, vilket måhända kan leda till
en blivande järnsvamptillverkning, grundad på
mellansvenska anrikningsmalmer.

Institutet har även i ett annat avseende varit inne
på gruvhanteringens avsättningsproblem, nämligen i
fråga om en på Boliden-arseniken grundad

konserveringsmetod för trä, örn vars framtid det ännu torde vara
för tidigt att fälla något omdöme.

Den som med uppmärksamhet studerar elektrovärmeinstitutets
verksamhet kan ej undgå att göra
reflektionen, att de former under vilka institutet arbetat
erbjudit vissa beaktansvärda fördelar. Ett industriföretag
har givetvis i många fall arbetskrafter och övriga
resurser för bedrivande av ett målmedvetet och
framgångsrikt forskningsarbete, men detta blir av naturliga skäl
oftast begränsat till vissa omedelbara uppgifter. Ett
självständigt arbetande institut kan däremot vid sidan
av arbetet med de åt institutet överlåtna uppdragen taga
upp och fullfölja uppslag av allehanda art och
därigenom göra sitt arbete fruktbärande inom en större
verksamhetskrets. Självfallet visar sig även här
mästerskapet i begränsningen, men att döma av den inblick en
utomstående kunnat få i elektrovärmeinstitutets
verksamhet, torde man med fog kunna säga, att denna i hög
grad stått i samklang med akademiens forskningsprogram
"främjandet av den svenska industrien och
tillvaratagandet av landets naturtillgångar". Teknisk
tidskrift, som under de gångna åren kunnat glädja sig åt
ett gott samarbete med institutet, vill därför uttrycka
förhoppningen, att det skall visa sig möjligt att nå den
organisatoriska och ekonomiska grundvalen för dettas
fortsatta verksamhet under hittillsvarande ledning.

<b>Den borgerliga elektricitetsförsörjningen i Norge.</b>
Norges vassdrags- og elektrisitetsvesen har i dagarna
utgivit statistik för året 1932. Av denna framgår, att
den 1 januari 1933 69 % av landets befolkning kommit
i åtnjutande av elektrisk energi från de utbyggda
kraftanläggningarna och fördelningsnäten. Särskilt på
landsbygden har elektrifieringen gått starkt framåt,
under senare år. År 1916 kunde endast 28 % av
landsbygdens befolkning tillföras elektrisk energi; vid
senaste årsskifte hade procenttalet stigit till 57.

Utvecklingen belyses också genom anläggningskapitalets
tillväxt. Anläggningarnas bokförda värde var
1/1 1916 127 mill. kr. och 1/1 1933 784,5 mill. kr., av
vilka 417,8 mill. kr. falla å den del av anläggningarna
som avser kraftproduktionen och resten på överförings-
och distributionsanläggningarna.

Den installerade generatoreffekten uppgick till
539 000 kW och fördelningsanläggningarnas
transformatoreffekt till ca 808 000 kVA. Genomsnittliga
anläggningskostnaden pr kW generatoreffekt utgör ca
780 kr. och pr kVA transformatoreffekt ca 455 kr.

Från storindustriens kraftverk överfördes under
senaste året ca 21 000 kW till allmän distribution,
varför till detta ändamål ca 560 000 kW stodo till
förfogande. Vid utgången av 1932 var summan av
maximalbelastningarna hos de elektricitetsverk som levererade
energi för allmän distribution 499 000 kW.

Då en hel del norska elektricitetsverk ej mäta det
antal kWh som levereras till fördelningsnäten, kan
energiproduktionen endast överslagsvis beräknas. Utgår man
från en genomsnittlig belastningsfaktor av 0,5 à 0,6,
kommer man emellertid till en summa av ca 2,65
milliarder kWh, levererade hos konsumenterna, motsvarande
ca 1 350 kWh pr invånare i de elektrifierade delarna
av landet. Förbrukningssiffran i städerna uppgår till
ca 1 800 kWh. Av energien beräknas ca 70 % ha
förbrukats för belysning och hushållsändamål. Den vida
övervägande delen av Norges energiproduktion
förbrukas emellertid i den elektrotermiska och
elektrokemiska storindustrien. För detta ändamål
genererades under fjolåret ca 6,5 milliarder kWh, och landets
samlade energiproduktion uppges till ca 9 milliarde kWh.

<b>Nya elektrotekniska normer.</b> I serien Svenska
elektrotekniska normer har i dagarna utkommit en ny volym
(SEN 13), innehållande grafiska symboler för elektrisk
teleteknik (telefoni, telegrafi, radio m. m.), vilka
godkänts av Svenska elektroingenjörsföreningen den 19 maj
1933 och den 7, resp. 27 juni av elektriska
standardiseringskommittén och av Sveriges
standardiseringskommission.

Symbolerna äro indelade i fyra grupper: allmänna
symboler (14 underavdelningar med sammanlagt 160
nummer), telefoni (4 underavdelningar med 63
nummer), telegrafi (2 underavdelningar med 41 nummer)
och radio (3 underavdelningar med 19 nummer).
Symbolerna få emellertid sammanslås till kombinerade
symboler efter önskan.

Samlingen är huvudsakligen baserad på internationella
elektrotekniska kommissionens (IEC) publikation
nr 42 och på internationella rådgivande kommitténs för
telegrafi (CCIT) handlingar, Bern 1931, band 1, till vilka
hänvisningar gjorts i texten.

Häftet distribueras av Svenska teknologföreningen, i
vars handboksserie det ingår som nr XL, samt av
Sveriges elektroindustriförening och betingar priset 3:60 kr.

<b>Arbetsledareinstitutets kurser.</b> Den på sin tid
anmälda ingenjörskursen, vilken tog sin början den 20
november, rönte liksom tidigare kurser av detta slag
stor tillslutning. Då institutet icke kan antaga flera än
30 deltagare till varje kurs, måste denna gång 15
kvalificerade sökande avvisas. Institutet synes hava
förvärvat ett stadgat förtroende, vilket bl. a. bevisas därav,
att vissa företag äro representerade med deltagare vid
så gott som samtliga institutets kurser.

Samtidigt pågår vid institutet en aftonkurs för
verkmästare och förmän, vilken började den 17 oktober
och är även den fulltecknad.

Nästa kurs anordnas den 15 januari 1934 för
verkmästare och förmän i första hand från gruvor och
järnverk.

En nyhet äro de ambulatoriska kurser vid olika
företag ute i landet, som institutet planerar till våren
nästa år.

</chapter>
<chapter name="LITTERATUR">
<h3><i>LITTERATUR</i></h3>
<b>Insänd litteratur.

Kataloger m. m.

Desinfektion.</b> Bekämpande av husbocken medels
varmluftsbehandling. Metodbeskrivning, insänd av
Wasabolaget, Stockholm.

<b>Radiomaterial.</b> Katalog nr 10, okt. 1933. Insänd av
Elektriska a.-b. Skandia, Stockholm.

<b>Belysningsarmatur,</b> AEG-Leuchten zu den Osram
Dampf-Lampen Type Na für Wechselstrom. Natriumlampans
ljusutbyte uppges till ca 43 lumen pr W. Insänd
av Elektriska a.b. AEG, Stockholm.

<b>Elektrisk installationsmateriel.</b> Zweckmässiger
Anschluss elektrischer Herde unter besonderer
Berücksichtigung der Schutzschaltung. Särtryck ur
Elektrizitätswirtschaft nr 8 och 10, 1933. Insänd av Elektriska
a.-b. Siemens, Stockholm.

<b>Garveriindustri.</b> Ehrnbergs bok om läder, utgiven i
samband med a.-b. Ehrnberg & sons läderfabriks,
Simrishamn, 125-årsjubileum. Innehåller förutom
firmahistorik en utförlig och väl illustrerad redogörelse för
de vid firmans anläggningar tillämpade garvningsmetoderna.

<b>Brandredskap.</b> Katalog nr 38 A, innefattande
motorsprutor, pumpar, handsprutor, kemiska och
skumsläckningsapparater, slangar, gasskyddsapparater, stegar
m. m. Insänd av Allmänna brandredskapsaffären, E.
Bergström & Co, Stockholm.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Svenska teknologföreningens avdelning för Industriell
ekonomi och organisation</b> höll sitt ordinarie
höstsammanträde å teknologföreningens lokaler måndagen den
30 oktober. Sammanträdet hade inlagts i programmet
för den kurs i Affärsteknik för ingenjörer, som
avdelningen ordnat under tiden 30 oktober--4 november.

På förslag av styrelsen beslutade avdelningen kalla
27 ledamöter av Svenska teknologföreningen, varefter
medlemmarnas antal uppgår till 658.

Programmet upptog även val av styrelse och
representanter i teknologföreningens styrelse.

Avdelningen beslutade enhälligt omval av styrelse och
suppleanter, varför styrelsen har följande
sammansättning: undervisningsrådet N. Fredriksson ordf.,
civilingenjör F. Berthelius v. ordf., överingenjör O. Kärnekull
sekreterare, disponent E. Bosæus, kommerserådet A. F.
Enström, direktörerna E. Falk och G. Klemming. Till
suppleanter valdes direktörerna A. Kruse och R.
Liljeblad samt överingenjörerna T. (Sällfors och E.
Wijkander. Till ledamöter i teknologföreningens styrelse för
år 1934 valdes undervisningsrådet N. Fredriksson och
direktör G. Klemming med överingenjör O. Kärnekull
som suppleant.

Härefter följde föredrag av överingenjör Olof
Kärnekull över ämnet "Nya arbetsuppgifter för ingenjörer"
med diskussionsinlägg av landshövding Sven Lübeck,
direktör Sven Nerell och civilingenjör Carl Kleman.

I den fortsatta diskussionen yttrade sig direktör
Kristoffer Huldt, som, framhöll, vilken betydelsefull
uppgirt ingenjörerna ha att fylla som försäljare av svenska
industriprodukter på våra exportmarknader. Men det
torde vara nödvändigt att ingenjörerna söka komplettera
sina kunskaper på det merkantila området, ty
exportindustrierna skulle då kunna draga ännu större nytta av
ingenjörerna för exportmarknadens bearbetning. Vidare
lämnade direktör Huldt meddelande angående Svenska
teknologföreningens anställningscentral, som förmedlar
anställning åt platssökande ingenjörer.

Ingenjör F. Stenhagen underströk behovet av ökade
språkkunskaper hos de ingenjörer, som ägna sig åt
merkantil verksamhet, och ansåg att den nyligen vidtagna
gymnasiereformen var ett steg i rätt riktning.

Ordföranden framförde avdelningens tack till
föredragshållarna och avslutade sammanträdet med följande
ord: Vi ha nu hört, att många nya arbetsuppgifter
föreligga för ingenjören i vår tid. Man kan då fråga sig
varpå det beror, att ingenjörerna kunna passa för så vitt
skilda uppgifter? Utan att nu söka mera ingående
analysera den frågan vill jag dock som min uppfattning
framhålla, att en av orsakerna härtill helt säkert är, att
ingenjören ständigt i sitt arbete blir ställd inför
realiteter. Redan under utbildningstiden får han lära sig
respekt för naturlagarna, som ej låta jämka på sig efter
tycke och smak. När han sedan kommer ut i livet och
blir ställd inför uppgiften att konstruera och kalkylera,
så gäller det även här realiteter, som snart ge honom
besked, om han tänkt och handlat rätt. Han fostras
därigenom till att se saker och ting objektivt utan hänsyn
till vad andra kunna anse opportunt. Han blir såsom
en av talarna uttryckte sig "en praktisk karl, en rådig,
jag kan väl tillägga, rättrådig man". Det förhåller sig
nog så att det är just denna omständighet, som gör
ingenjörens insats så värdefull i samhällets såväl som det
enskildas tjänst. Skulle ingenjören övergiva denna
objektivitet och offra denna för opportuniteten, då är
han icke längre trogen sig själv och sin uppgift.
Ingenjören får aldrig släppa objektiviteten i sitt arbete, han
skall förbli trogen sig själv.

Efter sammanträdet följde gemensam middag och
samkväm. <tab><tab><tab><tab><tab><tab><i>O. K.</i>

<b>Tekniska samfundet</b>
i Gröteborg avhöll sitt första allmänna höstsammanträde
tisdagen den 10 oktober 1933 å Restaurant Valand.

Aftonens föredrag hölls av kommendörkapten E.
Wetter, Svenska Orient linjen, över ämnet: "Islams
arvländer under nydaning".

Talaren erinrade först om världskriget och huru det
murkna museimanska riket reducerades och en del nya
stater uppstodo.

Därefter lämnade kommendörkapten Wetter en
förträfflig skildring av Mustafa Kemåls mäktiga
befrielsekamp, som räddade Turkiet från total undergång. Den
gamla regeringen störtades, och Kemal flyttade
förvaltningen till den nya huvudstaden Ankara. Stormakterna
fingo respekt för Kemal, Turkiet började erkännas
och uppbyggnadsarbetet kunde börja. Landet var
utarmat och handelsbalansen starkt negativ. På tio år
har han skaffat Turkiet en god ekonomisk ställning
genom sträng sparsamhet och utveckling av landets
resurser. Guldvaluta har inforts och upprätthålles, och
genom förhandlingar har Turkiets statsskuld högst
avsevärt reducerats. Landsvägar och järnvägar hava
anlagts, och glädjande nog ha svenska ingenjörer därvid
utfört ett storartat arbete. Till 90 % var Turkiet ett
agrarland, och dess gamla mattindustri flyttade med de
grekiska flyktingarna till Grekland. Under åren 1927--1932
började landet att industrialiseras, och ca 2 000 nya
statsunderstödda industrier uppstodo. Subsidierna ha nu
måst minskas, och Turkiet söker numera genom
speciella handelsöverenskommelser ordna varuutbytet,
vilken metod har slagit väl ut. Den viktigaste
utförselorten är Istambul, dit de turkiska handlande inifrån
landet komma en gång om året för inköp. Denna sedvänja
gör att det är svårt att upprätthålla en reguljär
förbindelse med de turkiska affärsmännen. Den svenska
handeln och industrien har dock stora möjligheter att göra
sig gällande i Turkiet.

Ett par år efter det att nydaningsverket tagit sin
början i Turkiet kom turen år 1925 till Persien, Det nya
statsöverhuvudet reser, liksom Kemal, själv runt
landet för att kontrollera att de nya förordningarna
efterlevas. Regimen är sträng, och de enda straffen äro
spöslitning och hängning. Persien, som nästan uteslutande
var ett agrarland, söker nu att på allt sätt genomföra
industrialiseringen. Monopolhandeln dominerar och
inkomsterna av ett monopol gå till något visst ändamål.
Ex. sockermonopolet, som skall möta kostnaderna för
järnvägsbyggnaderna. Oljeindustrien är en av statens
viktigaste inkomstkällor. Budgeten är stabiliserad, och
en konstant valuta har införts. Persien behöver en
mängd nya varor för landets uppbyggande, men alla
importaffärer ske f. n. med licens, som skall uppvisas vid
gränsstationen.

Irak är en annan av Levantens stater, som undergått
en hastig utveckling. Landet är numera medlem av
Nationernas förbund och har ingått ett 25-årigt förbund
med England. Stor vikt lägges vid utbyggandet av nya
kommunikationsleder. Bland större arbeten märkas en
ej mindre än 95 svenska mil lång rörledning från
oljefälten till hamnstaden Haifa, vilken beräknas bliva
färdig nästa år. Vid detta stora arbete ha 12 000 man
erhållit sysselsättning.

Just nu tilldrager sig utan tvivel Palestina det största
intresset. Det känns som en befrielse, yttrade talaren,
att komma till detta land, som har pengar nästan i
överflöd och dessutom är i lycklig avsaknad av arbetslöshet.
Den nu pågående våldsamma utvecklingen i Palestina
får givetvis i främsta rummet tillskrivas den starka
invandringen dit, vilken leder sin upprinnelse från
Sioniströrelsen, som startades för ca femtio år sedan. På
sista tiden har tyska judar i stor utsträckning sökt sig
tillbaka till rasens hemland. Tidigare utflyttade mest
judar från Polen, Ryssland och U. S. A. Palestina har
ett fint klimat och flertalet invandrare slå sig på

jordbruk, men odlingen är beroende av ordnad bevattning.
Apelsinodlingen dominerar, och apelsiner är det unga
Palestinas viktigaste exportvara. En våldsam stegring
på land och tomter har blivit en följd av den starka
expansionen inom landets näringsliv. Budgeten visar
ett överskott av 500 000 pund, och importen har stigit
31 % jämfört med förra året. Palestina är en god
marknad för många varor, särskilt byggnadsmaterial.
Rumänien har snabbt dragit nytta av utvecklingen i
Palestina, i det man upprättat en rumänsk handelskammare
i landet, varigenom en god reklam vunnits för dess
varor. Detta exempel manar till efterföljd, sade talaren.

Transjordanien är dubbelt så stort som Palestina och
var under romartiden fullt av blomstrande städer.
Numera finnas endast 300 000 innevånare. Transjordan har
världens bästa klimat och skulle snabbt utvecklas om
det öppnades för judisk invandring.

Sverige exporterar bland annat papper och maskiner
till Levanten, och Volvobilen är den mest köpta bilen i
Palestina. Det svenska M. S. Vikingaland är det
snabbaste fartyget på Levanten, och det svenska namnet har
en god klang därute. Därtill bidrager, att vi icke kunna
misstänkas ha politiska biavsikter. Talaren rekommenderade
ett politiskt närmande och upprättandet av en
handelskammare. Alla affärer ävensom befraktningen
borde göras direkt framhöll kommendörkapten Wetter,
som efter föredragets slut avtackades med hjärtliga applåder.

Sedan ordföranden avtackat föredragshållaren,
förflyttade sig mötesdeltagarna till restauranten, som
reserverats för samfundet. Efter gemensam supé vidtog
dans till inpå småtimmarna. <tab><tab><tab><tab><i>G. E. M.</i>

<b>Södra Dalarnes tekniska förening</b>
hade lördagen den 21 oktober ett talrikt besökt
sammanträde å Avesta bruks klubb under ordförandeskap av
disponent V. Eriksson, Avesta. Sammanträdet hade
karaktär av årsmöte, det sista till och med under
hittillsvarande stadgeformer. Innan förhandlingarna togo sin
början erinrade ordf. om den förlust, som drabbat
föreningen genom ingenjör A. Norbecks frånfälle. N. var
en av föreningens stiftare, som under mer än tjugo år
på många sätt deltagit i föreningens arbete, bl. a. såsorn
medlem av styrelsen.

Efter protokolljustering antogos slutgiltigt styrelsens
förslag till stadgeändringar. Styrelsens och
revisorernas berättelser som godkändes, omfattade
verksamhetsåret okt. 1932--sept. 1933. Föreningen hade under året
haft tre sammanträden och en utflykt. Styrelsen hade
under året haft fyra sammanträden. Medlemsantalet
är 71 jämte två hedersledamöter. Räkenskaperna
balanserade på en summa av kr. 2 637:11 med en
kassabehållning av kr. 2 066:61. Ansvarsfrihet beviljades.

Till valnämnd utsagos: kapten B. Holmberg,
sammankallande, övering. A. Paulsson, dr D. Öhrn och
bergsing. R. von Seth.

Efter förhandlingarnas slut höll ing. E. Askelöf,
Stockholm, ett intressant, av skioptikonbilder och film
illustrerat föredrag om "Hur en modern svensk
läkemedelsindustri arbetar". Efteråt intogo ett 40-tal
medlemmar gemensam supé på Avesta stadshotell.
<tab><tab><tab><tab><tab><tab><tab><tab><i>G.  C--n.</i>

<b>Kalmar teknologklubb</b>
sammanträdde fredagen den 27 okt. å Stadshotellet i
Kalmar. Styrelsen beviljades därvid ansvarsfrihet för
föregående års förvaltning och val av styrelse för
kommande arbetsår företogs, varvid utsagos till ordf.
direktör G. Rosén, v. ordf. trafikchef Hj. Lundkvist, sekr.
torvingenjör T. Björkman, klubbmäst. och kassör
maskiningenjör Manne Johansson och v. klubbmästare
ingenjör G. Malmberg. Till revisorer valdes lektor R.
Bendz och ingenjör N. B. Nilsson.

Ingenjör Malte Nilsson höll därefter ett synnerligen
intressant och sakrikt samt med talrika skioptikonbilder
belyst föredrag om "Hydrauliska drivanordningar".

Inledningsvis berörde föredragshållaren de skilda
konstruktioner, som gjorts för att erhålla en variabel
växel med rent mekaniskt utförande och härvid
föreliggande svårigheter. Problemet är ännu olöst.

Tanken på hydrauliska drivanordningar är ej ny.
Redan i början av 1900-talet framkommo förslag till
lösande av den stegfria växelns problem på denna väg.
Men uppfinnarna voro före sin tid. Maskintekniken
hade ej nått så långt att det var möjligt att
fabriksmässigt tillverka detaljer och apparater av erforderlig
noggrannhet och prisbillighet. Med hjälp av den moderna
sliptekniken har detta kunnat ske.

Tal. beskrev härefter olika slag av hydrauliska
drivanordningar och visade med skioptikonbilder de olika
grundläggande konstruktioner, som finnas, samt de olika
maskiner, på vilka hydrauliska anordningar kommit till
användning. En stor livaktighet har på senare år
utvecklats inom verktygsmaskinernas område för att i
största möjliga utsträckning använda sig av hydrauliska
drivanordningar. Ca 400 patent ha tills dato uttagits
på de mest olika konstruktioner. Tal. slutade med en
förmodan, att det icke skulle dröja länge, förrän dessa
anordningar komma till användning inom allt större
områden inom maskinbyggnadstekniken.

Ordföranden framförde ett tack till föredragshållaren
för det utmärkta föredraget, vilket av de närvarande
underströks med kraftiga applåder. På föredraget
följde en kortare diskussion, varefter ett som vanligt
kordialt samkväm vidtog. <tab><tab><tab><tab><i>T. B.</i>

</chapter>
<chapter name="Sammanträden">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Kemi och bergsvetenskap</b> sammanträder
till julfest fredagen den 8 december 1933 kl. 19,30 å
föreningens lokal, Brunkebergstorg 20, Stockholm.
<sp>Ärenden:</sp> 1) Val av justeringsmän för aftonens protokoll. --
2) Inval. -- 3) Inkomna skrivelser. 4) <i>"En snabbresa
genom några vinländer",</i> föredrag- med skioptikonbilder av
direktör <sp>Elof Tegnér.</sp>

Julsupé, Lucia, julklappsutdelning m. m. Pris för supé
inkl. snaps, pilsner, kaffe, glögg men exkl. servis 7 kronor.
Anmälan om deltagande i supén torde ske till bergsingenjör
Rune Billgren, östermalmsg-. 19, Stockholm, senast
den 6 december.

<b>Avdelningen för Mekanik</b> avhåller ordinarie
julsammanträde å föreningens lokal, Brunkebergstorg 20, tisdagen
den 12 december 1933 kl. 19,30 enligt nedanstående
program: 1) Val av justeringsmän. -- 2) Inträdesanmälningar
och inval. -- 3) Inkomna skrivelser. -- 4) <i>"Schluchsee,
Tysklands största ackumuleringsanläggning;
Eichholtz-verket och Eichholtz-olyckan",</i> föredrag med
skioptikonbilder av civilingenjör <sp>Carl-Erik Svala,</sp> Trollhättan.
-- Sedvanlig Lucia-fest.

<b>Tekniska förbundet i Borås</b> sammanträder lördagen den
16 december å Hotel du Nord. Sammanträdet kommer
att ägnas åt frågor rörande arbetsanalys och tidsstudier.
Bl. a. föreläser överingenjör <sp>Tarras</sp> Sällfors över
ämnet <i>"Tids- och arbetsstudier inom industrien".</i> --
Därefter diskussion.
</chapter>
</chapter>
<chapter name="TEKNISK TIDSKRIFT
HÄFT. 49 ÅRG. 63 9  DEC. 1933">
<h1>TEKNISK TIDSKRIFT</h1>
<h2>HÄFT. 49 ÅRG. 63 <tab>9  DEC. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Om konservering av födoämnen,  av civilingenjör Anders Wiberg. -- Thure Wawrinsky †. --
Ekonomisk översikt. -- Notiser. -- Sammanträden.

</chapter>
<chapter name="OM KONSERVERING AV FÖDOÄMNEN.">
<h2>OM KONSERVERING AV FÖDOÄMNEN.</h2>
<h3>Av civilingenjör <sc>Anders Wiberg.</sc></h3>
Betraktar man de statistiska uppgifterna över den
svenska konservindustrien, finner man, att
försäljningsvärdet av inhemska konserver har ökats snabbt
under de senaste 25 åren. Av utvecklingstendensen
att döma har man ej att vänta någon direkt
stagnation under de närmaste åren, med andra ord,
konservindustrien befinner sig fortfarande i snabb
utveckling. Detta bekräftas även av förhållandet i
andra länder. Man behöver ju ej räkna med den
nuvarande amerikanska konservförbrukningen, 55
burkar per individ och år, som en norm dit vi skola
komma, men differensen mellan vår förbrukning av
ungefär 8 burkar per individ och år, och den
amerikanska är väl stor. Även i övriga europeiska
länder är konservförbrukningen större än i Sverige, det
land, som torde komma U. S. A. närmast härvidlag är
England.

<i>Statistiska uppgifter över den svenska konservindustrien.</i>
<table>
<td><td c>1906            <td c>1913               <td c>1924              <td c>1930
<td>Totala produktionsvärdet i kronor . . . <td c>676 947 <td c>3 443 310 <td c>9 712 600 <td c>15 097 205
<td>Fisk- och skaldjurskonserver,<td c><td c><td c><td c>
<td>produktionsvärdet i kronor . . . <td c>--      <td c>2 666 397 <td c>7 137 000    <td c>9 997 677
<td>Grönsaks- o. fruktkonserver,<td c><td c><td c><td c>
<td>produktionsvärdet i kronor . . . <td c>-- <td c> }776 913  <td c>} 2 575 500 <td c>3 073 866
<td>Kött- och fläskkonserver,<td c><td c><td c><td c>
<td>produktionsvärdet i kronor . . . <td c>-- <td>} <td>}<td c>
<td>Antalet anställda . . . <td c>141 <td c>841<footnote>Fiskberedningsanstalterna  medräknade.</footnote> <td c>1 018 <td c>1 532
<td>Antalet utnyttjade hästkrafter . . . <td c>24 <td c>211 <td c>534 <td c>974
</table>
Man ser vidare av statistiken att de konserver, som
dominera i Sverige, äro fisk- och skaldjurskonserver.
Utan att ha några direkta siffror kan man fastslå, att
bland dessa konserver utgöra sill- och
ansjovisinläggningarna den allra största delen. De övriga
fisk- och skaldjurskonserverna bestå av sådana produkter
som fiskbullar, kaviar, räkor, kräftor, makrill, lax etc.

Tillverkningen av köttkonserver har visserligen
ökat, men ej till den grad som fallet varit med de
andra konserverna. Den svenska köttkonservindustrien
har huvudsakligen varit avsedd för tillverkning
av armé- och skeppsproviant. Man kan ej
vänta, att ett köttproducerande land som Sverige,
utan större samhällen och tättbefolkade bygder, skall
vara någon större förbrukare av köttkonserver.
Däremot torde vi ha förutsättningar att kunna
exportera en del konserver, vilket får anses vara enda
förutsättningen för en ytterligare utvidgning av vår
köttkonservindustri.

De konserver, som under de senaste åren
genomgått den snabbaste utvecklingen, äro
grönsakskonserverna, vilka för Sveriges vidkommande till stor del
äro identiska med ärterna. I samband med det allt
mer ökade intresset för färska grönsaker har även
intresset för de konserverade grönsakerna stigit, och
man har här att vänta en betydligt ökad
konsumtion utöver den som redan nu inträffat.

Slutligen ha vi frukt- och bärkonserver, som ännu
ej rönt större framgång, när det gäller
fabrikstillverkade konserver. Att konsumtionen av dessa
produkter är stor och råvarutillgången utomordentlig, är
uppenbart. Man behöver endast tänka på den
svenska hemkonserveringen av dessa produkter, de
massor av bär, som finnas i våra skogar, samt den alltmer
tilltagande fruktodlingen, för att inse, att på detta
område en inhemsk konservindustri kan göra en
verklig insats.

Ansjovis och sillinläggningar äro specifikt
svenska varor. De ha uppkommit och utvecklats i
Sverige och börja nu allt mera att även upptagas i
utlandet. I samband härmed kan nämnas att den
svenska konservindustrien exporterar ungefär 10 % av
sin produktion, samt att exporten till stor del utgöres
av ansjovis och sillinläggningar. Att dessa varor
rönt en sådan framgång, sammanhänger intimt med
det svenska smörgåsbordet, men därtill kommer, att
de ur konservsynpunkt äro verkligt förnäma
konserver, delikatesser, som i smakhänseende stå betydligt
över den färska varan. De ha således vid sidan om
sin uppgift som konserver, födobevarare, genom en
Linder lagringstiden genomgången mogningsprocess,
blivit förädlade födoämnen, med särdeles specifik
smak och äro således närmast att jämföra med
sådana produkter som ost, vin och öl. I samband
härmed vill jag framhålla, att den nuvarande
beteckningen för sill m. fl. inläggningar är vilseledande,
officiellt kallas de för konserver, tillverkaren
benämner dem inläggningar, men båda benämningarna äro
missvisande. I ena fallet är beteckningen för
omfattande, i andra fallet för speciell. Jag skulle därför
vilja föreslå, att vi använda den gängse utländska
beteckningen halvkonserver för sådana produkter, som



<table>
<td c><img 1></img><td c><img 1></img>
<td c>Fig. 1. Tröskning av ärter. <td c>Fig. 2. Saltad råvara anländer till konservfabriken.
</table>

förvaras i hermetiskt tillslutna burkar, men inte äro
steriliserade.

Av statistiken finner man vidare, att energiåtgången
inom konservindustrien är ringa, vilket leder
till antagandet, att industrien är föga mekaniserad.
Jämför man konservindustriens kraftförbrukning med
annan livsmedelsindustris för att inte tala om den
övriga industriens, finner man, att energiförbrukningen
per arbetare är mycket låg. Att konservindustrien
inte på långt när är mekaniserad till den grad, som en
tekniker finner önksvärt, är otvivelaktigt, men man
får också taga i betraktande, de villkor varunder en
stor del av denna industri arbetar. Den största
produkten är som förut nämnts halvkonserver, och dessa
tillverkas så gott som uteslutande i Bohuslän.
Arbetet är mest ett säsongarbete, som försiggår på en
massa mindre inläggningsställen och energipriset är
ofta högt. Det är därför naturligt att dessa
småtillverkare draga sig för att investera större kapital i
sin rörelse. Själva inläggningsarbetet är, med
hänsyn till sillens koncistens, då den lägges i burken,
också av sådan art, att arbetet är mycket svårt att
mekanisera. Undantag härifrån är direktinläggningen
av ansjovis, varvid den färska skarpsillen
lägges direkt i burkarna. Detta arbete är emellertid
ett rent säsongarbete, som endast pågår några
månader om året. Särskilda bleckemballagefabriker förse
ifrågavarande småfabrikanter med burkar, vilket gör,
att energiåtgången för burktillverkningen ej
framkommer i statistiken.

Redan tidigt, tidigare än i allmänhet var fallet
beträffande annan svensk industri, företogs en större
sammanslagning inom den svenska konservindustrien.
Det var nämligen redan under 1890-talet, som de
ledande konservfabrikerna i Bohuslän sammanslogos
till en enhet. Detta resulterade i ett kraftigt
uppsving för industrien. Större enheter anlades, och i
närvarande stund finnes ett flertal stora och moderna
fabriker på västkusten, fabriker som äro utrustade
med kylanläggningar, bleckemballage- och
lådtillverkning samt moderna transportanordningar.

Konserveringens innebörd och syfte framgår av
själva namnet, den skall tjäna till att bevara ett
livsmedel från en tidpunkt, då det förekommer i stor
ymnighet, intill en tidpunkt, då tillgången är mycket
begränsad, eller då det ej alls finnes någon färsk
vara. Av denna anledning ha konserveringsproblemet
alltid intresserat mänskligheten. De flesta av
våra konserveringsmetoder äro också mycket gamla,
man behöver endast nämna sådana förfaringssätt som
saltning, torkning, rökning etc. vilka varit kända
sedan allra äldsta tider. Att metodiken behärskades
visas måhända bäst därav, att man i de flera tusen år
gamla egyptiska konungagravarna funnit konserver,
som varit fullt användbara,

Metodikens grundprincip är att förstöra och
utestänga de mikroorganismer och enzymer, som verka
förstörande på födoämnet, och i det fall detta ej
låter sig göra, åstadkomma sådana betingelser, att de
förstörelseverkande bakterierna icke kunna utveckla
sig. Det stora flertalet förekommande bakterier ha
sin verksamhetstemperatur mellan 15--40 grader C,
bland dessa förekomma förruttnelsebakterier samt
patogena bakterier, två grupper, som det framför
allt gäller att bekämpa. För övrigt kunna bakterier
utveckla sig från en temperatur liggande under
nollpunkten och upp till 75 grader C. I anslutning till de
temperatur intervall, inom vilka bakterierna ha sin
största aktivitet indelas de enl. Lehrman<footnote>Lehrman, Die Welt der Bakterien, Leop. Voss. Leipzig 1931.
</footnote> i följande
grupper.
<table>
<td><td c>Minimum             <td c>Optimum          <td c>Maximum
<td>Psykrofila bakterier . . . <td r>0°C    <td r>15--20°C           <td r>30°C
<td>Mesofila bakterier. . . <td r>4--30°C    <td r>28--38°C    <td r>43--50°C
<td>Termofila bakterier . . . <td r>40--49°C    <td r>50--65°C    <td r>60--75°C
</table>
Vid en temperatur över 75°C kunna bakterier ej
existera, ty de bestå till stor del av äggviteämnen,
och vid denna temperatur koagulerar äggvitan.
Under noll grader kunna å andra sidan bakterier mycket
väl existera, men de hämmas då i sin utveckling.
För Sveriges vidkommande åstadkomma de
termofila bakterierna inte mycket skada, det är ytterst
sällan temperaturen här i landet stiger så högt, att
de kunna komma i verksamhet, däremot har man att
räkna med dem vid export av konserver till varmare
länder.

Bakterierna bestå till sin sammansättning
övervägande av vatten, omkring 80 %. Askhalten
beräknat på torrsubstansen ligger mellan ett par upp
till trettio procent. Återstoden är en blandning av

<table>
<td c><img 1></img><td c><img 1></img>
<td c>Fig. 3. Beredning av kaviar. <td c>Fig. 4. Steriliseringsrum med autoklaver.
</table>
äggviteämnen och proteiner av okänd sammansättning.
Kvävehalten ligger mellan 8--10  %.

De olika bakterierna äro till sitt verkningssätt
ytterst skiljaktiga. I en del fall understödja de olika
arterna varandra genom ett gott samarbete, i andra
fall döda de varandra. I stora drag försiggår en
förruttnelseprocess sålunda: under inverkan av de
proteinupplösande bakterierna, vilka först komma i
verksamhet, bildas bland annat ammoniak, samtidigt
uppträda sockerf or jäsande bakterier, som bland
annat förorsaka en syrabildning, denna syra
neutraliseras av ammoniaken. När denna process pågått
en tid, och mediet blivit neutralt eller alkaliskt, börja
de egentliga förruttnelsebakterierna, anaeroberna, sin
verksamhet. Deras verksamhetsområde ligger vid
neutralpunkten eller vid en viss alkalitet. Det är ej
ovanligt, sedan en vara undergått en förruttnelseprocess,
att man finner en starkt sur reaktion hos det
förruttnade mediet. Detta beror ej enbart på
förruttnelsebakteriernas förmåga att bilda syror utan
även på en del andra speciella syrabildande
bakterier, som tåla en ganska hög syrakoncentration.
Om man undersöker en sådan starkt sur produkt
närmare, finner man också endast ett fåtal
förruttnelsebakterier. Genom de nyssnämnda speciella
bakteriernas ingripande har förruttnelseprocessen
avstannat. Förloppet i övrigt är mycket beroende av
de villkor under vilka förruttnelsen äger rum, såsom
temperatur, syratillgång, fuktighetshalt, aciditet etc.
Förruttnelseprocessens början märkes genom den
karakteristiska förruttnelselukten. Förutom ammoniak
bildas det andra gaser, såsom kolsyra, svavelväte,
väte och en del flyktiga kolväten. De syror, som
bildas, äro företrädesvis smörsyra och propionsyra.
En del basiska föreningar uppstå också, sådana äro
förutom ammoniak, trimetylen, som igenkännes på
sin karakteristiska lukt av rå fisk, samt merkaptan,
indol, skatol och fenol. Slutligen bildas även ämnen,
som äro specifika för vissa bakterier, exempelvis
cholin, neurin, putrescin och kadaverin, varjämte
de ytterst giftiga förruttnelsekaloiderna uppstå.
Om en förruttnelseprocess pågått så länge, att
dessa gifter hunnit bildas, är varan ytterst farlig
att förtära. Emellertid har det visat sig, att
förgiftningar genom konserver äro mycket sällsynta,
framförallt gäller detta fisk- och halvkonserverna.
En utredning, som Deutsche Seefischverein verkställt,
visar att de i litteraturen kända förgiftningsfallen,
som uppkommit genom förtärandet av halvkonserver,
under de närmast föregående tjugofem åren
inskränka sig till tre fall, men även i dessa fall har
man inte med säkerhet kunnat avgöra, om det
verkligen varit konservens fel.

<b>Konserveringssystem.</b>

De äldre konserveringssystem som förekomma äro
följande: torkning, upphettning, Saltning, kylning,
rökning och i någon mån jäsning. Senare ha sådana
metoder tillkommit som insyrning, sockring och
användandet av bakteriehämmande kemikalier. Den
allra senaste metoden är sterilisering genom elektrisk
ström och bestrålning. Lösningar kunna steriliseras
genom bakteriernas bortfiltrering.

<i>Kylningen</i> är till sin verkan mycket effektiv, den
nedsätter bakteriernas utvecklingsförmåga och kan
hålla ett födoämne friskt i obegränsad tid. Kylning
har emellertid en helt annan uppgift än konservering
i tillslutna kärl. Dess speciella användningsområde
faller inom de stora fryserierna, där större mängder
livsmedel kunna förvaras för längre eller kortare tid,
under väntan på distribution. Samma uppgift har
kylning under transport. Kylningens utvecklingshämmande
verkan sammanhänger med bakteriernas
höga vattenhalt, under noll grader kan den starkt
vattenhaltiga bakterien frysa till is, dock utan att

<img 1>
Fig. 5. Tillverkning av bleckemballage.
</img>


dödas. Karakteristiskt för en frusen vara är, att
om den upptöas, en förruttnelseprocess inträder
betydligt snabbare än hos den färska varan.

Även <i>torkningens</i> konserveringsförmåga
sammanhänger med bakteriernas vattenhalt. I ett nyslaktat
friskt djur finnas inga bakterier inne i köttet, de
bakterier som förekomma, befinna sig dels i djurets
tarmkanaler, svälj etc. och dels i dess hud.
Torkningen avser nu att göra det inre bakteriefria köttet
så fattigt på vatten, att bakterierna inte kunna
utveckla sig. Framför allt skall det yttersta skiktet
vara så torrt att bakterierna ej kunna genomtränga
det. I allmänhet räcker det om man sänker
vattenhalten till under 40 %. För att hindra
mögelsvampens utveckling får man emellertid ofta sänka
vattenhalten betydligt mera -- ned till 15--20 %.
Genom torkning kan man givetvis även döda
bakterierna men ej gärna deras sporer.

<i>Rökningen</i> är en konserveringsmetod, som i sig
innesluter ett flertal andra metoder. Genom
rökningen torkar mediet, vidare kommer det vid
varmrökning att upphettas, slutligen bildas vid rökningen
en del bakteriegifter i form av formaldehyd, fenoler
och kreosoter, som verka direkt dödande på
bakterierna. Det erfordras icke att hela varan
impregneras med dessa bakteriegifter, det räcker om det
yttre skiktet impregneras, varigenom bakterierna
hindras från att tränga igenom detta.

<i>Saltningen</i> är egentligen en konservering med
kemiska medel, men dels genom att den sedan länge
varit känd och dels genom att deri användes i stor
koncentrationsgrad jämfört med de övriga kemiska
konserveringsmedlen, är det motiverat, att Saltningen
räknas som en särskild konserveringsmetod. Till sitt
verkningssätt är saltningen närmast att jämföra
med torkningen. Genom de koncentrationsförändringar,
som uppstå mellan den starkt salthaltiga
laken och det saltfria köttet, kommer en del vatten
att avgå ur köttet och salt att diffundera in. Köttet
blir således torrare, varjämte den äggvitehaltiga
bakterien kommer att utsättas för ett så starkt osmotiskt
tryck att den i flertalet fall dödas genom att dess
cellvävnader sammantryckas -- s. k. plasmolys. De
vanliga lakekoncentrationerna äro 6--18 % salt.
Redan en koncentration av 6--10 % salt
verkar starkt bakteriehämmande, särskilt på
förruttnelsebakterierna och de patogena bakterierna, och vid
över 16 % salt är det endast ett fåtal bakterier samt
några svampar, som kunna utveckla sig. Genom att
använda olika saltkoncentrationer kan man således
variera smaken såtillvida, att olika bakterier verka
vid olika koncentrationer. Denna möjlighet står till
buds framför allt vid saltning av fisk. Vid saltningen
användes i allmänhet samtidigt salpeter, som
understödjer saltets konserveringsförmåga. Dessutom
giver den åt köttet en rödaktig färg, vilken utgöres av
en förening av kväveoxider och hämoglobin.

På ett med saltningen likartat sätt verkar <i>sockringen.</i>
Även i detta fall uppstår en utvattning, samt
plasmolys, men det fordras betydligt större
koncentrationer, än vad fallet är vid saltningen.

Den rent <i>kemiska konserveringsmetodiken</i> baseras
på systemet att använda sådana kemikalier, som äro
direkta bakteriegifter men samtidigt oskadiiga för
människan. Från början har en stor mängd olika
kemikalier varit i bruk såsom formaldehyd, kreosot,
myrsyra, metylaldehyd m. fl. Det har emellertid
visat sig, att de -- även i mycket små kvantiteter --
varit skadliga för människokroppen, och deras
användning har i lag förbjudits. De ämnen, som nu
tillåtas, äro borsyra, salicylsyra och benzoesyra samt
en del salter av dessa syror. Den tillåtna mängden
är dessutom begränsad till vissa halter, som ej
inverka på smaken, och som äro fullkomligt
betryggande ur hälsosynpunkt. I samband med de
kemiska konserveringsmedlen kan nämnas ett sådant
ämne som alkohol. Även fett verkar bakterihämmande,
ehuru det erfordras i stora mängder.

<i>Syrningen</i> är jämte saltningen den
konserveringsmetod, som är av största betydelse för vår
konservindustri. Hittills har det varit ättiksyran, som varit
den allenarådande syran, men numera börja andra
syror såsom fruktsyror, citronsyra och mjölksyra
att komma till användning. Olika bakteriearter
fordra olika vätejonkoncentrationer för sin
utveckling. Som förut nämnts utveckla sig
förruttnelsebakterierna vid neutralpunkten, på ömse sidor
därom finnas alla variationer av bakterier. Vid en
vätejonkoncentration av 10<sup>--4</sup> eller lägre är det
endast ett fåtal bakterier, som äro verksamma. De
patogena bakterierna dödas långt tidigare av syran,
en vätejonkoncentration av 10<sup>--6</sup> lyckas de ej
överleva. I syrningen har man sålunda en alldeles
utmärkt konserveringsmetod, särskilt vid
framställandet av halvkonserver. Om man känner de
intervaller inom vilka de olika bakterierna verka så kan
man praktiskt taget driva konserveringen i vilken
riktning man önskar. Genom att kombinera syrning
med Saltning ernås ytterligare möjligheter. Tidigare
kända konserveringsmetoder av detta slag äro
surkålstillverkning och saltgurktillverkning för att
icke nämna surmjölksberedning. I samtliga dessa fall
är det emellertid bakterierna själva, som alstra den
konserverande syran, mjölksyran. Orsaken till att
detta konserveringssystem inte tagits i bruk, mera
än vad redan är fallet, beror dels på att metodens
möjligheter ej varit kända och dels på de svårigheter
som emballaget vållar. Man använder nästan
uteslutande förtent bleckemballage. Har man en så
emballerad konserv, inlagd i en syrahaltig lösning,
kommer ett metallangrepp att uppstå, vilket
förorsakar att konserven fördärvas, dels genom den
metallsmak som varan erhåller och dels genom den
svallning av burken som den vid metallangreppet
bildade vätgasen vållar. Det torde emellertid inte
råda någon tvekan om, att när emballagematerialfrågan
en gång fått en lämplig lösning, så kommer
syrningen att föra konservindustrien ett stort steg
framåt, Trots sättningens och sockringens fördelar
kommer man ej ifrån, att dessa ämnen i allt för hög
grad inverka på halvkonservens smak. När man
samtidigt tänker på att mycket stora kvantiteter
socker eller salt erfordras, för att ernå samma
konserveringsgrad, som erhålles i en syrahaltig lösning
med en vätejonkoncentration av 10<sup>--4</sup>, vartill fordras
endast en ytterst obetydlig mängd av en starkt
dissocierad syra, inser man fördelen med syrningen.
Sålunda fordras t. e. endast 0,1 cm<sup>3</sup> av en 1/10 n saltsyra,
0,37 mg saltsyra per 100 cm<sup>3</sup> neutralt vatten, för att
denna vätejonkoncentration skall erhållas, kvantiteter
som knappast äro analytiskt påvisbara, och som inte

på något sätt inverka på smaken eller äro skadliga
för människan. Att mjölk- och fruktsyrorna börjat
ersätta ättiksyran beror till stor del på dessa syrors
större vätejonkoncentration. Ättiksyrans
vätejonkoncentration ligger omkring 1,9 . 10<sup>--5</sup>, mjölksyran
har 1,4 . 10<sup>--4</sup>, citronsyran har 8 . 10<sup>--4</sup>. Med tanke
på halvkonservernas betydelse för den svenska
konservindustrien är det uppenbart, att vi här i Sverige
framförallt ha att söka oss fram på de vägar som
syrakonserveringen erbjuder. För mögelsvampar
hjälper icke aciditetsökningen, men i detta fall
kompletteras syraverkan genom tillsats av små
mängder benzossyra, som är ett mycket bra skydd
mot svampar. <tab><tab><tab><tab><tab><tab>(Forts.)

</chapter>
<chapter name="THURE WAWRINSKY †.">
<h2>THURE WAWRINSKY †.</h2>
Inom teknologföreningen börjar kretsen av
sjuttiofemåringar och däröver glesna betänkligt och nu har
åter en av dem, Thure Wawrinsky, som tillhört
föreningen sedan 1870-talet, gått bort. Wawrinsky
avled den 17 nov.

Redan vid 18 års ålder blev Thure Wawrinsky elev
vid dåvarande Teknologiska institutet och
utexaminerades 1881 från den då nyinrättade 4:e avdeln. för
mekanister. Han fick nästan omedelbart anställning
vid en nyinrättad sprängämnesfabrik i Belgien och
genomförde därunder vågstycket att i hemlighet
överföra prov på sprängämnen till Grekland för
utprovning av dess användbarhet vid byggandet av
kanalen vid Corinth. Därefter försökte han sig på
tillverkning av jordbruksredskap såsom ägare av
Ljusfallshammars bruk, men övergick efter ett par år
till en mera lugn befattning såsom tjänsteman i k,
patentbyrån. År 1893 övertog han efter professor
Hoffstedt redaktörskapet för Teknisk tidskrift. Åter
skulle han emellertid pröva sina krafter i industriell
verksamhet, i det han 1890 byggde och igångsatte
Grängesbergs sprängämnesfabrik, då hans
erfarenheter från fabriken i Belgien kommo väl till pass. År
1891 grundlade han emellertid den verksamhet, Th.
Wawrinskys patentbyrå, som han sedan energiskt
och framgångsrikt utvecklade samt innehade ända till
år 1919, då han på grund av hälsoskäl, överlät den
på nuvarande innehavaren.

Om han således först som patentingenjör skapade
sig en bestående livsgärning, intog han redan från sin
teknologtid genom sitt goda huvud, sin sprudlande
humor och framförallt genom sin musikaliska
begåvning en ställning bland vänner och kamrater som han
sedan under livets lopp ej blott bibehöll, utan
alltmer förstärkte. Såsom lutsångare gjorde han sig i
allt vidare kretsar populär och uppskattad, och de av
hans äldre kamrater, som haft glädjen att på
teknologföreningen höra honom och arkitekt Ernst
Stenhammar sjunga glimtarna, hava säkert aldrig kunnat
glömma den upplevelsen.

Förenad med den älskliga Ida Rietz var hans hem
en förnämlig samlingsplats för sång, skämt och
glädje, och på samma gång som hans vänner nu unna
honom vilan och friden efter de sista årens
tilltagande ohälsa skola alla med saknad minnas den
älskvärde, glädjespridande vännen. <tab><i>Thore Thelander.</i>

</chapter>
<chapter name="EKONOMISK ÖVERSIKT.">
<h2>EKONOMISK ÖVERSIKT.</h2>
Sedan det Rooseveltska konjunkturförbättringsförsöket
på massuggestionens väg visat sig icke leda till
åsyftat resultat och presidenten allt tydligare givit sig
inflationen i våld, har ock oppositionen växt i styrka.
Densamma synes, ju längre tiden lider, komma att allt
mera utpräglat representera den högsta ekonomiska och
finansiella sakkunskapen. Finansminister Woodin och
statssekreterare Acheson ha sett sig nödsakade att
träda tillbaka från sina poster, då de funnit sig icke
kunna dela presidentens ekonomiska uppfattning.
Detsamma gäller ock den tidigare ekonomiske rådgivaren
åt Bank of England prof. Sprague, som på sin tid
inkallades av Roosevelt, och som nu protesterar mot den
inflationistiska penningpolitiken. Federal Reserve
Boards -- den amerikanska centralbanksorganisationen
-- rådgivande utskott med den kände New
York-bankiren James Warburg i spetsen har likaså ställt sig i
opposition till presidentens ekonomiska politik eller
rättare sagt dess allt mera ohöljt inflationistiska
inriktning. Samtidigt som antiinflationisterna börja att
mera allmänt och med direkt ekonomiskt stöd av
livförsäkringsföretagen, bankerna och övriga spararna
representerande företag medelst målmedveten propaganda
påverka allmänheten, närmar sig ock kongressens
sammankomst snabbt. Det råder näppeligen längre något
tvivel om att densamma kommer att visa sig böjd att
vidtaga huru långt gående inflatoriska åtgärder som
helst för lättande av den nuvarande svåra situationen.
Det synes, som om även presidenten skulle vara beredd
att gå synnerligen långt på plan- och
statshushållningens väg. Det senaste projektet för att bringa
kreditmedel i rörelsen och såmedelst påverka prisnivå och
företagsamhet går ut på inrättande av rent statliga
banker, då det visat sig omöjligt att förmå
bankinstituten att frångå affärsmässiga principer i sin
kredit-givning. Motsatsförhållandet mellan presidenten och
bankerna tycks skärpas alltmer och protesterna från
detta håll mot de Rooseveltska experimenten ta
statsmyndigheterna uppenbarligen icke hänsyn till. Strävan
att uppnå en inflation är numera omisstydlig, men det
vill synas, som om det skulle bereda betydande
svårigheter att realisera den. Den avsikt, som enligt
professor Rogers, en av medlemmarna i "the brain trust",
skulle ligga bakom deprecieringen av dollarns yttre

värdering medelst guldköp, att genom de på grund av
den starkt höjda dollarkursen högre importpriserna
åstadkomma en allmän prisstegring inom landet, synes
knappast komma att förverkligas. Importen spelar en
förhållandevis allt för ringa roll i det amerikanska
nationalhushållet för att nämnda effekt skulle uppnås.
Dollarfallet har däremot sänkt priset på en hel del
stapelartiklar på den internationella marknaden på
grund av den stora efterfrågan U. S. A. representerar
och sålunda direkt motverkat återhämtningen i den
övriga världen. De senaste månadernas förändringar i
den amerikanska prisnivån äro mycket obetydliga
räknat i amerikansk valuta -- Bureau of Labours
partiprisindex har stigit endast knappa 3 proc. sedan augusti --
och omräknat i guldvaluta har den sjunkit.
Prisstegringen sedan oktober i fjol uppgår räknat i dollar till
cirka 10 proc. enligt samma index. De senaste
amerikanska rapporterna synas visa, att bakslaget efter
sommarhaussen nu i huvudsak har ebbat ut. Edligt den
officiella produktionsindexen har produktionens
omfattning minskats sedan juli månad med cirka 1/4-del,
men dock kvarstår en förbättring sedan bottenpunkten
i mars i år på omkring 30 proc. Järn och stålindustrien
utnyttjar f. n. cirka 27 proc. av kapaciteten, vilket är nära
dubbelt så mycket som ett år tidigare; nedgången
gentemot juli i år utgör däremot i det närmaste 40 proc. I
ögonen fallande är, att den gentemot i fjol kvarstående
förbättringen är så förhållandevis stor. Automobilindustrien
företer en stark säsongsmässig nedgång, men
denna är dock ej så markerad som den i fjol, och
oktober månads tillverkning var hela 180 proc. större
än den under oktober i fjol. Det är ju en erfarenhet
även från Europa, att efterfrågan just på dessa för de
kapitalproducerande industrierna erforderliga
produkterna är förhållandevis god. Denna företeelse är
glädjande, då den brukar vara typisk för en begynnande
konjunkturförbättring. Lika i ögonen fallande är för
U. S. A:s del att de för konsumtionen arbetande
industrierna ha en, ehuru obetydligt, lägre sysselsättning
än ett år tidigare.

Deprecieringen av dollarn gentemot guldet mätt i
pariserfrancs uppgick vid månadsskiftet
oktober--november till cirka 33 proc. och fortsatte under de båda
första veckorna av sistlidna månad i synnerligen snabb
takt ned till 41 proc., varefter en viss återhämtning
inträdde under inverkan av finansens och de ekonomiska
fackmännens fanflykt från Roosevelt. Senare ha
betydande svängningar i nämnda kurs ägt rum, vilka i sin
tur påverkat övriga valutor till nackdel för den
internationella handeln.

Ännu en fransk regering har försökt sig på att
bringa reda i den franska budgeten. Ministärskiftet har
givetvis icke kunnat undgå att ytterligare oroa
francsnoteringen, och utströmningen av guld och utländska
valutor från. Frankrike har haft betydande omfattning.
Endast tack vare den engelska stabiliseringsfondens
stöd genom guldköp har det varit möjligt att hålla
francen någorlunda uppe. De franska regeringssvårigheterna
eller rättare sagt de fåfänga mödorna att bringa
budgeten i jämvikt på annat sätt än genom inhemska lån
komma uppenbarligen att stimulera det pågående
guldutflödet. Frågan om Frankrikes bibehållande av
guldstandard och ovissheten om dollarns slutliga yttre och
inre värde äro alltjämt de stora spörsmålen för hela
världens ekonomiska liv.

Trots all denna ovisshet vill det synas, som om en
sakta fortskridande konjunkturförbättring skulle arbeta
sig fram i Europa. Den engelska konjunkturkurvan
tycks löpa tämligen horisontalt för tillfället. Den tunga
industriens produktionssiffror för oktober äro väl i nivå
med de för september och arbetslöshetssiffrorna äro en
aning bättre. Tredje kvartalets produktionsindex visar
samma sysselsättningsgrad som andra kvartalets. De
tyska motsvarande siffrorna innebära t. o. m. en ganska
betydande förbättring. Även för Frankrikes del
tyder det föreliggande materialet på ett jämfört med den
närmaste föregående tiden väl hävdat produktionsläge.

För vårt lands del kunna vi glädja oss åt ännu en
fortfarande anmärkningsvärt förmånlig utveckling.
Järnverksföreningens senaste kvartalsrapport<footnote>Se Tekn. tidskrift h. 48, s. 433.</footnote> visar en
avsevärd stegring av produktionskvantiteterna.

Även våra övriga stora stapelartiklar förete alltjämt
liksom under hög- och eftersommaren förhållandevis
vackra kvantitetssiffror. Särskilt förmånliga äro de
för massan och då särskilt sulfaten, men även för
papperet är läget mycket gott, och vi måste gå tillbaka till
1929 för att finna exportkvantiteter i nivå med de
nuvarande. Trävarusiffrorna äro även de avsevärt
förmånligare än fjolårets men dock icke lika gynnsamma
som de förutnämnda artiklarnas jämfört med 1929. Även
malmen visar en förbättring av exportkvantiteten;
ökningen under de tio första månaderna uppgår till 0,30
mill. ton och den totala under denna tid utförda
kvantiteten till 2,22 mill. ton.

Parallellt med den kvantitativa förbättringen av vår
export har gått en förmånlig utveckling av prisnivån.
Importvarornas priser ha enligt Svenska Handelsbankens
beräkningar stigit med omkring 1 proc. sedan årets
början, under det att stegringen för exportvarornas del
utgör cirka 11 proc. Prisutvecklingen har alltså
återvänt i de för oss förmånliga fåror, i vilka den gick före
den sista krisen. Detta har ock bland andra faktorer
avspeglat sig i handelsbalansens siffror, i det månaderna
juni--september resulterat i ett exportöverskott på kr.
63 mill., mot ett importöverskott för samma tid i fjol
på kr. 53 mill., -- en förbättring alltså på icke mindre
än kr. 116 mill. Utrikeshandelns värdesiffror ange även
för oktober en betydligt större varuomsättning än
föregående år, men ha gett ett importöverskott på kr. 3 mill.,
vilket likväl innebär en förbättring gentemot i fjol på
kr. 10 mill.

Den förmånliga handelsbalansen har i hög grad
medverkat till den kraftiga ökningen under året av
våra tillgodohavanden i utländska valutor och guld.
Dessa ha nämligen stigit med icke mindre än kr. 263
mill. till hela 900 mill. vid månadsskiftet okt.--nov.
Riksbankens valutareserver ha fortsatt att ytterligare
ökas under november, trots att det normala för
innevarande del av året är en nedgång i vårt innehav av
utländska valutor. Reserven var vid senaste månadsskifte
kr. 413 mill., oavsett guldtransaktionerna under året,
och överträffar sålunda den tidigare toppsiffran från
1930. I vilken utsträckning kapitalflykt hit kan ha
medverkat till den starka ökningen, är svårt att säga, men
att dylik ägt rum förefaller högst sannolikt.
Penningmarknaden i övrigt är utomordentligt lätt, såsom ock
framgår av den senaste diskontosänkningen till 2 1/2 %
eller den lägsta räntesats som någonsin förekommit i
detta land. Affärsbankernas å vista medel uppgingo
vid månadsskiftet okt--nov. till hela kr. 475 mill.
Differensen mellan den ränta, som nu erhålles på
obligationer, och den bankerna betala å insättningar är f. n.
mycket betydande. Detta är närmast en följd av att
kapitalplacerarna betrakta det nuvarande läget som
relativt snart övergående och därför söka undvika
långvariga placeringar i närvarande läge. Det är väl
sannolikt att räntesänkningen blir ett incitament till
överflyttning av kapital från bankernas
insättningsräkningar till obligationer och därmed jämställda
placeringsobjekt och att en viss justering nedåt av
avkastningen på dessa kommer att fortgå någon tid framåt.

Under intryck av den stora ovissheten beträffande
konjunkturutvecklingen i U. S. A. och faran för ett
sammanbrott för guldvalutorna har fondbörserna såväl här
hemma som i utlandet under sistlidna månad varit
olustiga och omsättningen å dem ringa. <tab><i>Filip Oberger.</i>

</chapter>
<chapter name="NOTISER">
<h3><i>NOTISER</i></h3>
<b>Nobelföreläsningar.</b> Professor Werner Heisenberg
håller sin nobelföreläsning måndagen den 11 dec. kl.
11--12, professor Erwin Schrödinger tisdagen den 12 dec.
kl. 15--16 och professor P. A. M. Dirac samma dag kl.
16--17. Samtliga föreläsningar hållas å Fysiska
lärosalen, Tekniska högskolan, Valhallavägen. Tiderna för
professorerna Schrödingers och Diracs föreläsningar äro
dock ej slutgiltigt fastställda. Närmare meddelande
härom inflyter i dagspressen.

<b>Ingenjörsvetenskapsakademiens föredragsserie den 27
och 28 november</b> över frågor berörande motorbränslen
och smörjoljor försiggick enligt det uppgjorda
programmet. Intresset knöt sig särskilt kring den inbjudne
tyske föredragshållarens, professor Fritz Frank, båda
föredrag. I det ena, behandlande hydreringsmetodernas
senaste framsteg, framhöll professor Frank, att såväl
själva hydreringstekniken som metodiken och
apparaturen numera nått stor fulländning. Bl. a. lämnades
intressanta meddelanden om den i England tillämpade
användningen vid hydreringsprocessen av vissa
stenkolsaskor som katalysatorer. Dessa askor hålla
anmärkningsvärda mängder av vissa aktiva metallföreningar,
däribland germaniumoxid. Emellertid kan den
fabriksmässiga framställningen av hydrerade motorbränslen i
Tyskland och England existera endast med stöd av ett
högt tullskydd. I sitt andra föredrag gav professor
Frank bl. a. intressanta detaljer angående försöken att
genom självantändningspunktens bestämmande hos
motorbränslen få ett mått på bensiners knackningsbeständighet
i motorn och solaroljors förhållande i
dieselmotorn. Vidare berördes föredragshållarens
undersökningar över möjligheten att i bilar inbygga en
anordning med förbränningskatalysator, vilken skulle ha
till uppgift att förbränna koloxiden och avlägsna de
illaluktande och rykande beståndsdelarna i avgaserna, ett
hygieniskt spörsmål av största vikt.

Professor E. Hubendick gav med ledning av en
inventering av de sista årens litteratur och egna
erfarenheter en klar och intresseväckande framställning av
bensinens arbetssätt i motorn och de egenskaper som
erfordras för att dess arbete skall bliva så
tillfredsställande som möjligt.

Civilingenjör Nils Gustafsson redogjorde för
möjligheterna att driva förgasarmotorer med svårflyktiga
bränslen. En serie av föredragshållaren utförda
undersökningar hade givit ett belysande underlag för
konstruktionen av ett på sistone utarbetat aggregat för
kombinerad drift med bensin och fotogen med samtidig
regenerering av den med fotogen utspädda smörjoljan.

Docenten Evert Norlins föredrag om förhartsning av
bensin ingår i form av en uppsats i veckans nummer
av Teknisk tidskrift Kemi.

<b>En utställning av tävlingsförslagen till ny stadsteater
i Malmö</b> anordnas av Svenska arkitektföreningen under
tiden 9--17 december i Liljevalens konsthall.
Utställningen är öppen vardagar kl. 12--16 och söndagar kl.
13--16. Entré 1 kr.

<b>Canadas guldproduktion.</b> Under hänvisning till den
viktiga roll guldet och dess produktion spelar för
världens ekonomiska liv har Department of Mines, Canada,
nyligen utgivit en bok "Gold in Canada", innehållande
statistiska och malmgeografiska uppgifter rörande
landet i dess helhet samt dess olika produktionsområden.
Geologiska beskrivningar av förekomsterna återfinnas
däremot ej i denna broschyr men väl i en av Canadas
geologiska undersökning samtidigt utgiven redogörelse
"Gold Occurrences of Canada".

Canada uppträder numera som en av världens största
guldproducenter. Guldutvinningen uppgick nämligen år
1932 till ca 95 000 kg, motsvarande 12,7 % av
världsproduktionen. Landet intar numera andra platsen bland
världens guldproducenter, närmast efter Sydafrikanska
unionen, men har först under senare år nått denna
ställning, sedan U. S. A. distanserats.

Räknar man med världens sammanlagda
guldproduktion efter Amerikas upptäckt, uppskattningsvis
beräknad till 33 mill. kg, därav ca hälften efter år 1902, har
Canada bidragit till denna med ca 3,5 %, medan
motsvarande relationstal för övriga storproducenter äro:
för Sydafrikanska unionen 23,6 %, för U. S. A. 20,7 %,
för Australien 13,9 % och för Ryssland 8,6 .%.

Man räknar med att Sydafrika kommer att behålla
sin ledande ställning för lång tid framåt. För Canadas
del kan förutses, att guldproduktionen kommer att
förbliva en betydande näringsgren, men förhållandena äro
sådana, att man ej kan förutse utvecklingen för längre
tid framåt än ca 6 eller 7 år. I likhet med Canada har
Ryssland stora outforskade områden, och detta fordom
så betydande guldland kommer sannolikt att bli
Canadas svåraste konkurrent om andra platsen bland
guldproducenterna.

<b>Cement för vattenbyggnader.</b> Som bekant har
vattenfallsstyrelsen sedan ca 2 år tillbaka för vissa
vattenbyggnader använt ett svenskt portlandcement med högre
silikathalt än det hittills använda normala cementet.
Sålunda har hela den nu snart färdiga kraftstationen
vid Vargön med dess ur många synpunkter svåra
konstruktioner och mycket höga krav på icke endast
vattentäthet utan även lufttäthet blivit utförda med betong
av detta cement.

Spridda notiser från olika delar av världen ge vid
handen, att man även på andra håll påbörjat
framställning av ett portlandcement, som bättre än det hittills
allmänt använda skulle lämpa sig för <i>vattenbyggnader,
utsatta för ensidigt vattentryck.</i>

Enligt en notis i Engineering News Record 5 okt.
1933 har man vid byggandet av pelarna för den stora
bron över Golden Gate i San Francisco beslutat sig för
att använda ett speciellt, silikatrikt cement vid den
stora södra pelaren, särskilt med tanke på detta cements
förmåga att motstå inverkan av <i>havsvatten.</i> Man
hänvisar däri till europeiska erfarenheter om detta
silikatrika cement liksom till de utmärkta resultaten rörande
hållbarheten hos gamla puzzolancement. Man
påpekar vidare, att silikatet och den fria kalken bilda ett
kolloidalt silikat, som fyller porerna och åstadkommer
täthet, styrka och elasticitet, allt egenskaper, som
jämväl äro önskvärda för betong, utsatt för inverkan av
havsvatten.

Vid den sista internationella sjöfartskongressen, som
avhölls i Venedig år 1931, beslöt man att inbjuda
sammanslutningar från olika länder till studium rörande
frågan att på lämpligaste sätt skydda betong i
kajbyggnader och vågbrytare för havsvattnets skadliga
inverkan för att till nästa kongress framlägga resultaten
av undersökningarna eller erfarenheterna. Vid möte i
maj 1933 med permanenta internationella kommissionen
blev beslutat, att nästa sjöfartskongress kommer att
avhållas i <i>Brüssel år 1935,</i> sannolikt i slutet av augusti
eller början av september månad. Det synes angeläget
att de hittillsvarande goda erfarenheterna med det
svenska silikatrika cementet -- mindre utlösning vid
byggnader utsatta för ensidigt vattentryck samt mindre
risk för uppkomsten av sprickor -- kunna kompletteras
med <i>erfarenheter från betong i havsvatten,</i> så att man
vid ifrågavarande kongress kunde framlägga resultatet

av detta cements egenskaper inom olika delar av
vattenbyggnadstekniken.

De ingenjörer, som skulle vara hågade att lämna
meddelande härom till Brüssel-kongressen, torde
benäget sätta sig i förbindelse med undertecknad.
<tab><tab><tab><tab><tab><tab><tab><i>Axel Ekwall.</i>

<b>Chalmersska forskningsfonden.</b> Styrelsen för
Chalmersska forskningsfonden har till ansökan
ledigförklarat från fonden tillgängliga räntemedel, omkr. 16 000
kr. Ansökningstiden utgår den 16 januari 1934 kl. 12
på dagen. Detaljerade upplysningar erhållas efter
hänvändelse till Chalmers tekniska instituts kansli.

<b>Gas- och rökskyddskurser.</b> Degea A.-G.
(Auergesell-schaft), Berlin-Oranienburg, anordnar under tiden
29 jan.--3 febr. 1934 en serie gas- och rökskyddskurser enligt
följande program. Serien inledes den 29 jan. med en
2-dagars kurs, avseende gasskyddets grunder, varefter
den 31 jan. vidtager en 3-dagars fortsättningskurs.
Serien avslutas den 3 febr. med en kurs om en dag, vid
vilken särskilt civilbefolkningens gasskydd behandlas.
Deltagandet är kostnadsfritt; för materialslitning samt
för lunch under kursdagarna beräknas dock en
ersättning av 5 Rm för 2-dagarskursen samt 10 Rm för
3-dagarskursen. Intresserade kunna för närmare
upplysningar hänvända sig till Birger Carlsson & Co.,
Stockholm, som även mottager anmälningar.

<b>Termorelä för galvanometrar.</b> VDI-Zeitschrift (2
december) beskriver ett av en holländsk firma tillverkat
relä för ökning av galvanometrar känslighet. Relät
består av ett lufttomt glaskärl, som innehåller en
metallstrimla, vars mellersta del utgöres av manganin
och vars yttre delar äro av konstantan. Detta relä är
anslutet till sekundärgalvanometern. Det från
primärgalvanometern reflekterade ljusknippet faller vid
galvanometerns nollställning mitt mellan strimlans båda
lödställen. Gör däremot primärgalvanometern ett
utslag, uppvärmes det ena lödstället mer än det andra,
varigenom uppkommer en termoelektrisk ström, som
åstadkommer ett förstorat utslag på sekundärgalvanometern.
Så länge ljusfläckens förskjutning ej är
alltför stor, äro de båda galvanometrarnas utslag
proportionella mot varandra. Ljusfläckens skärpa har intet
inflytande på reläets känslighet. Metallstrimlans tjocklek
är endast 0,001 mm, och inställningstiden anges till 2,5 sek.

<b>Sandpappertillverkning på elektrostatisk väg.</b> Enligt
meddelande i Electrical World (nr 13, 1933) har man
utexperimenterat en metod för framställning av
sandpapper, vid vilken fördelningen och orienteringen av
kvartskornen sker på elektrostatisk väg. Det elektriska
taltet utbildas mellan två med en likströmskälla
förbundna elektroder, mellan vilka spänningsskillnaden
utgör 20 à 100 kV. Sanden tillföres medels ett band,
löpande förbi den negativa elektroden, medan det
limbestrukna pappersbandet löper över den positiva
elektroden. Under inflytande av det elektriska fältet röra
sig sandkornen mot papperet, där de jämnt fördelade
över ytan fastna i limmet med huvudaxlarna vinkelrätt
mot papperets plan. Ytan kommer därför att bestå
endast av skarpa, skärande delar av sandkornen, vilka
dessutom erhålla en så jämn fördelning över ytan som
är tänkbar. Slipverkan hos ett sådant papper skall
därför vara den hos vanligt sandpapper betydligt
överlägsen.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Mekanik</b> avhåller ordinarie
julsammanträde å föreningens lokal, Brunkebergstorg 20, tisdagen
den 12 december 1933 kl. 19,30 enligt nedanstående
program: 1) Val av justeringsmän. -- 2) Inträdesanmälningar
och inval. -- 3) Inkomna skrivelser. -- 4) <i>"Schluchsee,
Tysklands största ackumuleringsanläggning ;
Eichholtz-verket och Eichholtz-olyckan",</i> föredrag med
skioptikonbilder av civilingenjör <sp>Carl-Erik Svala,</sp> Trollhättan.
-- Supé bestående av julbord med snaps, pilsner, kaffe,
glögg (servisavgift inberäknad) kr. 5:50. -- Sedvanlig
Luciafest.

<b>Justering av protokoll</b> från Svenska teknologföreningens
allmänna sammanträden den 20--21 och 23 september, 26
oktober samt extra och ordinarie stämmorna den 1 resp. 15
november 1933 äger rum inför styrelsen och de föreningens
ledamöter, som önska närvara, fredagen den 15 december
1933 kl. 17 på föreningens lokal.

<b>Avdelningen för väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 18 december 1933 kl. 19,30 (precis).
<sp>Ärenden:</sp> 1) Protokolljustering. -- 2) Inval. -- 3) <i>"Svenska
civila flygproblem",</i> föredrag av överste <sp>G. Hedengren,</sp>
generalsekreterare i Svenska luftfartsförbundet. --
Supé och traditionellt julsamkväm.

<b>Svetsningstekniskt föredrag</b> anordnas av
Svetsningstekniska föreningen i Stockholm på Svenska
teknologföreningens lokal, Brunkebergstorg 20, onsdagen den 13 dec. 1933
kl. 14,30. Föredrag över ämnet <i>"Kritische Betrachtungen
über das Schweissen St. 52-Stähle",</i> av dr-ing. <sp>D. Passau,</sp>
Aachen. Medlemmar i Svenska teknologföreningen och
Svenska studiekommissionen för svetsningsfrågor inbjudas.

<b>Örebro ingenjörsklubb</b> håller julfest å Stora hotellet
lördagen den 9 dec. Kl. 20 förekomma en del föreningsärenden
och kl. 20,30 börjar julfesten, vid vilken även
klubbmedlemmarnas damer äga säte och stämma.

<b>Tekniska föreningen i Härnösand,</b> ordinarie höstmöte
äger rum lördagen den 9 december 1933 kl. 19 å
Frimurarerestauranten i Härnösand, varvid förekommer val av
styrelse m. m. samt föredrag om <i>"Moderna gatu- och
vägbeläggningsmetoder"</i> av civiling. <sp>I. Hjort.</sp>

<b>Tekniska föreningens i Karlskrona och Flottans
ingenjörsförenings</b> medlemmar med damer fira lilla julafton å
stadshotellets festvåning måndagen den 11 december 1933
kl. 19,30 med bl. a. Resa till Västindien, tur och retur,
samt Julsupé och dans m. m.

<b>Tekniska föreningen i Uppsala</b> sammanträder onsdagen
den 13 december 1933. Kl. 3,45 e. m. avlägges besök vid
Uppsala-Ekeby a.-b:s anläggningar, Ekebybruk. Buss
avgår från Stora torget kl. 3,30 e. m. Kl. 8 e. m.
sammanträde å övre Gillet, varvid bl. a. förekommer film över
fabrikationsprocessen vid Uppsala-Ekeby a.-b:s fabriker.
Därefter julsamkväm.

<b>Skånska ingenjörsklubben</b> avlägger fredagen den 15
december studiebesök vid Malmö städs elektricitetsverks nya
likriktarestation under Davidshallstorg kl. 6,30 e. m. samt
håller därefter sammanträde på Kungsparkens restaurang
kl. 7 e. m. Härvid lämnar överingenjör <sp>Anders Gerner</sp>
ett kortare meddelande om <i>likriktarestationen.</i>
Kvällens huvudföredrag hålles av överingenjören vid
Höganäs-Billesholms a.-b. <sp>Egon Gummeson</sp> om
<i>"Höganäsbolagets gruvdrift och moderniseringen av densamma".</i>
Efter förhandlingarna följer gemensam supé och samkväm.

<b>Tekniska föreningens i Eskilstuna</b> 54:de årsmöte äger
rum i Stadshusets festvåning lördagen den 16 dec. med
början kl. 18,30, då bl. a. styrelseval förrättas. Kl. 19
håller överingenjör <sp>E. Aug. Forsberg</sp> föredrag med
rubrik <i>"Något om det nationella återuppbyggnadsarbetet i
Förenta staterna".</i> Därefter framlägger stadsarkitekten
<sp>Frey Klemming</sp> <i>"Några framtidsperspektiv för
Eskilstuna bebyggelse".</i> Kl. 21 börjar supé och samkväm.

</chapter>
<chapter name="TEKNISK TIDSKRIFT
HÄFT. 50 ÅRG. 63 16 DEC. 1933">
<h1>TEKNISK TIDSKRIFT</h1>
<h2>HÄFT. 50 ÅRG. 63 <tab>16 DEC. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Om konservering av födoämnen, av civilingenjör Anders Wiberg. -- Wilhelm Hök †. -- Notiser.
-- Litteratur. -- Tekniska föreningar. -- Insänt. -- Sammanträden.

</chapter>
<chapter name="OM KONSERVERING AV FÖDOÄMNEN.">
<h2>OM KONSERVERING AV FÖDOÄMNEN.</h2>
<h3>Av civilingenjör <sc>Anders Wiberg.</sc></h3>
<tab><tab><tab><tab><tab><tab>(Forts. fr. sid. 441).
<i>Koksterilisering.</i> Det bästa sättet att erhålla en
steril och hållbar konserv, är att koka den vid ett
högt tryck under så lång tid, som fordras för att alla
sporer skola dödas. Förvaras så den steriliserade
konserven i ett hermetiskt slutande kärl, kan
konserven bevaras praktiskt taget hur länge som helst.
Koksteriliseringens uppfinnare fransmannen Appert
måste därför anses som konservindustriens
grundare. 1804 framkom Appert med sin metod att
konservera födoämnen, genom att koka dem i en
hermetiskt tillslutande burk, en metod för vilken han
av franska staten belönades med ett pris av 12 000
franc. I sitt ursprungliga skick bestod metoden
endast i att upphetta kärlet i ett vattenbad och
därefter tillsluta kärlet med en kork. Det visade sig
snart att denna enkla metod var otillräcklig.
Omkring 1850 gick man in för en kraftigare upphettning,
till en början i saltbad, varvid man kom upp till
110°C. Snart övergick man emellertid till
tryckkokning i autoklav. Apperts iakttagelser och praktiska
rön kompletterades sedan av Pasteurs undersökningar,
som påvisade att steriliseringens uppgift var
mikrobernas tillintetgörande. Tidigare var man av
den åsikten att det var luftens närvaro som
fördärvade konserverna.

Den koktid, som erfordras, för att en konserv skall
bli fullständigt steriliserad sammanhänger i första
hand med koktemperaturen. De flesta bakteriers
sporer dödas redan efter några minuters upphettning
till exempelvis 110 grader, sedan finnes det enstaka
sporer, som motstå denna temperatur under flera
timmar. Tio minuters upphettning till 120° brukar
emellertid i allmänhet vara betryggande, men det är
ingen regel, det finnes nämligen termofila bakterier,
vars sporer under en längre tid motstå denna
temperatur. Värmeledningsförmågan genom konserven är
givetvis av utslagsgivande betydelse för
steriliseringen, hela konserven skall vara upphettad till den
temperatur och under den tid, som erfordras, för att
bakteriesporerna skola fördärvas. Värmeledningen
sammanhänger med burkens storlek och form, samt
med innehållets värmeledningsförmåga.
Steriliseringskurvan, baserad på temperaturen i burkens mitt,
och steriliseringstiden kommer därför att variera,
med ovan anförda faktorer. Till sin form är
steriliseringskurvan en parabel. Man kan underlätta
värmeinträngandet i burkens inre delar genom att
använda särskilda burktyper. En härvid gynnsam form
är den halvellipsoidiska, men nackdelen med denna
burktyp ur praktisk synpunkt är uppenbar. Då man
har att göra med svårsteriliserbara konserver,
pastejer och dylikt, användes emellertid denna typ.
Amerikanarna ha för att nedbringa steriliseringstiden
börjat använda roterbara autoklaver, med vilka en
jämnare temperatur uppnås i själva autoklaven,
varjämte vätskan i burken kommer i rörelse, vilket
underlättar värmetransmissionen. Ett annat sätt att
minska steriliseringstiden för större burkar är att
genom burkens mitt draga ett rör, vilket
åstadkommer önskad effekt, men fördyrar burk- och
nedläggningskostnaden avsevärt. -- Det är ej endast ur ren
arbetsbesparande synpunkt, som man vill förkorta
steriliseringstiden, utan även med tanke på
konservens kvalitet. Genom långvarig och ojämn
tryckkokning undergår varan kvalitetsförsämring, den kan
missfärgas, bli seg till sin koncistens, eller i vissa fall
fullkomligt falla sönder. Idealet är kortast möjliga
koktid. Redan tidigare har framhållits att koktiden
är beroende av bakteriernas art och antal. Det är
ytterst viktigt, att man bemödar sig om största
möjliga renlighet under själva tillverkningen, då det
är rent otroligt, vad bakteriehalten snabbt kan ökas
om inte tillräckligt noggranna åtgärder vidtagas för
att hålla den .nere. En frisk vara och renlighet vid
tillverkningen utgör en god garanti för att
steriliseringstiden kan hållas låg, och för att konserven
blir steril och av god beskaffenhet. I allmänhet
förkokar man varan, innan den lägges i burken. En
kokning på några minuter, dödar det stora flertalet
bakterier och avkortar steriliseringstiden avsevärt.
Emedan förkokningen företages innan varan
nedlägges i burkarna vinner man dessutom avsevärt i
koktid, och dessutom 'har varan en högre temperatur då
steriliseringen påbörjas.

Vid tillverkningen av mycket ömtåliga konserver,
som ej tåla tryckkokning, får man nöja sig med
<i>pasteurisering,</i> en upphettning till 70 à 90 grader.
Vid denna behandling dödas endast bakterierna.
Således är en pasteuriserad vara icke steril. Sporerna,
som fordra en ännu högre temperatur för att
förstöras, komma fortfarande att vara levande. När
därför tillfället blir gynnsamt, komma i den
pasteuriserade varan sporerna att utveckla sig till bakterier,
och tråkigheter kunna uppstå. Ett sätt att förhindra
detta är tyndalliseringen. I princip är denna
identisk med pasteuriseringen, man upphettar endast till
en sådan temperatur att bakterierna dödas, därefter

företages följande dagen ånyo en liknande
upphettning. Under den mellanliggande tiden ha sporerna
hunnit utvecklas till bakterier och komma således att
dödas vid denna andra upphettning. På detta sätt
kan man erhålla en steril vara genom flera
pasteuriseringar. För säkerhets skull brukar man företaga
en upphettning även den tredje dagen.

För svenska förhållanden erfordras icke fullt
sterila varor. Om exempelvis termofila bakteriers
sporer finnas, som ha sitt optimum omkring 50°C,
kommer detta icke att inverka på konserverna. Vid
export på varmare länder måste man emellertid ha
fullständigt sterila konserver. Det finnes vissa
termofila bakterier, som emotstå flera timmars
upphettning till 120°C, och då dessa förekomma, får man
tillgripa andra medel än enbart kokning för att
erhålla en steril vara. Man kan därvid kombinera
kokning med exempelvis syrning. Genom hög
aciditet och samtidig kokning dödas sporerna mycket
lättare än vid kokning i neutral lösning.

<b>Konservernas hållbarhet -- svallning och dess orsaker.</b>

Även om en konservindustri arbetar under de mest
hygieniska förhållanden, och en rationell kontroll
ständigt finnes, kan man dock ej hindra att en och
annan dålig konserv kommer ut i marknaden, dels
beroende på något tillverkningsfel och dels på att
vissa konserver, efter att ha utkommit i
detaljhandeln, ej behandlas med erforderlig omsorg. Av
de steriliserade konserverna kan man fordra
klanderfria produkter, vilket emellertid ej alltid kan ske
beträffande halvkonserverna. Halvkonservernas
hållbarhet är nämligen begränsad, framförallt under den
varmare årstiden, då temperaturen i detaljhandlarens
lagerlokaler lätt stiger till en riskabel temperatur.
Vid en temperatur av 28--30 grader C är en
sillinläggning fördärvad redan efter ett dygn och vid
högre temperatur fördärvas den ännu snabbare.
Denna förstöring -- smältning --, som yttrar sig i
en fullständig upplösning av varan, förorsakas
troligen av en mesofil bakterie, som har 40 grader C
till sitt verksamhetsoptimum, och som är mycket
resistent mot de vanliga konserveringsmedlen. Ett
vid halvkonserverna mycket vanligt fel, som ibland
även förekommer vid andra konserver, är den s. k.
jäsningen, vartill jag återkommer senare.

När man öppnar en steriliserad konserv, det må
vara kött, fisk, grönsaker eller frukt, är det mycket
vanligt, att burkens insida är mer eller mindre
svartfärgad -- en s. k. marmorisering har inträffat.
Denna svartfärgning härledes ur svavelföreningar,
som förekomma i födoämnet, genom bakterieverkan
under transporttiden till konservfabriken, och under
tillverkningsgången ombildas dessa svavelföreningar
till svavelväte, som absorberas i födoämnet. Under
steriliseringen frigöres svavelvätet, vilket resulterar
i att burkens yta kommer att beläggas med ett skikt
av tennsulfid och alla de ställen där järnet ligger
bart av järnsulfid. I samband härmed vill jag
framhålla, att den förtenta bleckplåt, som
konservindustrien använder, visserligen är en ur teknisk
synpunkt förnäm vara, men likväl kan förtenningen
aldrig bli fullständig, det finnes alltid en del små
hål och repor, som icke bliva tennbelagda.
Framförallt inträffar detta vid den vanliga standardplåten
med en tennmängd av omkring 150 mg per 100 cm<sup>2</sup>.
Därtill kommer, att vid den mekaniska burktillverkningen
en repning av plåten kan uppkomma. -- Det
bildade svavelvätet är till kvantiteten så ringa, att
det icke spelar någon roll vare sig ur smak- eller
luktsynpunkt utan ger sig blott till känna genom
burkens utseende. Men om burken är alltför svart,
kan man dock sluta sig till att något fel begåtts vid
inläggningen. Antingen har råvaran ej varit så
frisk som önskvärt eller också har tillverkningstiden
varit för lång och temperaturen i tillverkningslokalerna
för hög.

Ett mycket vanligt fel hos konserver är burkens
svallning -- bombage. Detta anses som ett
kriterium på att konserven är dålig. Emellertid är detta
ej absolut nödvändigt, fast man ur säkerhetssynpunkt
anser en svälld burk. för misstänkt. En
svallning kan exempelvis uppstå därigenom att burken
packats för hårt. En annan orsak kan vara att luft
inkommit i burken före steriliseringen, under själva
steriliseringen utvidgas luften och burken sväller.
Dessutom kan burken vara inlagd och igenfalsad
vid för låg temperatur, varför, om den sedan
kommer in i en varmare omgivning, följden blir en
märkbar svallning. I allmänhet får man dock räkna med
att svallningen uppkommit antingen genom
bakterieverkan eller genom ett kemiskt metallangrepp. Då
man har en neutral, steriliserad konserv äro
möjligheterna för ett kemiskt bombage borteliminerade,
och man får räkna med ett bakteriebombage. Ett
kemiskt bombage kan ibland erhållas även i en från
början neutral konserv. Man kan ha syrabildande
bakterier närvarande, vilka väl bilda syra men ingen
gas. Den bildade syran angriper bleckemballaget,
vätgas bildas och en svallning blir följden. -- Som
redan tidigare omnämnts bildas genom
bakterieverkan en del gaser, såsom kolsyra, svavelväte,
vätgas m. fl. Om varan således icke är steril eller
tillräckligt med bakteriehämmande ämnen icke finnas
närvarande kommer en sönderdelningsprocess till
stånd, någon eller alla av de angivna gaserna bildas
och burken sväller. I en steriliserad burk kan
bakteriernas närvaro antingen bero på för kort
steriliseringstid eller också på att bakterier efter
steriliseringen inträngt i burken. Om den minsta springa
finnes i burken, kommer vid den efter steriliseringen
följande kylningen luft eller vatten, beroende på
vilket kylsystem som användes, att intränga i
burken och samtidigt medfölja bakterier.
Bakterieinträngandet kan även ske senare. Genom springan
utsippra obetydliga kvantiteter av innehållet, som
blir en utmärkt brygga, varpå bakterierna kunna
intränga i burken.

Det kemiska bombaget är en mycket vanlig
företeelse framförallt hos halvkonserver, vid vilka man
som konserverande medie använder en syra. De
små punkter på blecket där järnet ligger bart
utsättas givetvis synnerligen lätt för ett lokalt angrepp.
Genom den bildade vätgaisen kommer alltmera tenn
att lössprängas, och det kan gå så långt, att allt
tennet avskalas och upplöses. Om man således
använder en dåligt förtennad plåt till en syrahaltig
konserv, har man att emotse ett bombage inom en
ganska kort tid. Det kemiska angreppet kan
naturligtvis gå så långt, att burken kommer att läcka. En
sak av intresse hos de syrade konserverna är att

flätningen har ett maximum inom vätejonkoncentrationen
10<sup>--7</sup>--10<sup>--3</sup>.

Orsaken till detta egendomliga förhållande är icke
fullt klarlagd. -- Vid fruktkonserver, som alltid
innehålla fruktsyror, har man att räkna med svåra
syraangrepp. För att förhindra detta infördes lackering
av burkarnas insida. Emellertid visade det sig, att
detta ej förhindrade burkarnas anfrätning. och snart
nog kunde man påvisa, att en lackering istället för
att verka skyddande på bleckemballaget kraftigt
bidrog till dess anfrätning. I lackerna förekomma
föreningar som verka katalyserande för
syraangreppet. Det är med lackeringen som med förtenningen,
man kan ej undgå, att en del punkter ej bliva täckta.
Vid lackering synas dessa punkter sammanfalla med
dem som ej äro tennbelagda. Följden härav blir ett
intensivt angrepp. Att lackering dock användes
kommer sig därav, att den skyddar mot marmorisering.
Genom en väl genomförd lackering kan man
erhålla en yta, som är täckt av lack och som således
även skyddar mot syraangrepp, men i allmänhet får
man räkna med, att lackering skyddar mot
marmorisering och befrämjar bombage. -- I samband med
bombage i fruktkonserver har man i utlandet
kommit till vackra resultat genom att öka konservernas
aciditet, man fann, att de konserver, som mest voro
utsatta för bombage, hade en aciditet, som låg i
närheten av förut omnämnda vätejonkoncentration, där
angreppet blir maximalt. Man ökade därför
aciditeten, och antalet genom bombage förstörda
fruktkonserver nedgick avsevärt.

<b>Nyare konservemballage.</b>

Med anledning av de olägenheter, som uppstå vid
användandet av bleckemballage, dvs. frätning och
marmorisering, har det alltid varit ett önskemål att
få fram nya material för burktillverkningen. Glas
har länge använts, och det är ju förträffligt såväl
mot kemiska angrepp som marmorisering.
Emellertid är det för kostbart, både transportsvårigheterna
och vikten ökas, och risk för sönderslagning
föreligger alltid. Om man har neutrala konserver, är
aluminium ett utmärkt material. Marmoriseringen
undvikes, vikten nedbringas, utseendet på burken
blir bättre, och plåten rostar ej. Framförallt lämpar
sig aluminium för sådana små kärl som kunna
helpressas. Andra materialer, som man troligen kan
vänta att få stor nytta av, är pressat papper
och andra konstprodukter. Slutligen har man det
syrafasta stålet, som skulle vara ett alldeles
förträffligt material, men ännu så länge ställer det sig
allt för dyrbart för att dess användande skall vara
tänkbart. Skulle framdeles en sådan prissänkning
bliva möjlig att det syrafasta stålet kan konkurrera
med förtent järnplåt, kommer det att resultera i en
fullständig omläggning av konservindustrien --
syrakonserveringen kommer då att vinna övertaget.

<b>Vitaminfrågan.</b>

Under de senaste åren har intresset inom såväl
konserv- som annan livsmedelsindustri dominerats
av vitaminfrågan. I början utgick man a priori
från att i konserver, och framförallt i steriliserade
sådana, alla vitaminer voro förstörda. Detta gav
anledning till, att man företrädesvis i U. S. A.
påbörjade ett intensivt forskningsarbete över
vitaminhalten i konserver. Härvid har det visat sig, att
man genomgående funnit vitaminer i dessa
konserver. Att konserverna skulle innehålla vitaminer,
hade man all orsak att vänta, ty egentligen försiggår
intet annat vid en sterilisering än vad som försiggår
i hushållen, en kokning. Undersökningarna ha
dessutom visat, att i konserverna finnas betydligt fler
vitaminer, än vad fallet är med den hemlagade
maten, vilket sammanhänger med vitaminernas ringa
motståndskraft mot syre vid hög temperatur.
Hemkokningen sker i öppet kärl men steriliseringen i en
hermetiskt tillsluten burk, varifrån all luft är
utpressad. Genom att frågan upptagits till
behandling, har även en del vägar påvisats, som sätta
konservfabrikanten i stånd att tillämpa sådana metoder
vid tillverkningen, att allra största delen av
råvarans vitaminhalt bibehålles.

Det är framför allt grönsakerna, som äro de
vitaminrika födoämnena, och såtillvida är det glädjande,
att de grönsaker, som dominera den svenska
konservindustrien, nämligen ärterna, visat sig
synnerligen väl tåla konserveringen.

A-vitaminer äro genomgående mycket resistenta
vid konservering. En del produkter har vid
särskilda försök upphettats till högre temperaturer än
den vid steriliseringen vanliga, utan att dessa
vitaminer förstörts. C-vitaminer äro mycket känsliga av
sig, och beträffande dem ha olika resultat erhållits,
beroende på vilken råvara som konserverats. I
tomater och jordgubbar förstöras inte- C-vitaminerna,
i ärter förstöres blott ytterst litet därav men i sådana
grönsaker som kål och spenat allra största delen.
B-vitaminerna förhålla sig ungefär som C-vitaminerna
vad grönsakerna beträffa.

Med avseende på fiskkonserverna ha ej särskilda
undersökningar utförts beträffande våra
halvkonserver. Utgår man emellertid från vad man känner
rörande ändra insaltade produkter, bör vitaminhalten
vara riklig i halvkonserverna. Man har anledning
att vänta att vitaminhålten hos dem, i förhållande
till vitaminhalten hos råvaran, skall vara ännu
fördelaktigare, än vad fallet är med de steriliserade
konserverna.

<b>Kontroll--forskning.</b>

En viktig detalj vid all livsmedelstillverkning, och
särskilt vid konservtillverkningen, är, att de
tillverkade produkterna ingående kontrolleras med
avseende på sin beskaffenhet. En steriliserad vara
skall undersökas med avseende på steriliteten. En
halvkonserv måste kontrolleras med avseende på de
bakteriehämmande ämnenas koncentration och
bakteriehalten, såväl under mogningstiden som i den
färdiga varan. Råvarorna böra undersökas såväl
med avseende på sin beskaffenhet som bakterieflora.
Generellt kan man räkna med att ju friskare, dvs.
bakteriefattigare, en råvara är, desto större äro
möjligheterna för att en utmärkt konserv skall erhållas.

I forskning på konservområdet ligga vi här i
Sverige betydligt efter andra länder. Frankrike,
konservindustriens hemland, har numera distanserats
av U. S. A., där efter kriget ett utomordentligt
forskningsarbete pågått inom denna industri. De resultat,
som därvid erhållits, äro mycket vackra. I Norge

har nyligen ett mycket förnämt forskningsinstitut
för den norska konservindustrien öppnats, och
Tyskland har sedan länge bedrivit omfattande arbeten
inom sin konservindustri. Därmed vill jag ej hava
sagt, att vi här i Sverige skola taga upp en större
forskning i samband med vår konservindustri, men
vad som är nödvändigt är, att ingenjörerna mera
intressera sig för denna industri, än vad fallet
hitintills varit. Även genom att följa de större
ländernas forskningsresultat och tillämpa dem på den
svenska konservindustrien, kunna mycket goda
insatser göras.

Vad vi sakna här i Sverige, är en ordentlig
livsmedelslagstiftning. De få bestämmelser, som finnas
i våra livsmedelslagar, äro av sådan natur, att de
ej kunna godtagas av en rationell och tidsenlig
konservindustri. Även här befinna vi oss efter utlandet,
och även här är U. S. A. föregångslandet. En tidsenlig
svensk livsmedelslagstiftning är av behovet påkallad.

<i>Rättelse.</i> På sid. 441 rad 4 står ättiksyrans
vätejonkoncentration, skall vara ättiksyrans
dissociationskonstant.

</chapter>
<chapter name="WILHELM HÖK †.">
<h2>WILHELM HÖK †.</h2>
Wilhelm Hök, skeppsbyggarnas "grand old man",
avled den 1 december 1933 några dagar innan han
skulle fylla 75 år. Hans långa och ärorika
skeppsbyggarebana, vars yttre konturer äro för väl kända
bland teknologföreningens medlemmar för att behöva
i detalj upprepas, är ändad och kvar står minnet av
en särdeles kunnig fartygskonstruktör och mycket
framstående varvsledare.

Åt engelskt skeppsbyggeri ägnade han sig med
framgång och utmärkelse under ett tjugotal år, och
när han, 43-årig, återvände till fosterlandet, togos
hans insikter och erfarenhet genast i anspråk av
varv, klassificeringsbolag och rederier. Även
statsmakterna förstodo att tillgodogöra sig hans
eminenta förmåga som konstruktör och hans grundliga
kännedom om fartygens sjövärdighet. Vid 64 års
ålder drog han sig tillbaka från aktivt arbete inom
skeppsbyggeriet.

Många sammanslutningar -- Sveriges allmänna
sjöfartsförening, Sveriges verkstadsförening,
Sveriges varvsindustriförening, Göteborgs
industrikammare -- beklädde honom med framskjutna
förtroendeposter, och inom Svenska teknologföreningen
reste han sig ett äreminne genom sitt kraftiga
initiativ vid bildandet av avdelning för
Skeppsbyggnadskonst, vars förste ordförande han blev.
Avdelningens möten hade i honom en trägen deltagare.
Hans inlägg voro vägande och sakrika och aldrig
underlät han framhålla sin övertygelse att
skeppsbyggnadskonsten var en skön konst. De flesta av
avdelningens medlemmar minnas otvivelaktigt, när
han med av djup rörelse präglad stämma uttryckte
sin stora tacksamhet över att hava fått uppleva
avdelningens 25-års jubileum 1929.

<img 1></img>
Det sista tiotalet år av sin levnad njöt han sitt
"otium" och med rätta "cum dignitate". Hans
intresse för den av honom så högt älskade
skeppsbyggnadskonsten fortlevde dock alltjämt, om också
Taormina på Sicilien och S:t Andrew's golfbana i
Skottland voro hans käraste platser för vila och
vederkvickelse efter en lång arbetsdag.

Mångårig vistelse och äktenskap i England satte
på Wilhelm Höks person en viss engelsk prägel, som
någon gång gjorde hans yttre kallt. Jag vet dock av
personlig erfarenhet, att han kände djupt för de små
i samhället, och särskilt för yrkeskamraterna
klappade hans hjärta varmt. På olika sätt stödde och
hjälpte han men alltid i det tysta.

Bland skeppsbyggare och sjöfartens män vet jag,
att hans minne skall leva ärat och beständigt.
<tab><tab><tab><tab><tab><tab><tab><i>Hugo Tolléus.</i>

</chapter>
<chapter name="NOTISER">
<h3><i>NOTISER</i></h3>
<b>En storslagen donation.</b> I skrivelse till Svenska
elektroingenjörsföreningen den 8 december har fru
Bertha Dahl, f. Holmer, Malmö, till föreningen
överlämnat ett belopp av 10 000 kr., avsett att utgöra en
fond till minne av donators broder, framlidne
statsinspektören Ragnar Holmer.

Fonden skall enligt stiftelseurkunden förvaltas av
Svenska elektroingenjörsföreningens styrelse. Den skall
vara föremål för särskild bokföring, som varje år
revideras av två betrodda medlemmar av Svenska
elektroingenjörsföreningen, utsedda på allmänt sammanträde.

Minst en femtedel av fondens avkastning skall varje
år läggas till dess kapital. Återstoden av avkastningen
må användas för föreningens syften, i den mån dessa
avse befrämjandet av tekniskt vetenskaplig samverkan
mellan landets elektrotekniker, särskilt i strävandet att
genom ändamålsenlig anordning jämväl vinna
betryggande säkerhet vid elektriska anläggningar.

<b>Teknologföreningens kurs i affärsteknik,</b> vilken hölls
30 okt.--4 nov. 1933 enligt det fastställda programmet,
möttes med större intresse än man från början vågat
vänta. En redogörelse för kursen och dess resultat,
vilken till teknologföreningens styrelse ingivits av
kursledningen, undervisningsrådet Fredriksson och
överingenjör Kärnekull, omtalar, att vid anmälningstidens

utgång den 22 oktober 56 anmälningar inkommit, av vilka
dock 4 senare återkallades. Kursdeltagarnas antal
uppgick således till 52. Då härigenom en avsevärd
överteckning förelåg, beslöt kursledningen, att 30 av de
anmälda skulle medgivas rätt att deltaga i såväl
föreläsningar som seminarieövningar. De övriga 22,
huvudsakligen personer i ledande ställning, meddelades i god
tid fore kursens öppnande, att deras ansökan om
deltagande bifallits med det förbehållet, att de finge deltaga
endast i föreläsningarna. Seminarieövningar höllos
emellertid endast i ämnena förvaltningslära (2 timmar)
och redovisningsprinciper (2 timmar), medan
föreläsningarna fyllde ej mindre än 22 timmar.

Med hänsyn till det stora antalet deltagare blev det
lättare att finansiera kursen än man vid dess planerande
tänkt sig. Det har sålunda blivit möjligt att bekosta
tryckningen av några av föredragen och att gratis
utdela dessa till kursdeltagarna, varjämte det
garantibelopp å 500 kr., som ställts till förfogande av
teknologföreningens styrelse, ej behövt tagas i anspråk.

Kursen omfattades med utomordentligt intresse av
deltagarna, vilket i hög grad torde få tillskrivas
föreläsarnas intresseväckande sätt att behandla sina ämnen.
Kursledarna ha därför i sin redogörelse betygat sin
tacksamhet till föredragshållarna icke blott för deras
direkta arbetsinsats utan även för det intresse de visat den
idé som förverkligats i och med kursens organiserande.

<b>Kompendium i högre vägbeläggningsteknik.</b> Den av
teknologföreningens avdelning för väg- och
vattenbyggnadskonst i början av året anordnade kursen i högre
vägbeläggningsteknik, vilken som bekant omfattades
med stort intresse, kommer inom kort att göras
tillgänglig för en större allmänhet. Föreläsningarna ha
nämligen samlats i ett kompendium, som till det facila
priset av 15 kr. tillhandahålles av teknologföreningen.
Upplagan är beräknad med hänsyn till att utom kursdeltagarna
även andra intresserade skola kunna få tillgång
till denna aktuella och nyttiga bok.

<b>Järnvägsstyrelsen.</b> Järnvägsstyrelsen har, räknat
från den 1 januari 1934, konstituerat och förordnat till
maskiningenjör maskininspektoren Harry Bager, med
placering tills vidare å 21 maskinsektionen. Bager skall
dock fortfarande tills vidare handlägga vissa ärenden
rörande övergången till elektrisk drift och därunder
vara placerad å järnvägsstyrelsens drifttjänstbyrå.

<b>Statens provningsanstalts redogörelse</b> för
verksamheten under året 1/7 1932--30/6 1933 har nyligen
utkommit. En viss om ock obetydlig nedgång i antalet
avgivna intyg och utlåtanden över utförda provningar från
betalande uppdragsgivare kan däri konstateras. Antalet
utgjorde nämligen 3 160 mot 3 258 föregående
räkenskapsår. Anstaltens inkomster av betalade uppdrag och
forskningsarbeten uppgingo till 302 100 kr. mot 305 200
kr. föregående år, och utgifterna för verksamheten till
386 400 kr. mot 402 200 kr. föregående år.

Av intressantare provningar och undersökningar
omnämner redogörelsen bl. a. följande:

En viktig del av den <i>mekaniska avdelningens</i>
verksamhet har varit att giva råd angående val av material
och dettas lämpliga värmebehandling för olika
ändamål. På grund av de allt större fordringar som ställas
på material, särskilt järn och stål, är det nämligen för
industrien allt nödvändigare att i största möjliga grad
utnyttja de möjligheter till kvalitetsförbättring som
erbjudas genom lämplig värmebehandling. Inom
avdelningen hava bl. a. följande utredningar och
forskningsarbeten verkställts: På uppdrag av
ingenjörsvetenskapsakademiens flygtekniska kommitté har utförts
undersökning av utmattningshållfasthet å kallvalsat stål för
flygplan. På uppdrag av Jernkontorets tekniska råd har
påbörjats en undersökning av laboratoriemetoder för
bedömande av kvaliteten hos härdat stål. Avdelningen har
därjämte deltagit i vissa kommittéers arbeten.

Den <i>byggnadstekniska avdelningens</i> provningar gälla
som vanligt till största delen tryckhållfastheten hos
provkuber av betong, vilka undersökts till ett antal av
2 000. Ett aktuellt forskningsområde utgör vattentätheten
hos betong, avsedd för konstruktioner, utsatta för
ensidigt vattentryck. Provningar och undersökningar
hava avsetts dels blandningsförhållanden och
kornstorleksgradering hos sand- och stenmaterialet, dels
inflytandet av det använda cementets beskaffenhet. Vidare
hava jämförande provningar utförts med olika metoder
för undervattensgjutning av betong i syfte att utröna
vilken metod som ger bästa tätheten hos betongen.

Ett stort antal provningar ha avsett dimensioner,
hållfasthet och vattentäthet hos betongrör för
avloppsledningar i enlighet med kommunaltekniska föreningens
normer. Medan under föregående år endast 50 % av
rören uppfyllt fordringarna på hållfasthet mot yttre
tryck och 32 % fordringarna på vattentäthet, voro
motsvarande procenttal under sistförflutna år resp. 70
och 57.

Bland de på avdelningen utförda utredningarna och
forskningsarbetena må nämnas en utredning av frågan
om möjligheten att beräkna murtegels tryckhållfasthet
med ledning av dess böjningshållfasthet, avseende att
möjliggöra ett enkelt provningsförfarande för
driftskontroll vid tegelbruken. Vidare hava utförts en serie
brandtekniska undersökningar å olika material och
konstruktioner.

Den <i>elektriskt-fysikaliska avdelningen</i> har under året
publicerat försöken beträffande röstning å telegraftråd
av mjukt stål (se Teknisk tidskrift häfte 39, sid. 361).

På den <i>kemiskt-tekniska avdelningen</i> hava bl. a.
undersökningarna över betydelsen av vattnets
hårdhetsgrad vid maskintvättning av bomulls- och linneväv
fortsatts, varjämte avdelningen medverkat vid en av
Stockholms gasverk anordnad omfattande undersökning
över driftverkningsgraden hos varmvattenpannor vid
eldning med stenkol, koks och olja.

<b>Zink i automobilindustrien.</b> Till följd av sitt f. n.
låga pris har zinken vunnit ett visst insteg i den
amerikanska bilindustrien. Åtskilliga delar, som förr
allmänt utfördes förkromade, göras numera av zink,
antingen i form av pressgjutgods eller valsade profiler.
Enligt vad Iron Age anför, är det i dessa fall ej fråga
om någon surrogattillverkning utan om en ren
rationaliseringsåtgärd. De använda zinkmängderna uppges
utgöra ca 12 kg pr vagn, i vissa fall det dubbla.

<b>En ny färgfilmmetod.</b> Reichszentrale für
wissenschaftliche Berichterstattung, Berlin, har lämnat en
kortfattad redogörelse för den tidigare i pressen
omtalade av dr G. Gaspar utexperimenterade
färgfilmmetoden. Denna avser framställningen av verklig
trefärgsfilm genom ett kopieringsförfarande som föga
avviker från det för vanlig svart-vit film använda.
Filmen skall också kunna användas i vilken som helst
numera bruklig projektionsapparat. Det finnes som
bekant åtskilliga metoder för framställning av
trefärgsnegativ, och alla dessa kunna läggas till grund för
Gaspars colorfilmkopior. I dessa användes ett
ljuskänsligt material i tre skikt; varje sådant innehåller
utom silver ett visst färgämne och är så sensibiliserat,
att motsvarande ljusstrålar kunna inverka på skiktet.
Liksom i en vanlig film påverkas silvret mer eller
mindre av ljuset, och det i skiktet befintliga färgämnet
förstöres mer eller mindre i proportion till denna
påverkan. Hela denna procedur försiggår i en vanlig
kopieringsmaskin. Det är endast nödvändigt att leda
filmen genom ett särskilt bad, i vilket den lokala
förstöringen av färgämnet äger rum. Metoden är grundad

på synnerligen djupgående studier av färgämnenas
natur. Man måste välja sådana färgämnen som faktiskt
utlösas ur skikten i förhållanden, svarande mot
belysningen, och de kemiska omsättningarna måste ges en
så enkel form, att metoden utan svårighet kan användas
i praktiken.

<b>Jättelikt mudderverk till Kina.</b> Whangpoo
Conservancy Board i Shanghai har nyligen hos ett känt
tyskt varv beställt ett större sugmudderverk av system
Hopper. Dess aktningsvärda data äro följande: Längd
mellan perpendiklarna ca 110 m, bredd över spant 18 m,
fribord 8 m, djupgående 5,5 m, lastkapacitet 3 200 ms,
muddringskapacitet ca 6 000 ms gyttja pr timme, fart
ca 10 knop, maskinstyrka ca 5 000 hkr. Enligt uppgift
lär mudderverket vara det största som någonsin byggts.

<b>Livslängden hos ledningsstolpar.</b> Under denna rubrik
beskrev Teknisk tidskrift i häfte 29--30, 1933, en
gammal metod för konservering av virke på rot. Vår
sagesman, herr Erik Lindblom, har i dagarna meddelat, att
erfarenheterna visat, att motståndskraften mot röta blir
än bättre, om trädet efter barkningen får kvarstå
ytterligare 1 à 2 år på rot. Savstigningenoch den naturliga
impregneringen med hartsartade ämnen lär nämligen
fortsätta även någon tid efter barkningen, så länge
rötterna äro friska.

<b>Elektricitetsverksföreningens statistik</b> för driftåret
1932 har i dagarna utkommit. Den är i huvudsak
uppställd på samma sätt som de närmast föregående
årgångarna. Åtskilliga självproducerande verk, som ej
bedriva distribution i större omfattning och därför ej
lämpligen kunna lämna uppgifter till alla tabeller i
statistiken, ha saknats i tidigare upplagor. I föreliggande
upplaga har gjorts ett försök att inbegripa åtminstone
en del av dessa verk. Ett förkortat frågeformulär har
tillställts dem, och i tabellerna ha införts de uppgifter
som kunnat erhållas, exempelvis beträffande
maskinutrustning, total energiproduktion osv.

En nyhet i föreliggande upplaga utgöra de s. k.
strömdiagrammen, som i en ytterst åskådlig form återge
landets energiomsättning, fördelad efter olika grunder. Vi
reproducera här det av nämnda diagram, vilket torde
äga det största allmänna intresset, nämligen landets
energiomsättning, fördelad på producent- och
konsumentgrupper. Diagrammet baserar sig på kommerskollegii
obligatoriska energistatistik. Den vänstra delen visar,
hur den redovisade totala energiproduktionen, 4,9
milliarder kWh, sammansättes av de stora producentgruppernas
andelar. De allmänna kraftföretagen (<i>1 : S</i>
statliga och <i>1 : E</i> enskilda) bidraga med sammanlagt 50,3
%, de egentliga elverken (<i>2 : K</i> kommunala och <i>2 : E</i>
enskilda) med sammanlagt 9,1 % och industriella
kraftanläggningar av olika slag (<i>3, 4</i> och <i>5</i>) med 40,6 %. <i>3</i>
betyder industriella kraftanläggningar i städer och
större samhällen, <i>4</i> mindre och medelstora industriella
och allmänna kraftanläggningar på landsbygden och <i>5</i>
storindustriella kraftanläggningar på landsbygden.

<img 1>
Sveriges energiomsättning, fördelad på producent- och
konsumentgrupper.
</img>

Högra delen av diagrammet anger totalproduktionens
fördelning på konsumentgrupperna; <i>A</i> allmän
distribution i samhällen och på landsbygd, inkl. mindre och
medelstora industrier, 12,9 %; <i>J</i> järnvägar och spårvägar
4,2 %; <i>S</i> storindustri, för drivkraft etc., 49,0 %; <i>E</i>
storindustri, för elektrokemiska och elektrotermiska
behov, 13,4 %; <i>V</i> storindustri, för värmebehov, speciellt
ångalstring (överskottskraft), 5,3 %. Som förlust och ej
specificerad förbrukning redovisas 15,2 % av energiproduktionen.

<b>Ett nytt cement för vattenbyggnader.</b> Som bekant
pågingo för ett par år sedan hos ingenjörsvetenskapsakademiens
cementlaboratorium försök avseende att
minska vattenlösligheten hos portlandcement genom
inblandning av arsenik i detsamma. Försöken gåvo, vilket
bl. a. framgår av en i Teknisk tidskrift lämnad
redogörelse, till resultat, att man med arseniktillsättningen
kunde ernå en betydlig minskning i vattenlösligheten
men att denna förbättring kunde vinnas endast på
bekostnad av hållfastheten, som blev mindre än om
A-cement använts i betongen. Dessutom innebär ju
arseniktillsatsen en påtaglig förgiftningsrisk.
Förnämsta orsaken till att dessa försök sedermera ej fullföljts
torde emellertid ha varit införandet i marknaden av ett
speciellt för vattenbyggnader avsett cement,
silikatcement, vilket, samtidigt som det ger en tät och för
vattenangrepp mindre känslig betong även
åstadkommer en ökning av betongens hållfasthet samt en
långsammare värmeutveckling i betongmassan. I
silikatcementet är silikathalten större än i vanligt
portlandcement. Betong av silikatcement hårdnar i början
relativt långsamt, och den i förhållande till
portlandcementbetong större tätheten framkommer först så småningom.
Silikatcement av svensk tillverkning har kommit till
användning vid ett flertal större vattenbyggnadsarbeten,
bl. a. vid Vargöns kraftstation och i fundamenten
till Västerbron i Stockholm.

Enligt vad Teknisk tidskrift erfarit, har på sista
tiden ännu ett av låg vattenlöslighet kännetecknat
cement utexperimenterats i Sverige. Detta cement skall
ej innehålla fri kalk, vars närvaro i vanligt
portlandcement som bekant är orsaken till dettas
vattenlöslighet. Om cementets egenskaper föreligga eljest, såvitt
vi veta, inga uppgifter, men sådana torde publiceras, då
produkten inom kort utsläppes i marknaden.

<b>Mästarekurs för bleck- och plåtslagare</b> avhålles å
hantverksinstitutet i Stockholm i samarbete med
Sveriges bleck- och plåtslagaremästareförbund under tiden
den <i>6--16 februari 1934,</i> omfattande ca 60 timmars
orientering i aktuell yrkesteknik, såsom användning av
rostfri tunnplåt för fasadbeklädnads- och inredningsarbeten
av olika slag, taktäckning med kopparplåt,
utförande av ventilations- och spåntransportanläggningar,
galvaniska metallöverdrag, metallfärgning och
lödningsarbeten i allmänhet, yrkesritning etc. Härtill
orientering i yrkesekonomiska frågor samt studiebesök med
demonstrationer av utförda arbeten. Största delen av
de praktiska övningarna äro ägnade åt framställning
av rostfria diskbordsbeklädnader.

Närmare upplysningar erhållas från Hantverksinstitutet,
Nytorgsgatan 17, Stockholm.

<b>Värmländska ingenjörsföreningen</b> har i dagarna
utgivit sin styrelse- och ledamotsförteckning, daterad
november 1933. Sammanlagda medlemsantalet utgjorde
vid nämnda tidpunkt 220, därav en hedersledamot.
Medlemsantalet har sedan föregående år ökats med 10.
Ordförande i styrelsen är trafikchefen K. A. Pallin, v.
ordförande direktör Lennart Thorngren, sekreterare
och skattmästare överingenjör W. Hellgren och
klubbmästare ingenjör O. Rundberg.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Der Internationale elektrische Energieverkehr in
Europa,</b> av Werner Kittler, München och Berlin 1933.
Verlag von R. Oldenburg, 17 X 24 cm, 116 sid., 10 kartor.

För några år sedan, då energiproduktionssiffrorna
befunno sig i ständig stegring, förefanns ett påtagligt
stort intresse för internationellt kraftutbyte framförallt
i Tyskland och de länder, som kunde komma ifråga
som kraftexportörer till detta land. Frågan behandlades
vid Världskraftkonferensens möten i Basel 1926
och Berlin 1930 och vittomfattande framtidsplaner för
det mellanstatliga energiutbytets utformning framlades.
I det nu föreliggande arbetet av tysken Kittler
redogöres däremot endast för de redan förefintliga
internationella kraftöverföringarna i Europa och för de mest
aktuella planerna i detta avseende.

Kvantitativt spelar det mellanstatliga energiutbytet
än så länge en jämförelsevis underordnad roll. Den
energimängd, som årligen passerar statsgränserna,
uppgår i Europa till ca 2 milliarder kWh och i Amerika
(export från Kanada till Förenta staterna) till ca 1,5
milliard kWh. I bägge fallen uppgår energiutbytet till
endast 1--2 % av den totalt alstrade energimängden
på resp. kontinenter och med hänsyn till den
exporterade kraftens i många fall låga kvalitet torde värdet
av energiutbytet vara proportionsvis än mindre.
Exportöverskott uppvisas i Europa av bl. a. Schweiz med
ca 1 milliard kWh export till Tyskland, Frankrike och
Italien, vidare Österrike med export till Tyskland samt
Sverige med export huvudsakligen till Danmark.
Frankrike och Tyskland uppvisa däremot importöverskott på
resp. 0,4 och 0,2 milliarder kWh per år. Största delen
av de exporterade energimängderna består av
vattenkraftenergi. Härav torde stora delar kunna avkopplas
under vattenbristtid. Många internationella kraftkontrakt
förutse även, att det normalt importerande landet
om möjligt skall träda hjälpande emellan med
ångkraftleveranser vid vattenbristtid i det normalt
exporterande landet. Ett dylikt kraftutbyte äger rum bl. a.
mellan Sydsvenska kraftaktiebolagets vattenkraftverk
och danska ångkraftverk samt mellan ett flertal
schweiziska vattenkraftverk och tyska och franska
ångkraftverk. Export av primakraft har före tillkomsten av
Narviks stads kraftverk, Nygård, ägt rum från Porjus
till Narvik. I Mellaneuropa förekommer dylik export
bl. a. från det stora österrikiska vattenkraftverket
Vermunt över en 220/380 kV ledning till
Rheinisch-Westfälische Elektrizitätswerk-A.G.:s (RWE)
distributionsområden och ångkraftverk i trakten av Köln, en
sträcka på ca 500 kilometer. Planer föreligga att för
export till Syd- resp. Nordtyskland utbygga mycket
stora kraftverk i Tauern-området i Österrike resp.
Syd-Norge. Var och en av dessa kraftverksgrupper skulle
vid full utbyggnad få en total årsproduktion av icke
mindre än omkring 6 milliarder kWh, dvs. mer än
Sveriges nuvarande totala energiproduktion.

Enär många länders lagstiftning utgör ett hinder
mot en sund utveckling av det mellanstatliga
energiutbytet, har frågan härom tagits upp till behandling av
Nationernas förbund. De i samband därmed av N. F.
år 1923 framlagda protokollen rörande transitering av
elektrisk kraft och utnyttjande av mellanstatlig
vattenkraft hava emellertid ratificerats av endast ett fåtal
stater och därtill sådana, som endast hava obetydliga
intressen att tillvarataga i detta avseende. N. F:s
initiativ har således ej fört till något praktiskt resultat.
Kittlers bok om det mellanstatliga energiutbytet
grundar sig på ett omfattande och aktuellt kunskapsstoff,
innefattande åtskilligt av intresse. De tillhörande
kartorna giva en  god bild  av de befintliga
kraftöverföringarna mellan olika länder i Europa.
<tab><tab><tab><tab><tab><tab><tab><i>Erik Upmark.</i>

<b>Den nattliga gästen,</b> en detektivhistoria av ingenjör
August Jansson, Stockholm 1933, Wahlström &
Widstrands förlag, pris kr. 4:25.

De tekniska arbetsmetoderna belysas väsentligt
utförligare än vanligen är fallet inom genren. Innan
brottslingarna slutligen inringas fogas ena länken i
beviskedjan systematiskt till den andra. Kan anbefallas
till jul.

<b>Insänd litteratur.

Meddelelser fra Vejlaboratoriet, Köpenhamn 1933.</b>
<i>Nr 8. Vejlaboratoriets Virksomhet i Tiden fra 1
April 1931 til 31 Marts 1932.</i>

<b>Forelæsininger över rationel Mekanik.</b> I. Statik og
Kinematik, av <sc>J. Nielsen.</sc> Köpenhamn 1933. Jul.
Gjellerups förl.

<b>Deterioration of structures of timber, metal, and
concrete exposed to the action of sea-water.</b> Thirteenth
report of the Committee of the Institution of Civil
Engineers. London 1933. Department of scientific and
industrial research. Pris 1 sh.

<b>Department of Mines. Canada.</b>
<i>Anhydrite in Canada,</i> av <sc>Heber Cole</sc> och <sc>R. A. Rogers,</sc>
Ottawa 1933. Pris 20 cents.

<b>Investigations of Fuels and Fuel Testing 1930 and
1931.</b> Ottawa 1933.

<b>Competitive design of steel structures,</b> av <sc>Peter
Russell</sc> and <sc>George Dowell.</sc> London 1033. Chapman
& Halls förlag. Pris 21 sh.

<b>Reinforced concrete bridge design,</b> av <sc>C. S. Chettoe,</sc>
and <sc>Haddon C. Adams.</sc> London 1933, Chapman & Hall
förl. Pris 42 sh.

<b>Grundlagen und Entwicklung der Energiewirtschaft
Österreichs,</b> Offizieller Bericht des Österreichischen
Nationalkomitees der Weltkraftkonferenz, av <sc>Oskar Vas,</sc>
Wien 1933. Julius Springer förlag. Pris Rm 4:80.

<b>Das Schwimmlager, Hydrodynamisehe Theorie des
Gleitlagers,</b> av <sc>Wilhelm Stieber,</sc> Berlin 1933, VDI
förlag. Pris Rm 6:15.

<b>Technische Grundlagen des Tagebaues, Gewinnung</b>
av <sc>A. Ohensorge.</sc> Halle 1933. Wilhelm Knapp förlag.
Pris Rm 23:50.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska förbundet i Borås</b>
höll lördagen den 4 november 1933 ordinarie
sammanträde varvid programmet ägnades åt en del
järnvägstekniska frågor.

Sammanträdet var besökt av ett 70-tal medlemmar,
bland vilka märktes tvenne av förbundets
hedersledamöter, nämligen landshövding Axel von Sneidern och
direktör Carl Eiserman S:or. Man samlades först vid
Borås centralstation, där under sakkunnig ledning de
elektriska signalsäkerhetsanordningarna
demonstrerades. Efter att under sistlidne sommar hava väsentligt
utökats och moderniserats, torde centralstationen i Borås
få betecknas som en av landets modernare i detta avseende.

Efter besöket på centralstationen samlades
deltagarna å Hotel du Nord i och för det egentliga
sammanträdet, som öppnades av ordföranden, överingenjör
Alex. Engblom. På förslag av styrelsen beslöts att
årsavgiften för aktiv medlem skulle höjas till 10:-
kronor, avgiften för ständig medlem till 100:- kronor
samt att firmor och enskilda personer skulle kunna

antagas till stödjande medlemmar mot en årsavgift av
minst 50:- kronor. Man beslöt vidare att i stadgarna
inrycka en bestämmelse om tillsättande av fackkommittéer.

Efter förhandlingarna höll baningenjör A. Johannesson
ett med skioptikonbilder belyst föredrag, vari han gav
en orientering i anslutning till den föregående
demonstrationen av signalanordningarna å centralstationen.

Härefter intogs gemensam supé, varefter hölls
ytterligare ett föredrag, nämligen av trafikchef Hjalmar von
Porat, över ämnet "Moderna strävanden inom
järnvägsdriften". Sverige har för närvarande en sammanlagd
banlängd av 16 628 km, därav 6 951 km statsbanor och
9 677 km enskilda järnvägar. Statens järnvägar hade
1932 en förlust av 17,2 mill. kronor och de enskilda
järnvägarna en förlust av 5,8 mill. kronor, allt räknat å
trafikrörelsen.

De enskilda järnvägarna hava stora svårigheter att
kämpa emot, i det deras rörelsefrihet är begränsad av
koncessionen, trafikreglemente och säkerhetsordning å
ena sidan samt taxor och löner å den andra. För att
kunna bättra på det prekära läget måste man i första
hand sträva efter att mjuka upp dessa hårda
begränsningslinjer så att en bättre anpassning efter tidens
krav på ett ekonomiskt sätt kan ske. Tal. ville
ingalunda sticka under stolen med att järnvägarna vid
mötandet av den snabbt utvecklade motortrafikens
konkurrens försummat en hel del ifråga om snabbare
anpassning efter det nya transportmedlet. Under de
senare åren har i alla fall gjorts en hel del i detta
avseende, och man torde knappt numera kunna lasta
någon järnvägsförvaltning för bristande försök ifråga
om anpassning och modernisering, men det fordras att
vederbörande måste lägga om hela sin syn på
järnvägsdriften och genom intim kontakt med kunderna söka
utröna deras önskemål och gå dem tillmötes så långt
det överhuvudtaget låter sig göra.

De olika medel som stå till buds för att nå dessa mål
äro bl. a. ökad hastighet, tätare tåglägenheter,
bekvämare vagnar, taxesänkningar, förenklat expeditionssätt,
anordnandet av egen buss- och lastbilsrörelse. I
samband härmed berörde tal. elektrifieringen av de stora
huvudlinjerna, motorvagnsdriften, verkstads- och
signalanordningarna, lönefrågorna m. m. samt gav ett flertal
exempel på åtgärder som i dessa avseenden vidtagits
vid olika järnvägsföretag. Vidare omnämnde tal. den
stora betydelse som fusionsbildningen mellan
järnvägsföretagen har.

Som avslutning uttalade tal. den förhoppningen att
den resande och godssändande allmänheten måtte
komma underfund med, att det är allmänhetens egna
pengar som skola förräntas av järnvägarna samt att
dessa på fullt allvar arbeta för anpassning efter tidens
krav. Det är därför att hoppas att denna allmänhet
åter måtte finna det med sin fördel förenligt att med
fullt förtroende anlita sina gamla pålitliga järnvägar.
<tab><tab><tab><tab><tab><tab><tab><tab><tab><i>Wm.</i>

<b>Kalmar teknologklubb</b>
företog lördagen den 11 nov. en utfärd till Mörbylånga
sockerbruk på Öland. Ett 20-tal medlemmar deltogo.
Vid framkomsten till sockerbruket mottogos
färddeltagarna av ingenjör Höweler, som gav en sakrik och
utförlig exposé över de olika procedurerna för råsockrets
framställning. Avverkningen vid bruket uppgår till ca
1 500 ton betor pr dygn. Mörbylånga sockerbruk är ett
av landets största och dess maskinella utrustning fullt
modern. En del förändringar huvudsakligen inom det
kemiska området komma inom den närmaste tiden att
vidtagas vid fabriken i syfte att nedbringa kostnaderna
för tillverkningen. Bl. a. skall kalktillsatsen minskas,
om möjligt under hälften av nuvarande, vilket kommer
att inverka förmånligt i ekonomiskt avseende.

Ordföranden, direktör Rosén, frambar klubbens tack
till ingenjör Höweler för den synnerligen intressanta
demonstrationen.

Efter återkomsten till Kalmar samlades
klubbmedlemmarna på Stadshotellet till en gemensam enkel
gåsmiddag med åtföljande kordialt samkväm, vid vilket
bl. a. en för tillfället författad gåsvisa på melodien
"Gåsen kommer, gåsen går" föredrogs under allmän
munterhet. <tab><tab><tab><tab><tab><tab><tab><i>T.  B.</i>

</chapter>
<chapter name="INSÄNT">
<h3><i>INSÄNT</i></h3>
<b>Ett förtydligande.</b>

I det i h. 48 av Teknisk tidskrift å sid. 435 införda
referatet av avdelningens för Industriell ekonomi och
organisation höstsammanträde har Undertecknads inlägg
i diskussionen kommit att refereras på ett sådant sätt,
att man möjligen bibringas den uppfattningen, att jag
skulle vara särskilt nöjd med den nyligen vidtagna
gymnasiereformen. Ehuru undertecknads åsikt i
berörda hänseende torde vara av föga betydelse eller
intresse, vore jag likafullt tacksam att få förtydliga mitt
inlägg på denna punkt, som till följd av min önskan att
vara kortfattad tydligen delvis missuppfattats av referenten.

Jag anser visserligen, att den större uppmärksamhet
som genom gymnasiereformen kommit
språkundervisningen till del, kan betecknas som ett "steg i rätt
riktning", men om härigenom en samtidig beskärning av
undervisningen i de matematiska disciplinerna blir
följden för dem som ämna fortsätta sina studier vid
exempelvis tekniska högskolan, så hade det enligt min mening
varit bättre att det fått förbli vid det gamla. Hela denna
s. k. reform ger intryck av en halymesyr, tillkommen
utan tillbörlig hänsyn till vissa högskolors studieplan.
Då saken synes vara föremål för uppmärksamhet i
dagspress och pedagogkretsar, må det sagda räcka för att
förtydliga Undertecknads ståndpunkt. Som jag hade
tillfälle framhålla, vore det emellertid skäl att även
inom teknologföreningen ägna frågan om ett rätt
planerande av den förberedande gynmasieundervisningen för
blivande ingenjörer uppmärksamhet.

Djursholm 3 den 3 dec. 1933. <tab><tab><tab><i>F. H. Stenhagen.</i>

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för väg- och vattenbyggnadskonst</b>
sammanträder å föreningens lokaler, Brunkebergstorg 20,
måndagen den 18 december 1933 kl. 19,30 (precis).
<sp>Ärenden:</sp> 1) Protokolljustering. -- 2) Inval. -- 3) <i>"Svenska
civila flygproblem",</i> föredrag av överste <sp>G. Hedengren,</sp>
generalsekreterare i Svenska luftfartsförbundet. --
Supé och traditionellt julsamkväm.

<b>Tekniska föreningen i Jönköping</b> anordnar julsammanträde
å Stora hotellet lördagen den 16 december 1933
kl. 19, varvid jämväl förekommer föredrag med ljusbilder
av ing. <sp>J. H. Nauckhoff:</sp> <i>"Vid gruvor och bruk i
Bergslagen i gamla tider."</i>

<b>Tekniska föreningen i Hälsingborg</b> sammanträder till
julfest i Jacob Hansens hus vid Tyge Brahes plats i
Hälsingborg tisdagen den 19 december 1933 kl. 18, varvid
förutom föreningsärenden förekommer julhälsning och
julglögg i källarsalen, föredrag av civilingenjör <sp>Ivar
Folcker</sp> om <i>"Ljus och arbete",</i> till föredraget
skioptikonbilder samt demonstrationer, samt supé och samkväm
i Gillesstugan med musik, sång och julklappsutdelning.

</chapter>
<chapter name="TEKNISK TIDSKRIFT
HÄFT. 51 ÅRG. 63 23 DEC. 1933">
<h1>TEKNISK TIDSKRIFT</h1>
<h2>HÄFT. 51 ÅRG. 63 <tab>23 DEC. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Det trikromatiska färgsystemets huvuddrag, av civilingenjör Erik Genberg. -- Notiser. -- Litteratur.
-- Tekniska föreningar.

</chapter>
<chapter name="DET TRIKROMATISKA FÄRGSYSTEMETS HUVUDDRAG.">
<h2>DET TRIKROMATISKA FÄRGSYSTEMETS HUVUDDRAG.</h2>
<h3>Av civilingenjör <sc>Erik Gednberg.</sc></h3>
<b>1.</b> <i>Inledning.</i>

Det finnes f. n. bland många andra i synnerhet
tvenne system för klassificering och förklaring
av färgerna och deras funktioner, som erhållit en
vidsträcktare betydelse, nämligen det av Grassmann,
Young, Helmholtz m. fl. uppbyggda klassiska
"trikromatiska" systemet och det Ostwaldska. För det
senare har i dessa spalter tidigare rätt utförligt
redogjorts av <sc>Skärblom</sc> (Teknisk tidskrift, april 1928).
Vad det trikromatiska systemet beträffar är
litteraturen tämligen svårtillgänglig och även i flera
avseenden svårfattlig, vilket gjort, att detsamma blivit
i hög grad förbisett och därför kommit att stå i
skuggan av det mera lättfattliga Ostwaldska
systemet, vilket under 1920-talet snart sagt dominerade
allt vad färglära hette. Under de senare åren har
det emellertid blivit alltmera tyst omkring det
Ostwaldska systemet, och detta torde väl få tydas så,
att dess brister nu börjat att bliva uppenbara.

Här skola emellertid icke förnekas en del stora
förtjänster hos det Ostwaldska färgsystemet, vilka
kanske framför allt bestå i den lättfattliga och
åskådliga ordnande principen i hans system. Hans
färgharmonilära torde dock ännu vara omtvistad
(se Gotthard Johanssons artikel under strecket i Sv.
dagbl. den 2.10.33). För en djupare förståelse av
färgernas väsen lämnar emellertid hans system på
grund av sin teoretiska ofullkomlighet ingen ledning.
Här skall i detta sammanhang endast påpekas, att
Ostwald helt bortser från den inverkan, som
belysningen utövar på färgernas utseende, och att
metamera färger sålunda icke hava någon plats i hans
system.

Då härtill kommer, att det trikromatiska systemet
under de senare åren i hög grad utvecklats och
försetts med exaktare siffermässiga underlag, torde en
kortfattad, koncentrerad redogörelse för detta system
kunna vara av intresse för dem, som syssla med
hithörande spörsmål.

Då vidare den svenska terminologien på detta
område är synnerligen outvecklad, omfattar den
följande framställningen även ett försök att
åstadkomma en svensk nomenklatur, varvid i vissa fall
för förtydligande motsvarande engelska och tyska
termer angivits inom parentes.

<b>2.</b> <i>Färgbegreppets objektiva och subjektiva sida.</i>

Våra synförnimmelser sammansättas av
förnimmelser av form och utav färg. Färg i denna
betydelse, såsom en <i>förnimmelse</i> är färgbegreppets
subjektiva sida. Vi använda emellertid begreppet färg
bl. a. även på de <i>ljusstrålar,</i> som förorsaka
färgförnimmelsen. Färg i denna betydelse, såsom
<i>irritamentet</i> till våra färgförnimmelser är färgbegreppets
<i>objektiva</i> sida.

Betrakta vi först färgerna från den <i>objektiva</i>
sidan, så utgöras de av en <i>strålning,</i> ytterst
härrörande från den förhandenvarande belysningen.
Strålningen, som är helt och hållet av <i>fysikalisk</i>
natur, sammansättes i allmänhet av ett mycket stort
antal olika ljussorter, de s. k. <i>spektralfärgerna</i> eller
<i>homogena ljussorterna,</i> vilka i sin tur karakteriseras
<i>kvantitativt</i> av sina <i>energimängder</i> och <i>kvalitativt</i>
av sina <i>våglängder.</i>

En strålning från t. e. en ljuskälla kan sålunda
objektivt karakteriseras genom angivande av de
energimängder, som förekomma av de olika
våglängderna. I allmänhet sker denna karakteristik
genom angivande av ljuskällans <i>energifördelningskurva</i>
(fig. 1).

<i>d E = E[lambda] d[lambda]</i>
<table><td><td><i>[lambda]</i><sub>2</sub><td>
<td><i>E</i> = <td><i>f</i> <td><i>E [lambda] d [lambda]</i> . . . . . (1)
<td><td><i>[lambda]</i><sub>1</sub><td>
</table>
Av stort teoretiskt intresse är  den energifördelningskurva,
som representeras av en rät linje parallell med
<i>[lambda]</i>-axeln, och för vilken E<i>[lambda]</i> = konstant = E<sub>0</sub>
<i>E = E<sub>0</sub> ([lambda]<sub>2</sub> -- [lambda]<sub>1</sub></i>) . . . . . (1a)

En dylik strålning benämnes ett <i>energilikt spektrum.</i>
<table><td c><img 1></img><td c><img 1></img><td c><img 1></img>
<td c>Fig. 1.<td c>Fig. 2.<td c>Fig. 3.
</table>
I de flesta fall kommer dock icke ljuskällans
strålning direkt till inverkan på våra synorgan utan
först efter att hava undergått en <i>remission</i> i ytan
av de oss omgivande föremålen. Denna remission
är likaledes helt av fysikalisk natur och bestämmes
av ytskiktets remissions- resp. absorptionsegenskaper.
Dessa karakteriseras enklast genom
angivande av ytans <i>remissionskurva,</i> som angiver


huru stor bråkdel,  som remitteras av de i
belysningen ingående  olika vågländerna  (fig. 2).
g <i>[lambda]</i> = f (<i>[lambda]</i>) . . . . . (2)
0 < g <i>[lambda]</i> < 1

Den remitterade Ijusstrålningens energifördelning
inom ett visst våglängdsområde blir således:
<i>d E = g [lambda] E [lambda] d [lambda]</i> . . . . . (1 b)

Betrakta vi nu färgerna från den subjektiva sidan,
alltså såsom förnimmelser, så är det tydligt, att
desamma måste bestämmas av dels den remitterade
strålningens sammansättning och dels av våra
synorgans och nervsystems fysiologiska och
psykologiska egenskaper.

Man har emellertid funnit, att icke alla olika
sammansatta strålningar giva upphov till olika
färgförnimmelser, utan att samma färgförnimmelse erhålles
av en hel mängd olika sammansatta strålningar. I
själva verket har man till och med funnit, <i>att det
icke finnes flera olika färgförnimmelser än dem, som
kunna erhållas av spektralfärgerna och dessas
binära blandningar</i> samt vidare, att <i>varje binär
blandning av spektralfärgery från subjektiv synpunkt, kan
ersättas av en blandning av spektralfärg och "vitt"</i>
(med undantag av purpurfärgerna).

Antalet olika färgförnimmelser inskränker sig
sålunda till dem, som kunna erhållas av de olika
spektralfärgerna och vitt (Grassmanns 1. sats), och
förnimmelsen av varje strålning är identisk med
förnimmelsen av en viss dylik blandning.

Färgförnimmelserna bestämmas isålunda av endast
<i>tre</i> av varandra oberoende variabler, vilka enligt
det nyss anförda skulle vara:

spektralfärgens kvalitet (våglängd),
spektralfärgens kvantitet (energimängd),
den vita komponentens kvantitet.

<b>3.</b> <i>Det trikromatiska färgsystemets principer.</i>

Därest man blott bibehåller villkoret beträffande
tre oberoende variabler, kan man godtyckligt variera
dessa. (Ostwald använde sig t. e. av färgton samt
svart- och vithalt.) Man kan emellertid även införa
energimängderna av trenne av varandra oberoende
färger, s. k. <i>grundfärger</i> (ty. Eichfarben, eng. unitary
stimuli). Tre färger äro oberoende av varandra, när
ingen av dem kan erhållas genom blandning av de
båda övriga.

Detta sätt att uttrycka färgernas subjektiva väsen
benämnes det <i>trikromatiska färgsystemet.</i> Ett
oändligt antal dylika system äro tänkbara, allt efter de
grundfärger som väljas, samt huru dessas enheter
fixeras. Känner man emellertid färgens "koordinater"
i ett dylikt system, så kunna dess koordinater
i vilket som helst annat trikromatiskt system rent
algebraiskt beräknas. (Jag skall icke här ingå på
denna "transformation" men kan möjligen en annan
gång få tillfälle att redogöra för densamma.)

Grundfärgernas enheter definieras i allmänhet
genom angivande av den färg, <i>basfärgen</i> (the basic
stimulus), som erhålles genom blandning av
grundfärgerna i förhållandet 1:1:1. Varje trikromatiskt
färgsystem karakteriseras således av <i>fyra</i> färger, de
s. k. <i>kardinalfärgerna</i> (the cardinal stimuli), vilka
utgöras av de tre grundfärgerna och basfärgen.

Beteckna vi energikvantiteterna för de tre
<i>grundfärgsenheterna</i> med <i>R, G</i> och <i>B,</i> kan varje
godtycklig färg <i>F</i> uttryckas genom en <i>färgekvation</i> sålunda:

<i>a R + [beta] G + [lambda] B + [delta] F</i> = 0

vari med nödvändighet <i>[delta]</i> >< 0, enär annars <i>R, G</i> och
<i>B</i> ej vore oberoende av varandra. Ekvationen kan
även skrivas:
<i>F = r R + g G + b B</i>
vari
<i>r = a / [delta] ; g = -- [beta] / [delta] ; b = -- [lambda] / [delta]</i>
<i>r, g</i> och <i>b</i> beteckna vi som <i>färgkoordinaterna</i> med
avseende på de tre grtmdfärgsenheterna <i>R, G</i> och <i>B.</i>

Färgkoordinaterna kunna vara såväl positiva som
negativa, men åtminstone en av dem måste vara
positiv, enär <i>F</i> är positiv. De tre grundfärgerna kunna
väljas tämligen godtyckligt (dock med bibehållande
av villkoret, att de skola vara oberoende av
varandra). De kunna vara såväl reella som virtuella
(se nedan).

För varje spektralfärg erhålles naturligtvis även
en dylik färgekvation:
<i>F [lambda] = r [lamda] R + g [lamda] G + b [lambda] B</i> . . . . . (3)
som sålunda uttrycker, att energimängden <i>F [lambda]</i> av
spektralfärgen <i>[lambda]</i> giver samma färgförnimmelse som
en blandning av energimängderna <i>r [lambda] R, g [lambda] G</i> och
<i>b [lambda] B</i> av de tre grundfärgerna. Likheten är sålunda
endast <i>subjektiv.</i> Objektivt, t. e. med avseende på
de ingående energimängderna, består ingen likhet.
Skulle någon av färgkoordinaterna vara negativ,
betyder detta, att denna färg blandad med
spektralfärgen <i>F [lambda]</i> giver samma färg som en blandning av de
båda övriga grundfärgerna (med positiva koefficienter).

Med <i>trikromatisk</i> enhet förstå vi den energimängd
<i>F [lambda]</i> av spektralfärgen <i>[lambda]</i>, för vilken färgkoordinaternas
summa = 1, således:
<i>r [lambda] + g [lambda] + b [lambda]</i> = 1

Dessa för en trikromatisk enhet gällande
koordinater kunna medelst triangelkoordmater
åskådliggöras genom en kurva i planet. Triangelns spetsar
representera de tre grundfärgerna, och basfärgen
ligger i centrum av triangeln. Den erhålla kurvan,
den s. k. <i>spektralkurvan,</i> angiver spektralfärgernas
sammansättning med avseende å grundfärgerna.
Triangeln själv benämnes den <i>Maxwellska
färgtriangeln.</i>

Varje punkt i triangeln angiver endast ett visst
förhållande mellan de tre färgkoordinaterna och
representerar således i själva verket ett oändligt
antal färger, som sägas vara av samma <i>färgkaraktär</i>
(Reizart) men hava olika intensitet (se nedan).

Den färg, som erhålles genom blandning av tvenne
andra färger, kommer i färgtriangeln att ligga på
den räta linje, som förenar de båda punkter, som
representera dessa båda färger. Alla genom blandning
av spektralfärger erhållna färger, de <i>reella</i> färgerna,
komma således att i färgtriangeln ligga inom det
område, som begränsas av spektralkurvan och den räta
linje, som förenar dess ändpunkter. Alla utanför
denna yta liggande färger betecknas som <i>virtuella</i>
och sakna verklig existens. De hava icke desto
mindre en mycket stor teoretisk betydelse, då man
kan räkna med dem på samma sätt som med de
reella färgerna. I fig. 3 äro sålunda samtliga tre
grundfärger virtuella, varigenom ernåtts att alla
spektralfärger ligga <i>inom</i> triangeln, dvs. erhållit
positiva färgkoordinater.

<i>Intensiteten</i> (ty. die Helligkeit, eng. the
luminosity) av en spektralfärg är proportionell mot dennas
energimängd, men proportionalitetsfaktorn är olika
för olika spektralfärger. En färgförnimmelses
intensitet <i>L</i> kan således uttryckas på följande sätt:
<i>d L = V [lambda] d E = V [lambda] E [lambda] d [lambda]</i> . . . . . (4)
Proportionalitetsfaktorn <i>V [lambda]</i> är sålunda en
våglängdsfunktion, <i>synbarhetskurvan</i> (eng. the standard
visibility function, ty. die Augenempfindlichkeitskurve).
Se tabell 1.

Intensiteterna för grundfärgsenheterna bliva då:
<i>L<sub>R</sub> = RV<sub>R</sub>; L<sub>G</sub> = GV<sub>G</sub>; L<sub>B</sub> = BV<sub>B</sub></i> . . . . .  (5)
samt intensiteten för en trikromatisk enhet:
<i>L[lambda] = r [lambda] L<sub>R</sub> + g[lambda] L<sub>G</sub> + b[lambda] L<sub>B</sub></i> . . . . . (6)

Vi erhålla då:
<i>L[lambda] = F[lambda] V[lambda]</i> . . . . . (5a)
(3, 5 a) 1<i>[lambda] = r[lambda] V[lambda] / L[lambda] R + g[lambda] V[lambda] / L[lambda] G + b[lambda] V[lambda] / L[lambda] B</i>. . . . . (6a)

Färgkoordinaterna för en energienhet av de olika
spektralfärgerna bliva således:

<i>x[lambda] = r[lambda] V[lambda] / L[lambda]
y[lambda] = g[lambda] V[lambda] / L[lambda]</i> . . . . . (7)
<i>z[lambda] = b[lambda] V[lambda] / L[lambda]</i>

Dessa tre funktioner benämnas <i>grundförnimmelsekurvorna</i>
(Grun lempfindungskurven, Grundreizkurven)
med avsetnde å de tre grundfärgsenheterna <i>R,
G</i> och <i>B</i> (se tabell 1).

Vi erhålla vidare:
(6, 7) <i>V[lambda] = L<sub>R</sub> x[lambda] + L<sub>G</sub>y[lambda] + L<sub>B</sub>z[lambda]</i> . . . . . (8)

Synbarhetskurvan är således en additiv funktion
och kan omvänt beräknas, om intensiteterna för de
tre grundfärgsenheterna samt grundförnimmelsekurvorna
äro kända.

För en godtycklig remission <i>g[lambda] E[lambda] d [lambda]</i> erhålles nu
följande färgkoordinater:
<i>x = f g[lambda] E[lambda] x[lambda] d[lambda]
y = f g[lambda] E[lambda] y[lambda] d[lambda]</i> . . . . . (9)
<i>z = f g[lambda] E[lambda] z[lambda] d[lambda]</i>

För intensiteten erhålles på samma sätt:
<i>L = f g [lambda] E[lambda] V[lambda] d[lambda] = xL<sub>R</sub> + yL<sub>G</sub> + zL<sub>B</sub></i> . . . . . (10)

För fullkomlig remission, alltså en vit yta (<i>g[lambda]</i> = 1)
och ett energilikt spektrum  (<i>E[lambda] = E<sub>0</sub>) erhålles:
<i>x<sub>0</sub> E<sub>0</sub> f x[lambda] d[lambda]
y<sub>0</sub> = E<sub>0</sub> f y[lambda] d[lambda]
z<sub>0</sub> = E<sub>0</sub> f z[lambda] d[lambda]</i>

Välja vi nu den energilika strålningen till basfärg, erhålles:
<i>f x[lambda] d[lambda] = f y[lambda] d[lambda] = f z[lambda] d[lambda]</i>

<i>Grundförnimmelsekurvorna komma således att
innesluta lika stora ytor.</i>

Förhållandet mellan intensiteten hos en belyst yta
och ljuskällans intensitet benämnes ytans
<i>remissionsförmåga</i> eller <i>albedo</i> (brightness factor)
<i>[beta] = f g[lambda] E[lambda] V[lambda] d[lambda] / f E[lambda] V[lambda] d[lambda]</i>
0 < <i>[beta]</i> < 1

Enheten för energifördelningskurvan <i>E[lambda]</i> kan väljas
fullt godtyckligt, men av praktiska skäl väljer man
i allmänhet energienheten så att:
<i>f E[lambda] V[lambda] d[lambda]</i> = 1 . . . . . (11)

Remissionsförmåga och intensitet bliva då
identiska och färgen är entydigt bestämd genom de tre
färgkoordinaterna, <i>x, y</i> och <i>z.</i>

<b>4.</b> <i>Färgklassificering enligt det trikromatiska
systemet.</i>

Det första man har att göra vid färgklassificering
enligt det trikromatiska systemet är att bestämma
<i>belysningens energifördelning E[lambda].</i> Då dagsljusets
energifördelning är synnerligen variabel, använder
man i allmänhet en konstgjord ljuskälla, vars
energifördelningskurva kan bestämmas t. e. genom
jämförelse med en annan ljuskälla med känd energifördelning.
Enheterna förändras sedan så, att ek v. (11) satisfieras.

<i>Tab. 1. Talvärden för synbarhetslmrvan och
grundförnimmelsekurvorna.</i>
<table>
<td><i>R</i> = 700           <td><i>LR</i> = 1,0000
<td><i>G</i> = 546,1        <td><i>LG</i> = 4,5907
<td><i>B</i> = 435,8         <td><i>LB</i> = 0,0601
</table>
<table><td c><i>[lambda]</i><td c><i>V[lambda]</i><td c><i>X[lambda]</i><td c><i>Y[lambda]</i><td c><i>Z[lambda]</i>
<td c>380               <td c>0,000             <td c>0,0000     <td c>--0,0000             <td c>0,0012
<td c>400               <td c>0,000             <td c>0,0003      <td c>--0,0001             <td c>0,0121
<td c>420              <td c>0,004                  <td c>0,0021        <td c>--0,0011            <td c>0,1154
<td c>440              <td c>0,023           <td c>-0,0026            <td c>0,0015            <td c>0,3123
<td c>460              <td c>0,060           <td c>--0,0261            <td c>0,0149            <td c>0,2982
<td c>480              <td c>0,139           <td c>--0,0494            <td c>0,0391            <td c>0,1449
<td c>500              <td c>0,323           <td c>--0,0717            <td c>0,0854            <td c>0,0478
<td c>520              <td c>0,710           <td c>--0,0926            <td c>0,1747            <td c>0,0122
<td c>540              <td c>0,954           <td c>--0,0315            <td c>0,2147            <td c>0,0015
<td c>560              <td c>0,995                  <td c>0,0906            <td c>0,1970       <td c>--0,0013
<td c>580              <td c>0,870                 <td c>0,2453            <td c>0,1361       <td c>--0,0011
<td c>600              <td c>0,631                  <td c>0,3443            <td c>0,0625       <td c>--0,0005
<td c>620              <td c>0,381                  <td c>0,2971            <td c>0,0183       <td c>--0,0002
<td c>640              <td c>0,175                  <td c>0,1597            <td c>0,0033            <td c>0,0000
<td c>660              <td c>0,061                  <td c>0,0593            <td c>0,0004            <td c>0,0000
<td c>680              <td c>0,017                  <td c>0,0169            <td c>0,0000            <td c>0,0000
<td c>700              <td c>0,004                  <td c>0,0041            <td c>0,0000            <td c>0,0000
<td c>720               <td c>0,001            <td c>0,0011             <td c>0,0000      <td c>--0,0000
<td c>740               <td c>0,000             <td c>0,0002             <td c>0,0000             <td c>0,0000
<td c>760               <td c>0,000             <td c>0,001             <td c>0,0000             <td c>0,0000
<td c>780               <td c>0,000             <td c>0,0000          <td c>0,0000            <td c>0,0000
</table>
Härefter bestämmes färgens <i>remissionskurva g[lambda]</i>
medelst en spektralfotometer. <i>Grundförnimmelsekurvorna</i>
äro kända (se tabell 1). Sedan multipliceras
punkt för punkt <i>g[lambda]</i> och <i>E[lambda]</i> med ordinatorna i de tre
grundförnimmelsekurvorna, och de erhållna kurvorna
planimetreras, varvid de tre färgkoordinaterna erhållas.

Då detta tillvägagångssätt är synnerligen
tidsödande, hava flera förenklade metoder utarbetats.
Arbetar man alltid med samma ljuskälla, är det t. e.
lämpligt att en gång för alla beräkna produkterna
<i>E[lambda] x[lambda]</i> etc. Den återstående multiplikationen och
planimetreringen kan även förenklas t. e. genom
användande av speciellt inrutade kurvpapper, på vilka
kurvan <i>g[lambda]</i> uppritas och sedan utklippes och väges
(Luther). Även finnas optiska multiplikationsapparater
(Rösch) samt kolorimetrar för direkt
bestämning av koordinaterna (Guild m. fl.).

Av det ovanstående framgår, att om ljuskällans
karaktär ändras, så ändras även i allmänhet färgens
koordinater. Om tvenne färger således äro lika i en
viss belysning, så kunna de té sig helt olika i en
annan. Detta är ju ett välkänt förhållande. Dylika
färger benämnas <i>"metamera".</i> Har man emellertid en




gång bestämt färgens remissionskurva, kan man
sedan beräkna dess koordinater för vilken belysning
som helst och således även den förändring, som den
undergår vid förändrad belysning.

<b>5.</b> <i>Olika trikromatiska färgsystem.</i>

Nödvändig för varje trikromatisk färgbestämning
är kännedomen om de tre grundförnimmelsekurvorna
<i>x[lambda], y[lambda]</i> och <i>z[lambda]</i>. De första bestämningarna av dessa
utfördes av <sc>Köning</sc> och <sc>Dieterici</sc> samt senare av <sc>Ives</sc>
m. fl. På senare tid hava noggrannare bestämningar
utförts av <sc>Guild</sc> och <sc>Wright</sc> (oberoende av
varandra). Guild valde i det av honom utarbetare
NPL-systemet (National Physical Laboratory) som
grundfärger spektralfärgerna 700 µµ, 546,1 µµ, och 435,8 µµ
och som basfärg en viss vit ljuskälla, "the
NPL-standard white light".

Vid en Kongress i Cambridge i sept. 1931 av "la
Commission Internationale de l'Eclairage" (CIE)
antogs emellertid tvenne nya system, av vilka det ena
benämndes "Resolution 1" och det andra
"CIE-systemet". Genom en redan ovan antydd transformation
kunna grundförnimmelsekurvor och färgkoordinater
rent algebraiskt omräknas från det ena systemet till
det andra.

I "Resolution l" bibehöllos NPL-systemets
grundfärger men antogs som basfärg den energilika
strålningen. Grundförnimmelsekurvorna i detta system
framgå av tabell 1.

I CIE-systemet antogs likaledes som basfärg den
energilika strålningen men valdes som grundfärger
trenne virtuella färger, som bl. a. voro så beskaffade,
att intensiteten av deras enheter voro resp. 0,1 och 0.
Detta medför den förenklingen, att <i>y</i>-koordinaten för
varje godtycklig färg samtidigt kommer att uttrycka
färgens intensitet eller albedo (jfr ek v. (10).

<b>6.</b> <i>Konsekvenser.</i>

Av vad ovan anförts framgår, att utseendet av en
färg (för en person med normalt färgsinne)
bestämmes av tvenne förhållanden, nämligen:
1) färgens remissionskurva och
2) belysningens energifördelningskurva.
Härav följer, att en färgnormering (t. e. i enlighet
med Ostwalds tankegång) icke är genomförbar utan
en samtidig normering av belysningen. Ostwald
bortsåg helt och hållet från denna senare och vad
remis-sionskurvan beträffar, använde han sig endast av
dess maximum och mimmum, vilket med
nödvändighet måste leda till, att hans färgbestämningsmetod
blir felaktig. Det är nämligen mycket väl möjligt,
att tvenne färger hava samma maximum och minimum
men i övrigt förlöpa helt olika. Enligt Ostwald skulle
i detta fall färgerna vara lika, vilket icke alls
behöver vara fallet. Omvänt gäller, att tvenne färger
mycket väl kunna hava olika maximi- och
minimivärden å sina remissionskurvor men likväl i viss
belysning kunna synas lika.

Skall en normering av färgerna företagas, måste
den därför utföras

1) på det trikromatiska systemets grundvalar och
2) med viss standardiserad belysning.

<i>Litteratur.</i>
<sc>Schrödinger:</sc> Farbenmetrik. Z. f. Phys. 1920. Bel. 1.
<sc>Schrödinger:</sc> Grundlinien einer Theorie der Farbenmetrik im
Tagessehen. Ann. d. Phys. 1920, Bd. 63.
<sc>König:</sc> Physiologische Optik. Leipzig 1929.
<sc>Rösch:</sc> Darstellung der Farbenlehre für die Zwecke des
Mineralogen. Förtschritte der Mineralogie 13, 1929 (med
synnerligen utförlig litteraturförteckning).
<sc>Müller--Pouillet:</sc> Lehrbuch der Physik 2.
<sc>Smith--Guild:</sc> The CIE Colorimetric Standards and their
Use. Trans. Opt. Soc. Nr. 3, 1931--32.
<sc>Genberg:</sc> Some Complementary Colour Relations. Proc.
Phys. Soc. 1933.

</chapter>
<chapter name="NOTISER">
<h3><i>NOTISER</i></h3>
<b>Tekniska högskolan.</b> Katalogen för höstterminen
1933 kom oss tillhanda den 14 december. Antalet
ordinarie studerande har sedan föregående hösttermin ökats
med 85 och utgjorde innevarande höst l 068
(sammanställningen i katalogen uppger felaktigt 1 058), därav 640
i de båda lägre årskurserna och 428 i de båda högre,
ökningen härleder sig delvis därav, att fackavdelningarna
för teknisk fysik och för lantmäteri utökats med nya
årskurser, men beror till största delen på ökat antal
studerande i fackavdelningarna för mekanik och
mekanisk teknologi, för elektroteknik och för väg- och
vattenbyggnad. Inom övriga fackavdelningar råder i det
närmaste status quo. Fördelningen mellan de olika
fackavdelningarna är följande: Teknisk fysik 7 i l:a
och 2:a årskurserna, 1 i 3:e och 4:e, maskinbyggnad och
mekanisk teknologi resp. 130 och 83, skeppsbyggnad 49
och 17, elektroteknik 84 och 105, väg- och vattenbyggnad
106 och 85, kemi och kemisk teknologi 97 och 38,
bergsvetenskap 74 och 38, arkitektur 56 och 61 samt
lantmäteri 37. I kursen för kulturteknisk examen deltaga
22 e. lantmätare. Antalet specialstuderande utgör 32 och
extra studerande 14 samt självständiga studerande 8.

Teknisk tidskrift har tidigare givit uttryck för
önskemålet, att katalogen kunde utgivas tidigare än ett fåtal
dagar fore höstterminens avslutning. Ett praktiskt skäl
mot en tidigare utgivning utgöra ju tentamina för
uppflyttning till högre årskurser, vilka avslutas först i
november. Men frågan är, om det ej är viktigare att adresser
och telefonnummer bli tillgängliga i tid, än att de
studerande inrangeras i ratta årskurser. Katalogen är
väl snarast att betrakta som en adressbok och ej som en
officiell redogörelse för elevmaterialets differentiering
efter studieriktningar och studietid.

<b>Chalmers tekniska institut.</b> Professor Hugo Grauers
uppnår den 8 januari 1934 pensionsåldern. Till hans
efterträdare som rektor vid Chalmers tekniska institut
har institutets styrelse föreslagit professor Sven Hultin.

<b>Arbetsledareinstitutets årsavslutning.</b> Arbetsledarekursen
för ingenjörer, den sista av årets kurser, vilken
pågått sedan den 20 november, avslutades den 16 d:s
med en liten högtidlighet å handelshögskolan i
Stockholm. Bland de närvarande märktes industriförbundets
ordförande, dir. Gunnar Jacobsson, och dess
verkställande direktör, handelsrådet Vilh. Lundvik, samt
representanter för olika industriföretag.

Programmet inleddes med ett föredrag av
statssekreterare Bo Hammarskjöld om den internationella
arbetsorganisationen, vari redogjordes för det internationella
socialpolitiska arbetets organisation, metoder och mål.
Bl. a. belystes iSveriges insatser i detta arbete och den
samverkan mellan de nordiska länderna som därvid
kommit till stånd. Hittills har internationella
arbetskonferensen framlagt ett 40-tal konventionsförslag, av
vilka Sverige ratificerat 16. Värdet av det arbete som
uträttas av arbetskonferensen beror på vederbörande
lands sociala nivå. För stater med lägre standard
betyder konventionsarbetet uppställandet av mönster för det
sociala arbetet, men i längden förtjäna även de

högtstående staterna på att de i dessa stater sedan länge
tillämpade principerna vinna insteg också i andra
länder. Den nuvarande ekonomiska situationen har
medfört, att en omläggning i arbetsorganisationens
verksamhet synes bli nödvändig. På senare tid har man
börjat sysselsätta sig mera med nuet än med framtiden;
särskilt i fråga om medel för arbetslöshetens
bekämpande ha ofta hänvändelser skett till Genève.
Organisationens framtid beror också på den anslutning den i
framtiden kan vinna. Japan har som bekant i år
utträtt ur N. F., men kvarstår i arbetsorganisationen,
medan Tyskland anmält sitt utträde ur såväl N. F. som,
efter 2 års uppsägningstid, ur arbetsorganisationen.

Härefter gav arbetsledareinstitutets föreståndare, fil.
dr Gösta Ekelöf, en redogörelse för institutets
organisation och för dess treåriga verksamhet. Hittills ha
anordnats femton centrala kurser med sammanlagt 375
deltagare från 159 företag. Genomsnittligt har varje
kurs haft 25 deltagare, men de senaste kurserna ha haft
betydligt större tillslutning än de tidigare.

Direktör Gunnar Jacobsson tog därefter till orda. Han
redogjorde för industriförbundets insatser i fråga om
utbildningen av arbetsledare och gav uttryck för
behovet av förstärkt statsbidrag, om verksamheten skall
kunna fortgå i nuvarande omfattning.
Arbetsledareinstitutet har stor betydelse för industriens
rationalisering, en process, som ännu ej är avslutad. I fråga om
industriens livsbetingelser framhölls lönenivåns
betydelse, och det gäller härvid ej endast arbetarnas löner
utan även tjänstemännens, vilka även de måste
reduceras. Kursdeltagarna, varav förmodligen flertalet f. n.
ej åtnjuter någon lön alls, mottogo med till synes
bibehållen fattning såväl denna rekommendation som de
betyg dr Ekelöf därefter utdelade.

<b>Normalbestämmelser rörande avloppsväsendet.</b> För
revidering av hittills gällande reglemente och särskilda
föreskrifter angående avloppsledningar inom fastighet
tillsatte Svenska kommunaltekniska föreningen år 1932
en kommitté, bestående av ingenjören hos hälsovårdsnämnden
i Stockholm Ivar Ericsson, byggnadschefen i
Karlstad E. Björkman, avdelningschefen vid Malmö
vattenlednings- och kloakverk Alfred Jerdén samt
vattenledningsingenjören vid Norrköpings byggnadskontor G.
Östman. Kommitténs förslag förelåg vid föreningens
möte i Borås i år och har nu av styrelsen antagits och
utgivits under titeln "Reglemente för avloppsverk jämte
ordningsstadga och särskilda föreskrifter angående
avloppsledningar inom fastighet" (Svenska
kommunal-tekniska föreningens handlingar 1933 nr 9).

De nu utgivna bestämmelserna avvika från tidigare
gällande reglemente dels däri, att detta utvidgats till att
gälla avloppsverket i dess helhet, dels genom att
ordningsstadgan utbrutits ur själva reglementet. Orsaker
härtill ha bl. a. varit, att den nya stadsplanelagen
innehåller vissa bestämmelser angående bidrag från
fastighetsägarna till kostnader för avloppsledning i gatan
samt att avloppsledningarna i många städer
kompletterats med pumpverk och reningsanläggningar.

Bland nyheterna i reglementet märkes en paragraf,
enligt vilken staden fritager sig från skador som kunna
förorsakas genom uppdämning i stadens ledningar,
samtidigt som anvisningar lämnas om på vad sätt dylika
skador kunna undvikas eller minskas.

De särskilda föreskrifterna angående
avloppsledningar inom fastighet förete endast några
detaljändringar, bl. a. avseende ritningar, golvbrunnar,
fettavskiljare samt slam- och bensinavskiljare. Vidare har
lera underkänts som tätningsmedel vid lergods- eller
betongrörsledningar. Slutligen hava bestämmelserna om
de liggande ledningarnas dimensioner förtydligats.

Bestämmelserna åtföljas av följande bilagor:
ritningsbeteckningar, normalritning över källarplan, över
fettavskiljare och över slam- och bensinavskiljare.

<b>Glesumsystemet för  alstring  av högspänd likström.</b>
En med stort intresse motsedd demonstration ägde
lördagen den 16 d:s rum å tekniska högskolan i närvaro
av kronprinsen, prins Gustaf Adolf, högre ämbetsmän
och en stor skara intresserade vanliga människor.
Demonstrationen gällde det av civilingenjör Baltzar von
Platen uppfunna systemet för generering av högspänd
likström, för vars exploatering bildats a.-b. Glesum i
Stockholm med greve Folke Bernadotte som styrelseordförande.

Systemet har av uppfinnaren utarbetats i samråd
med professor Emil Alm, vilken, som det framgick,
handhaft den konstruktiva utformningen. Då i sinom
tid Teknisk tidskrift kommer att publicera, en
vetenskaplig redogörelse för systemet skall här endast anges
dess innebörd i princip. Det bygger på kommutering av
på vanligt sätt alstrad och upptransformerad
växelström medels en kommutator av speciell konstruktion,
vilken medger en exakt strömvändning med
användning av 500 à 1 000 gånger, högre
kommuteringsspänningar är de hittills brukliga. Detta har varit möjligt
genom att låta det oundvikliga kommuteringsfelet
påverka ett relä för förstärkning av felimpulsen, så att
man får en mot felet proportionell justeringsström,
varigenom kommuteringsspänningens storlek kan
finjusteras, så att felet alltid hålles under en viss gräns. Den
konstruktivt mycket enkla kommutatorn kan inslutas
i en tryckbehållare, varigenom lamellspänningen kan
ökas i proportion till trycket.

I ett inledningsföredrag redogjorde greve Bernadotte
för glesumsystemets framtidsmöjligheter inom olika
områden: kraftöverföring, elektrisk järnvägsdrift, radio
och röntgen. I fråga om kraftöverföringen ligger
fördelen i den lägre linjekostnaden såväl vid luftledningar
som vid kablar. I detta sammanhang anfördes en
kalkyl för en projekterad kraftöverföring mellan Norge
och Tyskland, vilken utvisade, att kostnaderna för den
elektriska delen av anläggningen skulle kunna
reduceras med 110 à 120 mill. kr. genom överföring av
högspänd likström medels kabel.

För järnvägselektrifiering saknar systemet f. n.
aktualitet i Sverige, men det förefaller sannolikt, att det
skulle ställa sig fördelaktigt för järnvägsdrift. Inom
radiotekniken skulle systemet innebära en påtaglig
vinst genom att det ersätter de i drift dyrbara
rörlikriktarna. Samma förhållande torde även gälla
röntgentekniken, ehuru detta användningsområde ännu ej har
blivit föremål för undersökning.

Sedan ingenjör von Platen redogjort för systemets
principer och professor Alm i korthet utvecklat dess
konstruktiva utformning, förevisades ett par utförda
anläggningar, dels en omformare för omvandling av
lågspänd likström till högspänd, varvid spänningen i ett
steg höjdes från 220 V till 55 000 V, dels en för
radiostationer avsedd likströmsgenerator för 30 kW och
10 000 à 12 000 V.

<b>Elektrostatisk generator för 10 mill. V.</b> Vid Massa
chusetts Institute of Technology har dr R. J. Van de
Graaff nyligen konstruerat här avbildade generator för
åstadkommande av mycket höga spänningar, ända till
10 mill. V. Avsikten härmed har varit att bereda
atomforskarna bättre möjligheter än de hittillsvarande att
utföra atomsprängningsförsök (jfr Teknisk tidskrift 1929,
s. 361). Anmärkningsvärd är även den jämförelsevis
höga effekt, generatorn kan lämna. Den uppgår f. n.
till 20 kW men kan om nödvändigt mångdubblas.

Till följd av sina jättelika dimensioner har generatorn
inhysts i en luftskeppshall. Generatorn utgöres av
två likadana enheter, vardera bestående av en ihålig
aluminiumsfär av 4,5 m diameter, vilande på en av
textolite tillverkad isolerande pelare av höjden 7,5 m
och diametern 1,8 m. Pelarna äro monterade på tunga
vagnar, löpande på räls med spårvidden 4,2 m. Vardera

<img 1>
Van de Graaffs generator för 10 mill. V, 20 kW.
</img>

enheten med sin vagn väger 16 ton. Sfärerna ha
svetsats av sektioner av 6 mm aluminiumplåt; pelarnas
godstjocklek är 16 mm.

I vardera vagnen finnas anordningar för uppladdning
av aluminiumsfärerna. Laddningen överföres med
hjälp av ändlösa pappersremmar, löpande i pelarna.
Den ena remmen transporterar upp positiv laddning till
den ena kulan, den andra tillför den andra kulan
negativ laddning, tills båda kulorna få potentialen 5 mill. V
mot jord eller 10 mill. V i förhållande till varandra. Vid
generatorns användning för atomsprängning placeras
kulorna så långt ifrån varandra, att gnisturladdning ej
kan äga rum. Mellan kulorna placeras jättestora
vakuumrör, i vilka en jämn urladdning äger rum vid
bibehållande av konstant spänning mellan kulorna. I
kulorna äro inbyggda observationsrum med
belysningsanordningar och nödig instrumentutrustning.

Man har för avsikt att använda generatorn även för
studium av röntgenstrålning vid mycket höga
spänningar, varav man väntar sig rika resultat av såväl
terapeutiskt som astrofysiskt intresse.

<b>Statens järnvägars motorvagnar.</b> Järnvägsstyrelsens
stat för disposition av förnyelsefondsmedel för
nästkommande år slutar på ett belopp av 23 405 000 kr., varav
3 285 000 kr. beräknas överflyttade från innevarande års
stat och 20 120 000 kr. äro nybegärda medel. Beloppet
är fördelat på ett mycket stort antal anslagsposter, av
vilka posten för anskaffande av motorvagnar torde vara
av allmännare intresse.

I förnyelsefondsstaten för år 1931 anvisades för
anskaffande av två motorvagnar 300 000 kr. Tack vare
genomförda förenklingar har totalkostnaden för dessa
kunnat nedbringas ända till 180 000 kr. På 1933 års stat
anvisades ett nytt anslag å 100 000 kr., avsett för
partiell likvidering av ytterligare två motorvägnar,
betingande en kostnad av 200 000 kr. I avvaktan på
utfallet av prov i drift med de två inköpta vagnarna har
emellertid styrelsen icke använt det för år 1933
disponibla beloppet.

Med anledning av den senaste tidens erfarenheter
planeras nu beträffande anskaffning av motorvagnar sådan
omläggning, att i stället för två medelstora vagnar å ca
100 000 kr. skulle beställas endast en vagn av högsta
klass till ett beräknat pris av 160 000 kr. och tre extra
lätta vagnar, s. k. rälsomnibussar, vilka tillhopa med
två släpvagnar kalkylerats till 120 000 kr. sammanlagt.
Rälsomnibussen är såväl till det yttre som konstruktivt
mycket lik landsvägsomnibussen och skiljer sig från
den vanliga järnvägmotorvagnen bl. a. genom att den
döda vikten pr plats nedbragts högst betydligt.
Härigenom vinnes dels en lägre bränslekostnad, dels
snabbare acceleration och därigenom förkortad körtid.
Rälsomnibussen befinner sig ännu i viss mån på
försöksstadiet, varför det är omöjligt att uttala sig om vilken
betydelse den kan komma att få för statsbanorna. Då
emellertid de erfarenheter som vunnits beträffande
dessa vagnar i såväl in- som utlandet äro gynnsamma,
har styrelsen funnit skäl föreslå anskaffning av tre sådana.

<b>Pristävlingen om nya användningssätt för benlim.</b>
Tiden för den av Teknisk tidskrift i början av året
aviserade tävlingen för uppfinningar, avseende nya
användningssätt för benlim, utgår den 28 februari 1934. De
utfästa prisbeloppen uppgå till 30 000 schweiziska francs.
Detaljerade tävlingsbestämmelser erhållas av direktör
Hj. Du Rietz, Stockholms benmjölsfabrik, Stockholm 1.

<b>Reseberättelse.</b> Till kommerskollegium har inkommit
följande reseberättelse: Dnr IB 4671/1933 civilingenjör
<sc>Dan Söderquist,</sc> Grängesberg, Berättelse över en resa
i Tyskland år 1932 för studium av utrustning för
elektrisk kraftdistribution, särskilt inom
gruvhanteringen. 81 s. 4:o, 1 tab., 2 kartor, 31 skisser.

</chapter>
<chapter name="LITTERATUR">
<h3><i>LITTERATUR</i></h3>
<b>Bokanmälan.

Nyare svetsningsteknisk litteratur.</b>

AUSGEWÄHLTE SCHWEISSKONSTRUKTIONEN.
Band I--V, VDI-Verlag, Berlin, N. W. 7.

Sedan 1930 utgives på ovanstående förlag ett
standardverk värt vidare spridning. Svetsningstekniken
går ju framåt med stormsteg redan såsom sådan, men
dess tillämpningar på järn- och maskinkonstruktioner,
tryckkärl och fartyg hava utvecklats på än mera
revolutionerande sätt. Denna utveckling har tvingat
konstruktörerna in på helt andra, ofta mycket enklare
tankebanor. Detta standardverk vill nu med få, men
klara ord och ett rikhaltigt utmärkt illustrationsmateriel
fästa uppmärksamheten på de nya tillämpningsmetoder
av svetsningstekniken, som nu användas vid
olika slag av konstruktioner. Den i facklitteraturen
välbekante dipl.-ing. C. Bondy svarar för
järnkonstruktionerna i del I, Stahlbau. Dr-ing. K. Haas har
bearbetat del II, Maschinenbau, där man från enkla
maskindelar får sig förelagt de mest skilda
maskinkonstruktioner för att få tillämpningarna så allsidigt
belysta som möjligt. Gå vi så vidare till del III, så har
den bekante dr-ing. Holler samt Regierungsbaumeister
Fink behandlat rörledningar och behållare. Tyvärr har
här utvecklingen beträffande svetsade ångpannor gått
så fort, att denna speciella del ej fått det omfång, som
varit önskvärt. Del IV behandlas av dipl.-ing. Kalisch
och omfattar "Fahrzeuge" (vilket på svenska ej
betyder fartyg utan fordon). Här har utvecklingen
kanske gått fortast, och redan ett år efter denna dels
tryckning saknar man en del nyheter.

Slutligen har den världsbekante Obermarinbaurat
Lottmann lämnat en synnerligen intressant översikt
över den tyska svetsningsindustriens kanske
betydelsefullaste landvinning, nämligen inom Skeppsbyggeriet.
Under arbete är en del om gasskärning. En var
intresserad kan sålunda utvälja den del, som ligger hans
fack närmast. Priserna i jämförelse med dem, som för
närvarande sättas på tysk litteratur, förefalla låga.

SAMMELVERK DER AUTOGENSCHWEISSUNG.
Kommissionsverlag Carl Marhold, Halle a. S.,
Mühlweg 14.

Föregående standardverk omfattade alla slag av

svetsning, gas-, båg- och trycksvetsning. Ett annat
bildverk med ovanstående titel har utgivits av
Internationale Beratungsstelle für Karbid und
Schweisstechnik, Genf. Titeln klingar ej bra i svenska öron,
enär vi frångått ordet autogen svetsning och kallar
den kort och gott gassvetsning. Men bokens innehåll
är förträffligt. Den behandlar i utmärkta bilder med
text på fem språk alla de områden, där gassvetsningen
vunnit sin tillämpning. Första delen omfattar
rörledningar, varvid bl. a. även svetsmetoderna och tekniska
finesser i korthet behandlas. I andra delen, om
behållare, förekommer även en kort översikt över
provning av svetsskarvar. Den är i övrigt synnerligen
fullständig och visar den höga standard man på detta
område nått med gassvetsning. I tredje delen, som
omfattar järnkonstruktioner, är den teoretiska delen
rörande hållfasthet, beräkning och provning särskilt
utförligt behandlad, men att gassvetsningen även fått
riklig användning på detta område visar kapitlet om
utförda järnkonstruktioner. Särskilt intressant är
band 4, där svetsningen av icke-järnmetaller fått en
ingående behandling med rikligt material rörande de
mångsidiga tillämpningar, som gassvetsningen på detta
område erbjuder. Under utgivning befinna sig tvenne
delar, nämligen gassvetsning i hantverket och
reparationssvetsning. Dylika standardverk förefalla att vara
synnerligen lämpade för dem, som vilja följa med sin
tid på ett så viktigt område som svetsningstekniken.
<tab><tab><tab><tab><tab><tab><tab><i>Frithiof Holmgren.</i>

<b>Insänd litteratur.

Der Grundbau,</b> av <sc>L. Brennecke.</sc> 4:de uppl. utvidgad
och bearbetad av E. Lohmeyer. III Band. <i>Die
cinzclnen Gründungsarten mit Ausnahme der
Pfahlrostgründung.</i> Berlin 1933. Wilhelm Ernst & Sohn.

<b>Der Weg zu uns selbst, eine Ganzheitslehre der
Lebens-, Wohn- und Stadt-Bau-Kultur,</b> av <sc>Rickard Scharff,</sc>
Lemgo in Lippe, Tyskland, 1933.

<b>Die Werkzeugmaschine unter Last,</b> av <sc>H. Kiekebusch,</sc>
Berlin 1933. VDI förlag. Forschungsheft 360.

<b>Das Richtwesen,</b> av <sc>H. Wettermann,</sc> Leipzig, Max
Jänecke Verlag 1933.

<b>Vorschriftenbuch des Verbandes Deutscher
Elektrotechniker,</b> 19:de uppl. utgiven av VDE. Berlin 1933.

<b>Schraubensicherungen,</b> av <sc>Hugo Schoeneich,</sc> Berlin
1933, Carl Heymanns verl. Pris Hm 10:--.

<b>Neuere Wege in der Metallurgie der Lager- und
Weissmetalle,</b> av <sc>Friedrich Vogel.</sc> Verlag von Wilhelm
Knapp, Halle 1933. Pris Rm 7:50.

<b>Behälter, Maste, Schornsteine, Rohrleitungen,</b>
Handbuch für Eisenbetonbau, utgiven av <sc>F. Emperger,</sc> Wien.
Berlin 1933. Verlag Wilhelm Ernst & Sohn.

<b>Feuerungsdecken,</b> av <sc>Karl Harraeus,</sc> Berlin 1933.
Carl Heymanns verl. Pris Rm 10:--.

<b>Die Gleitlager,</b> av <sc>A. Schiebel,</sc> bearbetad av
<sc>K. Körner.</sc> Berlin 1933. Verlag Julius Springer. Pris
Rm 7:50.

<b>Kälteprozesse,</b> av <sc>P. Ostertag,</sc> Berlin 1933. Verlag
Julius Springer. Pris Rm 7:50.

<b>Mitteilungen über Versuche, ausgeführt vom Österr.
Eisenbeton-Ausschuss.</b> Heft 13. 106 sid. med bilder och
tabeller. Wien 1933. Verlag des Österr. Ing. und
Architekten Vereines. Pris K. 7.

<b>Die Güterwagen der deutschen Reichsbahn, ihre
Bauart, Bestellung und Verwendung,</b> utgiven på
uppdrag av Deutschen Reichsbahn-Ges. VDI verlag.
Berlin 1933.

<b>Erläuterungen zu den Eisenbeton-Bestimmungen 1932
mit Beispielen,</b> av <sc>W. Gehler.</sc> 5:te bearbetade och
utvidgade uppl. Wilhelm Ernst & Son Verlag. Berlin 1933.

<b>Kataloger m. m.

Värmereglering.</b> Heat Control. Beskrivning av
termostater för rum, pannor och eldstäder samt elektriskt
reglerade ventiler för brännolja och andra vätskor.
Insänd av The Rheostatic Company, Ltd, Slough, England.

<b>Verktygsmaskiner.</b> Loewe, Gesfiirel A.-G., Berlin.
Sammelprospekt. Nyheter inom verktygsmaskinområdet,
däribland mångstålssvarv, kamaxelsvarv, optisk
profilslipmaskin, läppmaskin samt slipmaskin för
hårdmetaller. Insänd av A. Karlson metall- & maskin a.-b.,
Stockholm.

<b>Ångturbiner.</b> 20 Years Experience in Development of
the STAL Turbine. Kortfattad redogörelse, illustrerad
med ett urval av märkligare installationer. Insänd av
Svenska turbinfabriks a.-b. Ljungström, Finspång.

<b>Packningar.</b> Miller gummitätning. Tätningslister av
svampgummi, avsedda för klistring kring dörrar m. m.
Insänd av firma Ljunggren & Haker, Stockholm.

<b>Diverse.</b> Demag-Erzeugnisse. En kortfattad men
innehållsrik översikt av Demag A.-G:s, Duisburg,
insatser på skilda arbetsfält. Insänd av civilingenjör Hugo
Montgomery, Stockholm.

</chapter>
<chapter name="TEKNISKA FÖRENINGAR">
<h3><i>TEKNISKA FÖRENINGAR</i></h3>
<b>Tekniska föreningen i Eskilstuna</b>
höll den 14 november sammanträde å Stadshotellet,
under direktör <sc>V. Landqvists</sc> ordförandeskap.
Sammanträdet var besökt av 501--60 personer, däribland en del
damer.

Efter föreningsärenden och inval höll disponenten,
friherre <sc>Carl Hermelin,</sc> föredrag om <i>"Glas ocli
glastillverkning".</i>

Först redogjorde tal. för glasets historia och nämnde,
att den äldsta glastillverkningen torde gå tillbaka till
omkring 2 500 år före vår tideräknings början, och att
den hade ett visst samband med keramiktillverkningen i
Orienten. Konsten att göra glas spred sig så
småningom till Rom och Venedig samt vidare till Spanien och
Frankrike samt genom Tyskland till våra nordliga
nejder. Den första kända glastillverkningen i Sverige
daterar sig från första hälften av 1500-talet, då ett
glasbruk anlades vid Nyköping. Under 1700- och 1800-talen
uppstodo åtskilliga glashyttor i de skogiga trakterna i
sydöstra Småland. Inom en triangel, begränsad av
Växjö, Kalmar och Västervik, har glastillverkning
bedrivits på ej mindre än 65 ställen, medan hela antalet för
det övriga Sverige ej torde överstiga 25.

Föredragshållaren definierade glaset såsom en
underkyld lösning av olika metalloxider i kiselsyra och
silikater. Vid upphettning mjuknar glaset mer och mer
från ca 300° för att vid 1 500° bliva mycket lättflytande.
Genom vissa kombinationer av metalloxiderna i
glasmassan, erhåller densamma önskvärda egenskaper för
olika ändamål.

Efter några ord om ugnarna och smältningen
övergick talaren till själva formgivningen av olika slags
glas. t. e. hushållsglas, buteljglas, planglas,
glödlampskolvar, glasrör etc., varvid ett stort antal ljusbilder
visades.

Småglasindustrien i vårt land följer väl med
utvecklingen ifråga om materialet, men den bedrives alltjämt
med primitiva redskap och är i hög grad beroende av
arbetarnas yrkesskicklighet. I Amerika har ett verk
mekaniserat tillverkningen av glödlampskolvar därhän,
att 1/2 million kolvar kan tillverkas per dygn i en
maskin.

Den svenska glasindustrien sysselsätter omkring 5 000
arbetare och har en årlig produktion av ca 14 millioner
kronors värde.

Föredragshållaren avtackades, varefter sedvanlig supé
vidtog, åtföljd av samkväm med dans, musik och sång.
<tab><tab><tab><tab><tab><tab><tab><tab><tab><i>E. H.</i>

<b>Skånska ingenjörsklubben</b>
höll under ordförandeskap av direktör H. M. Molin ett
talrikt besökt, sammanträde på Kungsparkens
restaurang i Malmö fredagen den 17 november. Till
medlemmar av klubben hade styrelsen invalt civilingenjörerna
Åke Björkman, Olof Hammar och Anders Malme samt
ingenjörerna Carl Davidsson, Arne Forslund, Erik
Hallberg, Viktor Johnsson och Erik Nilsson. Sekreteraren
rektor F. Montén lämnade ett kortfattat referat över en
teori för förklaring av de i Skåne ej sällsynta fallen av
kvävning i brunnar. Vanligen skyllas dessa olyckor på
förekomsten av giftiga gaser. Det torde ej heller kunna
bestridas, att dylika kunna förekomma, ty man vet ju,
hurusom gaser utströmma ur jorden såväl i vulkaniska
som stenkols- och oljeförande trakter. Utanför
Ängelholm framströmmar på vissa ställen brännbar gas, som
t. o. m. fått praktisk användning. Svårt är emellertid,
att förklara uppkomsten av giftiga gaser i vanliga jord-,
sand-, grus- och lerlager. Den danske ingenjören Aug.
Poulsen har i tidskriften "Ingeniøren" fäst
uppmärksamheten på en annan förklaring, som redan tidigare
framkommit från annat håll, nämligen att olyckorna
föranledas uteslutande av syrebrist. Denna skulle uppstå
därigenom, att vid högt lufttryck luft inpressas i
brunnens väggar, vilka således förutsättas vara porösa, och
där genom oxidationsprocesser, särskilt uppoxidering av
befintliga järnoxider, förlorar sitt syre helt eller delvis.
Vid sjunkande barometertryck skulle denna syrefattiga
luft åter utströmma och fylla brunnen samt förorsaka
kvävning. Om denna åsikt är riktig, skulle olyckorna
inträffa endast vid sjunkande barometertryck.
Ingenjör Poulsen anför i sin artikel sådana fall från
Danmark. Rektor Montén hade tagit kännedom om
rapporterna till yrkesinspektionen från de två dödsolyckor,
som innevarande år ägt rum i Billesholm och Tomelilla,
och därmed jämfört barometerkurvorna vid resp.
tidpunkter samt funnit, att olyckorna inträffat under starkt
sjunkande lufttryck. Han ville dock icke bestrida
möjligheten av koldioxid, vars utströmning i så fall skulle
påverkats av det sjunkande yttre trycket. I vilket fall
som helst ansåg han det sannolikt, att åtminstone en
stor del av de så gott som årligen inträffande
kvävningsolyckorna i brunnar skulle kunna undvikas, om den
regeln iakttages att icke nedstiga i brunnen utan att
först förvissa sig om att barometertrycket icke befinner
sig i starkt sjunkande. Brandchefen i Malmö
ryttmästare A. Hæggström upplyste, att brandkåren genom
bortpumpning av gas ur en brunn tillhörig gödningsfabriken
möjliggjort nedstigning i brunnen samt att gasen varit koldioxid.

Aftonens huvudföredrag hölls av överingenjören
Theodor Björgerd, som lämnade en av talrika
ljusbilder illustrerad framställning av Sydsvenska
kraftaktiebolagets kraftverk och ledningsnät. Företaget är,
bortsett från ett fåtal mera obetydliga kraftstationer,
ensam producent av elektrisk energi i hela den del av landet,
som ligger söder om en linje från Falkenberg till
Västervik. Kraftstationerna, till antalet 20, i Emån,
Alsterån, Ronnebyån, Helge å och Lagan visades med
synnerligen vackra bilder. Totala effekten är 130 000
hkr, därav i Lagan 107 000. Värmekraftverk finnas i
Malmö och Karlshamn om 18 000 hkr, varjämte bolaget
abonnerar på kraft från Höganäsbolagets
ångkraftcentral i Ormastorp samt vid behov kan köpa intill
20 000 hkr från Köpenhamn. En avsevärd utvidgning
av ångkraftverket i Malmö är under arbete.
Huvudlinjerna äro byggda för 132 000 volt. Bland avnämarna
märkas statens järnvägar och icke mindre än 20 städer.
Att bolaget gått i spetsen för utvecklingen, framgick av
dess utomhusställverk, dess Öresundskablar, dess
automatisering och fjärrmanövrering av vattenkraftstationer
m. m. Kraftlinjerna bilda i allmänhet ringar, så
att varje mera betydande plats kan matas från två håll.
Såväl härigenom som genom reservkraftverk ansåg
talaren kraftförsörjningen effektivt tryggad. Därtill kom
möjligheten av samkörning via Nässjö med statens
kraftverk och därigenom, även med Stockholms stad och
de norrländska verken.

Under det efter supén följande samkvämet blev
ordföranden i anledning av sin stundande 60-årsdag
föremål för klubbens hjärtliga hyllning, framförd i
högstämda ordalag av förste vice ordföranden Ch.
Birchlensen. <tab><tab><tab><tab><tab><tab><i>F. M.</i>

<b>Flottans ingenjörsförening</b>
eivhöll ordinarie höstsammanträde å sjöofficersmässen i
Karlskrona måndagen den 20 nov. under
ordförandeskap av marindirektör A. Grünberg.

Till medlemmar i föreningen invaldes elektroingenjör
C. G. Ekblad samt civilingenjörerna H. Mattsson och
C. Hammarsköld. Val av styrelse för år 1934
förrättades, varvid till ordförande valdes marindirektör A,
Grünberg, v. ordf. mariningenjör O. Janson, sekreterare
mariningenjör H. Qvistgaard, skattmästare
torpedingenjör B. Strömberg. Till klubbmästare utsågs
mariningenjör S. Herlitz. Sedan diverse föreningsangelägenheter
behandlats, höll civilingenjör H. Mattsson ett
mycket intressant föredrag om en studieresa till
italienska skeppsvarv. Föredragshållaren hade som
tekniska högskolans stipendiat besökt de större ledande
varven och maskinbyggnadsinstitutionerna bl. a. i
Trieste, Monfalcone, Palermo, Livorno och Genua. Av
föredraget framgick att de italienska industrierna
lyckats tämligen väl bekämpa arbetslösheten och
depressionen, dels genom stora nybyggnadsbeställningar för
örlogsflottan, dels genom statlig subvention av
nybyggnader till handelsflottan. Det italienska Skeppsbyggeriet
intager en framskjuten och i viss mån initiativtagande
ställning betr. tillämpningen av elektrisk svetsning och
övriga moderna arbetsmetoder. I Rom besöktes den nya
stora modellförsöksanstalten, Vasca Nazionale där bl. a.
de vetenskapliga faktorerna vid bestämmandet av en
fartygskropps dimensioner studeras. Tidigare var Italien
liksom f. n. Sverige hänvisat till utländska försöksanstalter,
då det gäller stora fartyg. Det utmärkt väl framförda
föredraget illustrerades med intressanta skioptikonbilder.
<tab><tab><tab><tab><tab><tab><tab><tab><tab><i>H. Q.</i>

<b>Östergötlands tekniska förening i Linköping</b>
höll den 25 november sammanträde å Frimurarehotellet
i Linköping.

Efter behandling av ett par föreningsangelägenheter
höll doktor Lars Akselsson, Stockholm, ett föredrag om
"Konkurrensproblemet speciellt på trafikens område
(järnvägar, bussar, bilar m. m.)".

Tal. framhöll inledningsvis, att man ej kan annat
än beklaga de vidriga konkurrensförhållanden som råda.
Det ser ut som om samtliga trafikföretag beslutat sig
för att förinta varandra. Konkurrens är visserligen
alldeles nödvändig, men den måste inpassas i vissa
samlevnadsformer. Man bör kunna sluta avtal om vissa
allmänna lojalitetsgrunder. Att driva en rörelse under
självkostnadspris blir i längden en orimlighet.

Tal. betonade, att man ej bör räkna för mycket på
att genom lagstiftning kunna avväga konkurrensförhållandena
mellan järnvägar, bilar och båtar. Man bör
i stället inrikta sig på att få till stånd en lämplig
samarbetsform. En uppdelning av trafiken eller
trafikområdena bör kunna åvägabringas. Initiativet till
samarbete bör tagas av de större företagarna och främst
av statens järnvägar.

Efter det med stort intresse åhörda föredraget följde
en livlig diskussion. En del representanter för
länsstyrelsen och stadens myndigheter voro på särskild
inbjudan närvarande.

Efter sammanträdet  intogs gemensam supé. <tab><i>H. N.</i>

</chapter>
<chapter name="TEKNISK TIDSKRIFT
HÄFT. 52 ÅRG. 63 30 DEC. 1933">
<h1>TEKNISK TIDSKRIFT</h1>
<h2>HÄFT. 52 ÅRG. 63 <tab>30 DEC. 1933</h2>
<b>UTGIVEN AV SVENSKA TEKNOLOGFÖRENINGEN
<i>HUVUDREDAKTÖR: CARL KLEMAN</i></b>

<sp>INNEHÅLL:</sp> Nya arbetsuppgifter för ingenjörer, av överingenjör Olof Kärnekull, landshövding Sven Lübeck
och civilingenjör Sven Nerell. -- Cassars hustru. -- Notiser. -- Sammanträden.

</chapter>
<chapter name="NYA ARBETSUPPGIFTER FÖR INGENJÖRER.">
<h2>NYA ARBETSUPPGIFTER FÖR INGENJÖRER.</h2>
<poem>Nya arbetsuppgifter för ingenjörer var
den lockande rubriken på en diskussion
som gick av stapeln vid sammanträde den
30 okt. inom teknologföreningens
avdelning för industriell ekonomi och
organisation. Inledningsföredraget hölls av
överingenjör Olof Kärnekull, varefter följde
trenne organiserade inlägg av resp.
landshövding S. Lübeck, försäkringsdirektör S.
Nerell och denna tidskrifts redaktör.
Inledningsföredraget samt de två första
diskussionsinläggen återgivas i det följande,
medan det tredje inlägget varit infört
under rubriken Teknisk
revisionsverksamhet i häfte 45 och själva
sammanträdesreferatet med kort återgivande av den
fortsatta diskussionen i häfte 48.
</poem>
<h3>Överingenjör <sc>Olof Kärnekull.</sc></h3>
Det är med tillfredsställelse vi kunna konstatera
en växande uppskattning1 av ingenjörens
arbetsinsats såväl i det allmännas som i det enskildas tjänst.
Även om detta förhållande kan betraktas som en
naturlig företeelse under en period av tekniskt
nyskapande utan like, så bör det dock även tolkas som
ett bevis för ett stegrat behov av tekniskt sakkunnig
hjälp vid samhällets konstruktion, produktionslivets
gestaltning och samfärdselns utveckling. En annan
fråga, som i detta sammanhang är av vikt att få
klarlagd, är om samhället och näringslivet komma
att ha ett fortlöpande behov av tekniskt-ekonomiskt
sakkunniga rådgivare.

I fråga om samhällets varaktiga behov av sådan
sakkunnig hjälp böra vi bl. a. beakta, att vad vi
populärt kalla det demokratiska genombrottet har
medfört, att de samhälleliga förvaltningsorganen i
stor utsträckning kommit att stå under politikernas
-- eller politiskt orienterade organisationers --
inflytande. Detta förhållande bör regelrätt leda till, att
den objektiva, tekniska sakkunskapen har att fylla
allt ansvarsfullare uppgifter i det moderna tekniskt
betonade samhället, icke minst såsom ett nödvändigt
komplement till den tekniskt icke sakkunnige
politikern. Efter allt att döma kommer samhället ur
denna synpunkt sett att ha ett fortlöpande behov av
samhällsekonomer i tekniska frågor, dvs. av
ekonomiskt skolade ingenjörer.

Men av större betydelse för samhället är
ingenjörsarbetet sett ur en annan synvinkel.

Jag har vid ett tidigare tillfälle fäst uppmärksamheten
på, att det i vår tid finnes industriella
sammanslutningar av en sådan storleksordning, att dessa
ha större inflytande på en hel världsdels ekonomi, än
en enskild, mindre stats hela nationalekonomi. Som
exempel behöver jag endast nämna Standard Oil,
Tysklands färgindustri och europeiska stålkartellen;
men det finnes åtskilligt flera.

Detta förhållande har haft till följd, att
produktionslivets och samfärdselns gestaltning har fått
avgörande betydelse för den allmänna hushållningen.
Är denna synpunkt riktig, sammanfalla således det
allmännas och det enskildas intressen på vitala
punkter bl. a. däruti att det bör ligga i båda parternas
intresse att understödja en fortsatt utveckling av
industrien och samfärdseln. Rent politiskt kunna
visserligen meningarna vara delade om metoder och
medel för ett sådant understödjande, men på en punkt
synes alla parter -- oberoende av meningsskiljaktigheter
i övrigt -- vara ense, nämligen att
understödjandet av det vetenskapliga, tekniska
forskningsarbetet är nyckeln till industriellt välstånd.
Forskningsarbete är att betrakta som en investering på lång sikt
och utvecklingsförloppet synes därför tyda på ett
varaktigt behov av teknisk sakkunskap.

Med hänsyn till produktionslivets betydelse för den
allmänna hushållningen har även den enskilde
ingenjörens arbete kommit att få en sådan betydelse för
samhällets konstruktion, att hans arbetsinsats --
även om den göres i ett enskilt företags tjänst --
kommer att bli granskad och kritiserad, icke som
tidigare huvudsakligen ur det enskilda företagareintressets
synpunkt, utan ur samhällsnyttig synpunkt.

I visst avseende ha ingenjörerna redan pålagts ett
sådant ansvar. Jag syftar härvid närmast på, att
man trott sig kunna visa på ett visst samband mellan
å ena sidan den forcerade mekaniseringsprocessen,
som karakteriserat det sist passerade skedet av
industriens tekniska utveckling och å andra sidan den
arbetslöshet, som är rådande, och som icke heller
ingenjörerna gått fria från. Sedan 1890-talet torde
ingenjörerna icke haft så svår känning av arbetsbrist
som under de sista två åren.

Vi skola emellertid icke fördjupa oss i det komplex
av frågor, som vi i dagligt tal kalla arbetslöshetsproblemet.
Men det bör i detta sammanhang vara
av intresse just för ingenjörerna att taga del av, i
vilken grad tekniken (och ingenjörerna) <i>vid ett
tidigare tillfälle</i> tagits till hjälp för att skapa nya
arbetsuppgifter för en växande befolkning. För att
belysa den frågan ber jag att få lämna några
uppgifter rörande utvecklingen i Europa och Sverige
under olika tidsskeden.

<i>I Europa</i> ökades befolkningen från 1700-talets
början till 1800-talets början med <i>58 mill.</i> människor

(motsvarande en ökning av ca 44,5 %), men från
1800-talets början till 1900-talets början ökades
befolkningen med icke mindre än <i>213 mill.</i> människor (eller
ca 113 % ökning).

<i>I Sverige</i> ökades befolkningen från 1700-talets
början till 1800-talets början med <i>900 000</i> människor (ca
60 % ökning), men från 1800-talets början till 1930
års början har befolkningen ökats med i runt tal
<i>4 mill.</i> (3,72 mill.) människor, motsvarande en ökning
av ca 155 %.

Utvecklingen är densamma även i övriga länder,
som i vår tid tagits i besittning av europeisk kultur.

Vi kunna således konstatera en enorm människotillväxt,
och fastän jag knappast tror, att det finns
någon, som drar i tvivelsmål, att de sociala
betingelserna äro bättre i vår tid än på 1800-talet, anser jag
mig dock böra peka på vissa förhållanden, som kunna
giva direkt belägg för, att det trots den enorma
folkökningen varit möjligt att lyfta upp befolkningen
till tidigare okänd levnadsstandard och förbättrade
sociala betingelser.

I handboken "Sveriges land och folk" -- utarbetad på
updrag av k. maj:t -- säges, att det kanske
tillförlitligaste vittnesbördet om förbättrade ekonomiska
villkor ui folkets breda lager är barnadödlighetens
nedgång. Då en nedgång av barnadödligheten även kan
avläsas ur statitstiken över medellivslängden för det
nyfödda barnet, tar jag uppgifterna ur denna statistik.

Därav framgår att medellivslängden för det
nyfödda barnet (i Sverige),
<table>
<td c>åren <td>1755--1775 <td c>var <td>35,2 år,
<td c>,, <td>1860--1870 <td c>,, <td>44,6 år,
<td c>,, <td>1901--1910 <td c>,, <td>55,8 år.
</table>
"Endast detta faktum", säger handboken, "är väl
tillräckligt att ådagalägga den fullständiga revolution,
som det sist förflutna seklet åstadkommit inom det
mänskliga livets snart sagt alla förhållanden".

Jag kan icke underlåta att i detta sammanhang även
lämna följande officiella uppgifter.

År 1805 ägde endast 26 % av totala antalet
hushåll i Sverige <i>tillräckligt för sitt uppehälle</i> och 55 %
<i>blott en del av vad som behövdes för uppehället.</i>

År 1855 ägde likväl 67 % (jämf. 26 % 1805) av
totala antalet hushåll <i>tillräckligt</i> för sitt uppehälle
och 16 % (jämf. 55 % 1805) blott en del av <i>vad som
behövdes</i> för sitt uppehälle.

"Och likväl", säger den officiella utredningen, "var
det först efter 1860-talet, som det stora ekonomiska
uppsvinget i Sverige kommit och i samband därmed
symptomen av växande välstånd framträdde".

Man måste fråga sig: huru har detta varit
möjligt? Vad har hänt under denna relativt korta
period, som kunnat åstadkomma en så genomgripande
samhällelig revolution -- ty här har en verklig social
revolution genomförts. Jo, under denna period
infaller teknikens framsteg inom industri, samfärdsel
och andra näringsgrenar. Att det varit utvecklingen
inom tekniken, som gjort det möjligt att skapa detta
oerhörda tillskott av arbetsmöjligheter är så ofta
omvittnat, att jag icke anser mig behöva andraga
bevisen härför.

För teknikens representanter bör detta vara en
källa till stolthet och tillfredsställelse, men de böra
samtidigt vara förvissade om -- såsom jag också
redan antytt -- att samhället av dem kommer att
kräva ansvar även för den fortsatta utvecklingen.

Känner ingenjören även själv detta ansvar, bör
han icke tveka att ställa sin kunskap och erfarenhet
i samhällets tjänst för att få samhällsmaskineriet in
i normala gängor. Han bör i dag anlägga den
synpunkten, <i>att han återigen blivit ställd inför
problemet att giva nya impulser till skapandet av mera
arbete och produktiv sysselsättning åt folket.</i>

Vilka vägar han har att välja för ett sådant
nyskapande är icke lätt att avgöra. Men skulle vi
draga några ytterligare slutledningar av vad här
anförts, så synes det vara, att en ekonomiskt
kontrollerad, fortsatt teknisk utveckling är ett beprövat
medel att skapa flera arbetstillfällen i samhället, och
bör således även kunna utnyttjas för att mildra den
allmänna arbetslösheten.

I kritiska tider väckas emellertid så många tankar
och frågor, och kritiken skarpes. Icke heller
ingenjören har undgått kritik, därför att han skapat
tekniska hjälpmedel i arbetet -- dvs. just de
hjälpmedel, som möjliggjort den samhällsutveckling, vi
tidigare omnämnt. Vi ha ju t. o. m. fått höra så
tanklösa och irrationella förslag som att slå sönder
maskinerna.

Med hänsyn till denna kritik kan det synas
anmärkningsvärt, att jag likväl rekommenderar
fortsatt utveckling av tekniken som ett medel mot
arbetslösheten. Förhållandet är emellertid det, att en
fortsatt utveckling av tekniken är ett livsvillkor för
industri och samfärdsel och således i sista hand för
samhället. Det får väl anses vara en naturlig sak,
att man ersätter en försliten eller föråldrad
maskinell utrustning eller uttjänade byggnader, och att
man drager nytta av den erfarenhet, man samlat, och
att man icke medvetet håller fast vid påtagliga
brister och föråldrade metoder, utan i möjligaste mån
avhjälper dessa. Utvecklingen från hantverk till
industri har skett under en så kort period, att vi
fortfarande äro belastade med traditioner från
hantverkstiden ifråga om den industriella driftens
organisation. Varje förnyelse av den tekniska
utrustningen, varje förbättring av arbetsmetoderna är att
räkna till en sådan sund och ofrånkomligt
nödvändig utveckling. Att industrien har ett fortlöpande
behov av att utnyttja den i tekniken och den
industriella forskningen nedlagda intelligensen
bekräftas även av den erfarenheten, att industrien i
avsaknad av tekniskt skolade medhjälpare snart stannar
i utvecklingen, och att ett enskilt företag, som
stannat i utvecklingen, blir en kapitalslukande
anläggning, som kan komma att ligga samhället till last.

Ingenjören bör se dagens och den närmaste
framtidens uppgift så, att det för honom gäller att
medelst nya metoder och obruten energi fullfölja sitt
arbete att förbättra de tekniska hjälpmedel han en
gång skapat i kampen för tillvaron.

Det är även det bästa medlet att mota och möta
den kritik, som riktas mot honom som representant
för teknikens utveckling.

Även inom industrien föreligger då ett fortlöpande
behov av teknisk, sakkunnig hjälp.

Med hänsyn till vad vi sålunda anfört synes det
icke behöva saknas arbetsuppgifter för ingenjörerna,
ty såväl samhället som produktionslivet ha ett
växande behov av ingenjörens tjänster. Det gäller

närmast att inventera dessa och lämna anvisning på
huru de skola kunna fyllas. Och med hänvisning till
den rekommendation (beträffande fortsatt teknisk
utveckling), som därvid formuleras, böra vi nu
logiskt ta upp frågan, <i>huruvida ingenjörerna
utnyttja de tillfällen som stå till buds, för att påverka
en sund teknisk utveckling,</i> eller om han möjligen
förbisett vissa möjligheter.<footnote>Se förf. artikel i "Affärsekonomi", nr 2, 1933. Några
arbetsuppgifter för ingenjören.</footnote>

För att belysa den frågna skall jag endast lämna
några anvisningar rörande sådana lämpliga arbetsuppgifter
inom industrien, som ingenjörerna böra utnyttja.

Då jag i en artikel i Affärsekonomi tidigare
behandlat denna fråga, torde det vara tillfyllest att här
endast relatera denna artikel.

Den industriella organisationens uppgift är i stort
sett att på ett planmässigt -- ett tekniskt och
ekonomiskt intelligent sätt -- samordna den finansiella,
merkantila och produktionstekniska erfarenheten.
För att smidigt samordna dessa funktioner har man
-- såsom ett led i rationaliseringsarbetet -- måst
skapa vissa nya organ. Sålunda har man skapat
nya organ för organisationstekniska frågor, för
driftsekonomien, för arbetsplaneringen och
forskningen, för distributionen, säkerhetstjänsten m. fl.

Det synes emellertid, som om ingenjörerna icke
tillräckligt snabbt inriktat sig på dessa nya
arbetsuppgifter. Ingenjören synes av någon anledning
snålt vilja begränsa sitt verksamhetsfält till det
produktionstekniska området. Som ritare eller
konstruktör, som arbetsledare eller teknisk chef har han
som regel gjort sin insats. Ingenjören har
förmodligen på grund av en alltför snäv yrkesteknisk
utbildning fått den uppfattningen, att han helt enkelt
är hänvisad till dessa områden för sin utkomst och
sin insats i den industriella och samhälleliga
utvecklingen. Den uppfattningen synes han ha
accepterat. Det arbetsfältet har han tillsvidare
huvudsakligen nöjt sig med. På det området har han även
hävdat sin ställning.

Men vilka arbetsuppgifter är det då närmast, som
ingenjören ställt sig tveksam inför.

En vetenskaplig analys av arbetsmetodiken,
arbetsbetingelserna och människomaterialets
förutsättningar för ett effektivt arbete måste väl få anses
vara av lika stor betydelse och en lika ärorik
uppgift att lösa som analyserandet av produkten i dess
egenskap av rent materiellt ting. För att bedöma
t. e. en metallprodukts fysiska egenskaper anlitas
högt kvalificerade vetenskapsmän och vetenskapliga
institutioner. Industrien söker kvalificerade
ingenjörer, som önska ägna sig åt analysen av
arbetsbetingelserna och människornas arbete, men det är
förenligt med svårigheter att erhålla tillräckligt
skolade ingenjörer för denna arbetsuppgift.

Även ett annat arbete av arbetsanalytisk karaktär
-- som den industriella rationaliseringen skapat --
är planeringen av tillverkningsförloppet. Jag kan
icke här närmare redogöra för varuti detta arbete
består, men jag kan icke finna någon kortare
definition än den:  det är det organiserade
förutseendet, som inom industriell drift kallas för
arbetsplanering. Den som planlägger, den som organiserar
förutseendet, -- han leder. Då det inom varje
företag, stort eller litet, finnes behov av sådan
planläggning av arbetet, har även efterfrågan på
planeringsingenjörer ökats år från år. Det är möjligt att det
just därför har varit förenat med stora svårigheter
att fylla behovet. Men en bidragande orsak har även
varit att ingenjörerna icke tillräckligt snabbt
kvalificerat sig för arbetet.

Likaledes efterlysa vi <i>ekonomi</i>ingenjören. Hans
uppgift är att ekonomiskt kontrollera
produktionsförloppet, dvs. de använda metodernas
ändamålsenlighet. Det är icke här fråga om kunskaper i
nationalekonomi eller bokföringsteknik utan i
produktionsekonomi, eller vad jag med ett nytt ord vill
kalla <i>praktisk ekonomiteknik.</i> För ekonomiskt
skolade ingenjörer finns det plats inom industrien i
våra dagar, ty ingenjörens insats i den industriella
utvecklingen är icke blott -- icke ens huvudsakligen
-- av betydelse i fråga om tekniska uppfinningar
utan i fråga om vidsynt tekniskt-ekonomisk ledning.

De här behandlade arbetsuppgifterna falla inom
det produktionstekniska området. Gå vi över till
den <i>merkantila organisationen</i> och där inventera
arbetsuppgifterna, skola vi finna, att även på detta
område finnas väl tillrättalagda uppgifter för ingenjören.

Jag skall i detta sammanhang närmast fästa
uppmärksamheten på utvecklingen inom
<i>försäljningsområdet.</i> Den äldre typen "resande" är på
avskrivning. Tiden ställer nämligen helt nya krav på en
försäljare. Han skall icke i första hand vara
orderfångare; han skall vara <i>rådgivare.</i> En
maskinförsäljare t. e. bör vara så sakkunnig rörande den
tekniska utvecklingen av de produkter, han
representerar, att han kan bliva rådgivare icke blott till
kundkretsen utan i lika hög grad till det egna
företaget. Men förutom den rådgivande verksamheten
åligger det försäljaren att söka uppspåra nya
användningsområden för produkterna. Det kan vara av
lika stort, kanske ännu större värde för företaget att
genom försäljaren få anvisning på nya sätt att
använda produkten som att få några goda order.

Inom vitt skilda branscher föreligger behovet av
tekniskt kunniga försäljare. Naturligtvis är det icke
enbart de tekniska kunskaperna, man söker, utan
dessa i förening med försäljningsteknisk skolning är
det., som karakteriserar den moderna försäljaren. Men
då kombinationen efterlyses, bör ingenjören icke
tveka att komplettera sina kunskaper på det
merkantila området, och därefter ställa sig till
förfogande för dessa nya arbetsuppgifters fyllande.

Försäljningen är dock endast ett led i
<i>distributionen.</i> Hit räkna vi bl. a. marknadstekniska
studier, förpackningsfrågor, produktstudier ur
avsättningssynpunkt, transportsätt och transportmedel,
reklamteknik m. m. I samband med de diskussioner,
som förts om orsaken till krisen, har det från olika
håll påpekats, att en medverkande faktor har varit
att distributionen i fråga om teknisk och
organisatorisk fulländning icke hållit jämna steg med
produktionslivet. Detta påpekande är alldeles riktigt,
och det är endast en tidsfråga, då distributionsproblemet
på allvar kommer att rullas upp i hela dess
vidd. Jag tror, att ingenjörerna göra klokt i att
följa utvecklingen på detta område, ty här böra
öppnas tacksamma och givande arbetsuppgifter för
distributionsingenjören.

I den orientering beträffande nya arbetsuppgifter,
som jag här sökt lämna, har jag hållit mig till

områden inom produktionslivet, där ingenjörerna varit
ledare, och framgångsrika ledare, av den tekniska
utvecklingen. Att ingenjörernas tjänster med samma
framgång även skulle kunna tagas i anspråk inom
andra områden, därom är jag förvissad. Den frågan
kommer emellertid att belysas i de följande anförandena.

Vi veta, att varje nytt uppslag till arbete motses
med spänning av ett betydande antal ingenjörer.
Men då krisen kommer och arbetstillfällena
inskränkas, då är det som regel för sent att slå in på nya
arbetsuppgifter. Den viktigaste frågan torde därför
icke heller vara att anvisa arbetsuppgifter, nya
tjänster, ty förutsättningarna för att dessa tjänster skola
kunna fyllas är att ingenjörerna besitta sådana
kunskaper, som kvalificera dem för de anvisade arbetena.
Vi kunna således icke undgå att samtidigt även
omnämna utbildningsfrågan. Jag skall inskränka mig
till ett omnämnande, ty jag, ämnar icke nu mera
ingående behandla frågan, men jag önskar påpeka,
att den kurs i Affärsteknik, som i dag öppnats, är att
betrakta som ett första, ehuru mera tillfälligt försök
att ordna en sådan utbildning för ingenjörerna, och
kursprogrammet bör ju även giva en antydan om, i
vilken riktning det ansetts lämpligt för ingenjörerna
att komplettera sina kunskaper speciellt på det
affärstekniska området.

</chapter>
<chapter name="I STATLIG OCH KOMMUNAL TJÄNST.">
<h3>I STATLIG OCH KOMMUNAL TJÄNST.

Landshövding <sc>Sven Lübeck.</sc></h3>
Ett effektivt och klokt utnyttjande av våra stora
naturtillgångar är ett första villkor för vårt lands
fortsatta framgång. Då dessa naturtillgångar även
lämna råvaran till flera av de viktigaste grenarna
av vårt näringsliv, kräves det för deras ekonomiska
nyttiggörande teknisk och ekonomisk omtanke,
avseende även utnyttjandet av våra vattenfall,
flottleder och andra kommunikationsmedel. Som mål
måste uppställas en stegrad förädling av våra
råvaror i den mån upprätthållandet av naturliga
handelsförbindelser medgiver.

Att härmed följer ett stadigvarande och ökat
behov av ingenjörer är uppenbart och ligger i
utvecklingens egen natur i en så tekniskt betonad tid, som
den vi leva i. Gäller detta produktionen, den
enskilda och den allmänna, så gäller det ej mindre
"allmän tjänst" i övrigt, så visst som "det allmänna" är
beroende av att näringslivet utvecklas i sunda banor
och pliktigt att med förstånd söka överblicka och
stödja denna utveckling. Väl tekniskt rustat måste
"samhället" under sådana förhållanden vara.

Denna fråga behandlade f. ö. redan 1919 års
sakkunniga för Chalmersska institutets omorganisation,
där jag hade nöjet samarbeta med denna avdelnings
ordförande och ur vars utlåtande jag hämtar
följande: "Teknikens ökade betydelse för hela
samhällslivet har även medfört behov i stor omfattning av
teknisk arbetskraft inom områden, där tidigare som
regel juridisk eller merkantil utbildning ansågs
medföra den erforderliga kvalifikationen. Detta gäller
inom skilda grenar av statsförvaltningen, städernas
och kommunernas förvaltning -- -- -- där i mån av
teknikens framsteg även behovet av tekniskt skolad
personal stegras".

Ett par allmänna synpunkter må först beröras.
En politiskt betingad ökning av allmän drift, på
bekostnad av den enskilda företagsamheten, medför
givetvis ökat antal ingenjörer i allmän tjänst, men
därifrån må här bortses, så ock från den ökning som
vinnes genom att det allmännas organ utför arbeten
i egen regi i stället för genom entreprenörer. Skulle
arbetsmöjligheterna för ingenjörerna absolut taget
ökas i sådana fall, så torde det bero på en sämre
hushållning med arbetskraften, men att på denna väg
skapa arbete kan tydligen icke anses förenligt med
vår tids krav på rationell ledning.

Rationaliseringen -- eller rättare den av kända
skäl stegrade rationaliseringen -- inom svensk
enskild verksamhet skall giva vårt näringsliv större
stadga, större konkurrenskraft och nya
utvecklingsmöjligheter, och kommer därför att medföra ett större
behov av ingenjörer, <i>goda</i> ingenjörer. Detsamma
gäller i tillämpliga delar även i det allmännas
tjänster och arbeten.

Men rationaliseringen skall ske med urskiljning
och måtta, det till synes bästa i form av monopol,
karteller o. d. blir som erfarenheten visat lätt nog
det godas fiende och kan fresta till hämmande, i och
för sig icke önskvärda statliga åtgärder. -- I
förbigående må här betonas hurusom statens plikt att i
svåra kriser stödja näringslivet i regel endast skall
avse sådant, som i "normala" tider är livsdugligt;
där skall stödet givas under former, som icke
förrycka en naturlig utveckling av ett fritt näringsliv.

Gå vi så att överblicka de arbetsuppgifter för
ingenjörer, som redan nu förekomma i det allmännas
tjänst, äro dessa att finna inom: försvarsväsendet,
samfärdseln, elektrifieringen, kommunikationerna,
vidare inom den allmänna inspektionen, undervisningen
och centralförvaltningen. Inom samtliga dessa
områden öppna sig också möjligheter till nya
arbetsuppgifter för ingenjörer.

En ökad användning av ingenjörer är ju i första
hand tänkbar på sådana områden, där utvecklingen
av tekniken kan anses vara en naturlig förutsättning
för verksamhetens ekonomiska bedrivande eller,
såsom inom försvaret, för dess effektivitet. Detta
gäller sålunda vid järnvägarnas elektrifiering,
vägbyggandet och vägtrafikens organiserande samt inom
flygväsendet och ifråga om tekniska försvarsanordningar.
Men även ifråga om tekniskt sociala eller
kontrollerande uppgifter samt för teknisk
undervisning och allmän upplysning förefinnes ett ökat
behov av tekniskt kunniga. Vad jag i detta fall
särskilt vill peka på är behovet av ingenjörer för
inspektionstjänst, såsom för en vidgad elektrisk
inspektion, yrkes- och brandinspektion m. m. -- Inom
båda de här nämnda områdena kan man säga att
ingenjörens tjänster äro <i>nödvändiga.</i>

Inom den centrala förvaltningen kunna
ingenjörernas tjänster utan tvivel tagas i anspråk i ökad
omfattning för tekniskt-organisatoriska uppgifter, bl. a.
i ledande allmänna förvaltningar. I detta fall torde
man emellertid närmare kunna beteckna behovet som
<i>önskvärt</i> och i vissa fall <i>tänkbart,</i> därför att det i
sista hand blir beroende på ingenjörens egen
förmåga att göra sig gällande i fri tävlan med andra
yrkeskategorier -- juridiskt, kommersiellt, socialt
utbildade.

Huvudsaken är emellertid att i varje särskilt fall

rätt man kommer på sin plats, och därmed
uppställer sig en svår fråga, nämligen: vad sorts ingenjör
är det, som bäst lämpar sig för resp. tjänster? Det
finnes ju många slag att välja på, men kompetensen
beror som bekant icke enbart på högre, lägre eller
rent fackligt betonad teoretisk utbildning, utan
jämväl på erfarenheten och <i>personligheten.</i> Vi vilja ju
gärna tro att till ingenjörer fostras praktiska, rådiga
män, vilka ej minst i tider som dessa, då åtskilligt
virrvarr råder, skola bliva skickade att verka för
ordning och reda i näringsliv och allmän förvaltning.

Här framträder då den ofta dryftade frågan om att
ordna ingenjörsutbildningen så att den lämpar sig
jämväl för förvaltningstjänst o. d. -- En liten men
viktig detalj är, ej minst i konkurrens med jurister,
att ingenjörerna tyvärr icke nog vårda sig om
svenska språket och ett logiskt framställningssätt i tal
och skrift.

-- I Tyskland har man åtminstone vid en teknisk
högskola en fackavdelning för "förvaltningsingenjörer"
och i såväl Tyskland som England ordnar man
systematiska föreläsningar eller kompletterande
kurser i tekniskt-organisatoriska, ekonomiska,
socialekonomiska och sociala ämnen, något som ju även
hos oss förekommer.

Detta spörsmål dryftades även av 1919 års
sakkunniga för Chalmersska institutets organisation.
"Teknikens hastigt stegrade betydelse, säga de
sakkunniga, för näringslivet i dess olika former,
därigenom även för landets administration och sociala
liv, har redan länge föranlett krav på, att den
tekniska undervisningen må upptaga ökat utrymme för
ämnen avsedda att belysa näringslivets och hela det
svenska folkhushållets verksamhet och framtidsuppgifter
på grundval av eller i samband med tekniska vetenskaper."

Av visst intresse för omhandlade fråga är också
att riksdagen år 1918 med anledning av en motion
hemställde till kungl. maj:t om utredning och
förslag angående inrättandet av en professur i statistik
och folkhushållslära vid tekniska högskolan. I
yttrande häröver framhöll lärarekollegiet rörande
statistikens betydelse för ingenjörsverksamheten,
hurusom varje ingenjör i såväl offentlig som enskild
tjänst, som sökte på självständigt sätt angripa
honom mötande uppgifter, ofta under sin verksamhet
råkade på problem, för vilkas lusande en god
statistisk underbyggnad vore av största betydelse.
Beträffande folkhushållslära uttalade lärarekollegiet, att
den lämpligast borde byggas på den nuvarande
undervisningen i nationalekonomi, utvidgad i vissa
avseenden, och skulle undervisningen bl. a. omfatta en
kurs i Sveriges näringsliv, en framställning om
konjunkturläran och konjunkturbedömningens
problem, en kortare framställning av bankväsendet samt
av arbetarrörelsen, arbetsmarknaden och
socialförsäkringens viktigaste spörsmål. Jämte statistik och
folkhushållslära borde på de olika fackavdelningarnas
läroplaner upptagas handelsteknik (med bokföring)
och industriell ekonomi, rättskunskap samt teknisk hygien.

Det väsentliga är till sist att ingenjörerna söka
lojalt och aktivt medverka i en utveckling, som
strävar att göra det bästa av landets tillgångar, till
största möjliga välstånd och trevnad för dess
medborgare i vidaste kretsar. Detta kräver god,
mönstergill ordning i allmän och enskild förvaltning, det
kräver en viss "planhushållning" -- låtom oss icke
vara rädda för ordet, men i handling visa, att ej minst
ingenjörerna alltfort kunna verksamt bidraga till en
planmässig utveckling under sporrande fria former.

</chapter>
<chapter name="INOM SVENSKT FÖRSÄKRINGSVÄSENDE.">
<h3>INOM SVENSKT FÖRSÄKRINGSVÄSENDE.

Civilingenjör <sc>Sven Nerell.</sc></h3>
Det moderna försäkringsväsendet är en mångsidig
verksamhet, som intimt berör hela vår
samhällsorganisation, för vilken den för övrigt fått en betydelse,
som kanske icke alltid är så lätt att överblicka.

En vanlig uppdelning av försäkringsväsendet
plägar ske i socialförsäkring (hit hör folkpensioneringar,
lagl. olycksfalls- och sjukkasseförsäkring)
samt enskild försäkringsverksamhet, där statens
inflytande hittills har begränsats till utlämnande av
koncessioner samt en teknisk finansiell kontroll och
inspektion. Vad som i det följande beröres, kommer
att huvudsakligen ansluta sig till arbete inom den
enskilda försäkringsverksamheten. Denna är i och
för sig av betydande omfattning. Under år 1931
uppgick sålunda premieinkomsten till ca 316 mill.
kronor, därav enbart för livförsäkring 155 mill. och för
brandförsäkring 73 mill. kronor. Men rörelsens
omfattning kan icke enbart mätas med dessa siffror. I
verksamheten ingår även en finansförvaltning av
betydande mått. Avkastningen av kapital under år
1931 utgjorde 97 mill. kronor, därav för livbolagen
ensamma 77 mill. kronor. Försäkringsbolagens
fonder äro placerade i obligationer, inteckningslån,
kommunala lån, egna fastigheter, lån mot
livförsäkringsbrev samt mot kombinerade säkerheter. Sammanlagt
uppgingo dessa placeringar under nyssnämnda år till
2 033 mill. kronor, därav exempelvis inteckningslån
till 679 mill., obligationer till 744 mill. och egna
fastigheter till 65 mill. kronor.

Å försäkringsbolagens huvudkontor beräknas för
närvarande ca 3 500 tjänstemän i olika grader vara
anställda. Utanför huvudkontoren arbeta bolagen
med ackvisitörer representerande den ingalunda
minst viktiga delen av försäkringsbolagens
verksamhet. Ackvisitörerna äro dels yrkesanställda, dels s. k.
biförtjänstanställda, dvs. personer som vid sidan om
sitt ordinarie förvärvsarbete bedriva försäkringsackvisition
som binäring. De yrkesanställdas antal uppskattas till ca 2 000 st.

Ingenjörernas antal inom svensk enskild
försäkringsverksamhet är obetydligt. Av en undersökning
genom frågeformulär till olika bolag, som jag låtit
verkställa hösten 1933, framgår, att f. n. 93 st.
ingenjörer, därav de flesta högskolebildade, synas vara
engagerade. Härav representera brandinspektörerna
det största antalet, nämligen 41 st., besiktningsmän för
motorfordon och maskinförsäkring utgöra 10 st., som
yrkesackvisitörer arbeta 15 st. och i övrig tjänst 27 st.

De befattningar inom försäkringsväsendet, för
vilka ovillkorligen teknisk bildning erfordras, är
brandinspektörer och besiktningsmän för
motorfordon och maskinförsäkring. Endast undantagsvis
torde på grund av särskilda omständigheter en icke
tekniker lyckas komma i fråga för sådana befattningar.
Brandinspektörerna synas såsom ingenjörer

ha haft den mest olika utbildning. Man påträffar bland
dem väg- och vattenbyggare, byggnadsingenjörer,
elektrotekniker, mekanister och kemister. I regel ha
de haft längre eller kortare tids annan teknisk
verksamhet fore anställningen som brandinspektörer.
Deras uppgifter som brandinspektörer äro att besiktiga
och värdera de byggnadsföretag och anläggningar av
större omfattning, som skola försäkras, ävensom att
vid eldsvådor värdera uppkomna skador och å
försäkringsbolagens vägnar föra förhandlingar med
försäkringstagarna. Brandinspektörerna deltaga även å
huvudkontoret i tarifferingsarbetet för mera
komplicerade risker. Brandinspektörerna ha ett
ansvarsfullt värv och synas även fullt ut intaga den ställning
inom resp. bolag, som motsvarar vikten av deras befattningar.

Besiktningsmännen för motorfordon ha till
huvudsaklig uppgift att undersöka uppkommande
motorfordonsskador och göra därtill hörande utredningar och
i vissa fall även handha det direkta skaderegleringsarbetet
hos bilförsäkringsbolagen. Maskinförsäkring
är i vårt land en relativt liten bransch och drives
endast av ett fåtal bolag. De ingenjörer, som äro
sysselsatta härmed, hava i uppdrag att såväl
inbesiktiga nya försäkringsobjekt som värdera skador vid
uppkommande försäkringsfall.

Beträffande övrig huvudkontorens personal torde
det endast för ombudsmännen, vilka självfallet äro
jurister, och för livförsäkringsbolagens aktuarier
fordras särskild formell kompetens. Aktuariernas
ställning är reglerad enligt gällande försäkringslag,
och en kunglig förordning föreskriver, att som
kompetenskrav för dessa gäller fil. kand. examen med
berömlig i matematik, fil. licentiaten med matematik
som huvudämne eller avgångsexamen från tekniska
högskolan med betyget berömlig i matematik större
kursen. Men även en ingenjör med ovan angivna
formella kompetens torde numera knappast ha utsikter
erhålla ansvarig aktuarieanställning, med mindre han
ägnat en del studier åt den matematiska statistiken
och självfallet meriterat sig genom längre eller
kortare tids tjänstgöring å något livförsäkringsbolags
aktuarieavdelning.

Verkställande direktörerna för våra försäkringsbolag
ha såsom oftast är fallet med affärsledare en
mycket olika verksamhetsbana bakom sig. Sålunda
har jag funnit, att av 77 stycken direktörer för lika
många försäkringsbolag 7 st. äro jurister, 8
matematiker, 11 f. d. militärer, 7 ingenjörer och 44 st.
hava annan utbildning till stor del från försäkrings
bolag eller banker. Av direktörerna för 18 st.
livförsäkringsbolag äro 4 st. jurister, 6 matematiker, 2
militärer, 2 ingenjörer och 4 st. försäkringsmän.
Bland livförsäkringsbolagens direktörer synas alltså
akademiker eller högskolebildade personer dominera.
Brandförsäkringsbolagens verksamhet är ju i många
hänseenden tekniskt betonad, varför man kunde vänta
sig påträffa ingenjörer i ledningen för ett större
antal sådana bolag. Så är emellertid knappast
förhållandet, Emellertid äro ledarna för 5 st. brandbolag
ingenjörer, varjämte även två av våra största
brandbolags vice direktörer ha samma utbildning. Våra
största och äldsta brandbolag i Stockholm ha
emellertid icke någon tekniker i sin direktion. Herrar
brandinspektörer måtte dåligt ha hållit sig framme vid
rekryteringen av dessa ledarebefattningar -- ett
belägg till de många andra på ingenjörernas
blygsamma inställning vid besättande av ledande
befattningar, för vilka de ofta skulle ha de bästa
förutsättningar.

Det interna arbetet å försäkringsbolagens
huvudkontor är till stor del ett rutinarbete. Utvecklingen
har liksom på andra områden gått i riktning mot
maskinellt arbete i ständigt stegrad utsträckning.
Elektriska och handdrivna räknemaskiner av alla
slag samt statistikmaskiner tillhöra självfallet
aktuarieavdemingarnas utrustning. Premiekvitton och
debiteringslistor tryckas på maskindrivna
helautomatiska adremamaskiner. Bokföringen är oftast
maskinell för såväl reskontra som huvudbok.
Bokföringsavdelning är oftast med fördel gemensam för
såväl huvudbolaget som de inom försäkringsbranschen
mer och mer vanliga dotter- eller systerbolagen.
Maskinparken i sin helhet inom exempelvis ett
större livförsäkringsbolag representerar betydande
belopp, och motorernas ständiga surr på vissa
avdelningar talar sitt tydliga språk om kontorsarbetets
ingenjörsmässiga utveckling i våra dagar.

För ett antal år sedan hade jag i New York
förmånen studera världens största livförsäkringsbolags
huvudkontor, nämligen Metropolitan Life Insurance
Co. Vid beskådande av dess statistiska avdelning
med elektriskt drivna maskiner för stansning,
hålslagning, sortering och för de slutliga
räkneoperationerna kunde man lika gärna tänka sig vara i en
mekanisk verkstad som på ett kontor. Arbetspersonalen,
som rent mekaniskt betjänade maskinerna,
påminde i sina överdragskläder betydligt mera om
verkstadsarbetare än om kontorister.

Om det sålunda för betjäningen av maskinerna och
andra arbetsuppgifter å försäkringsbolagen
sysselsattes personal, för vilken särskilda kvalifikationer
icke erfordras, så utföres det dock på många händer
en myckenhet mera kvalificerat arbete.
Aktuarieavdelningarna ha redan nämnts. De s. k.
organisationsavdelningarna ha till uppgift att verka för att
ackvisitionsverksamheten ute bland allmänheten står
på höjden av effektivitet. I regel tillhör även
offertgivningen dessa avdelningars arbetsuppgifter.
Försäkringsavdelningarna bearbeta inkomna ansökningar
och utfärda försäkringspoliser. Inom många
försäkringsområden fordras en högt uppdriven
branschkännedom, vilken särskilt i fråga om brand- och
maskinförsäkringarna tangerar rent <i>teknisk</i> verksamhet.
Byggnader och maskiner skola sålunda värderas,
vilket, som förut nämnts, sker av ingenjörsutbildade
inspektörer. På försäkringsavdelningarna skall
tillses, att tarifferna tillämpas rätt, influtna uppgifter
skola vägas och kritiseras med tekniskt omdöme osv.

Skaderegleringsavdelningarna ha till uppgift att
ordna ersättningarnas utbetalande vid
försäkringsfall. Vid liv- och olycksfallsförsäkring är detta ett
juridiskt-medicinskt arbete, vid sakförsäkring m. m.
måste bl. a. tekniska besiktningar ligga till grund.
Härvid är en allmän teknisk omdömesförmåga hos
den eller de, som ha att bereda ärendet, av stort
värde. På försäkringsföretagens allmänna
avdelningar eller på finansavdelmngarna förberedas bl. a.
penningplaceringsfrågor, vilket innefattar värdering
av fastigheter, som skola belånas, och undersökning
av säkerheterna för industriobligationer. Till samma

avdelningar är i regel även förvaltning och
underhåll av resp. bolags egna fastigheter förlagd.

Själva försäkringsackvisitionen är en försäljningsverksamhet.
Samma allmänna krav, som ställas på
en modern försäljare i industriens tjänst, måste även
ställas på försäljaren av försäkringar. Han skall
ha ett ärligt uppträdande, förmåga att systematiskt
utnyttja sitt försäljningsområde, äga god
branschkännedom och största möjliga allmänbildning.
Försäkringsackvisitören har emellertid enligt min
mening en svårare uppgift än andra försäljare. Det är
icke varor i vanlig bemärkelse han bjuder ut, varför
hans besök ej intressera på samma sätt som
exempelvis en varuförsäljares, vilken alltid kan demonstrera
en och annan teknisk nyhet. Försäkringsackvisitören
måste nedlägga ett betydande arbete för att
klargöra för kunden själva köpbehovet av vad han
har att sälja, innan han kan komma till tals med
vederbörande angående event. affärer över huvud
taget. <i>Vi försäkringsman mena också, att större och
större krav med åren måste ställas på våra
ackvisitörers kvalifikationer och upplysningsarbete bland
allmänheten än vad som tidigare kanske varit fallet.</i>

Som sammanfattning kan sägas, att försäkringsväsendet
i fråga om <i>renodlad</i> teknisk verksamhet
icke erbjuder mycken plats för ingenjörerna.
Däremot finns en hel del arbeten, som nu utföras av icke
teknisk personal, och som försäkringsväsendet skulle
ha gagn av att få utförda av kameralt och
affärsmässigt utbildade ingenjörer. Jag tänker främst på
sakförsäkringsbolagens försäkrings- och
skaderegleringsavdelningar men även på organisationsavdelningarna
hos försäkringsbolagen över huvud taget.
En ingenjör, som utövat praktisk verksamhet inom
ett fack, likgiltigt vilket, har så mycken allmän
erfarenhet i organisationsfrågor, i vanan att samarbeta
med människor av olika typer, att han enligt min
mening i allra högsta grad skulle komma till sin ratt
på en sådan avdelning.

Innan jag går in på ingenjörernas användning som
försäkringsackvisitörer skulle jag först vilja säga
några ord om ackvisitörernas ställning i allmänhet.

Under senaste årtiondet har uppstått en värdefull
litteratur rörande försäljnings verksamhet. Man har
analyserat upp hithörande problem efter
vetenskapliga linjer och lämnat många värdefulla uppslag för
systematiskt bedrivande av försäljning. Men hur
goda system, som än utbildas för direkt
försäljningsverksamhet, så torde inom försäkringsyrket de
personliga egenskaperna hos försäljaren alltjämt
betyda mest. Tyvärr har jag emellertid gjort den
erfarenheten, att rekryteringen av försäljarna
mestadels sker slumpartat och med för litet beaktande av
vad yrket kräver. Eventuella undantag härutinnan
finnas och äro värda den allra största respekt.

I vårt land nedläggas betydande kostnader på
kommersiell utbildning av den studerande ungdomen,
och duktiga unga män utexamineras årligen från
högre och lägre handelsläroverk. Ytterst få av dessa
ägna sig åt försäljarens yrke. Man föredrar oftast
kontoristens, trots att trängseln på detta område blir
större och större år för år. Det torde vara en på
sina håll genomgående uppfattning, att försäljarens
yrke är något mindervärdigt. Men framför allt anse
nog de unga männen, att en försäljareplats är alltför
osäker för framtiden. Man litar icke på sin egen förmåga
att sälja tillräckligt för att skaffa sig nödigt uppehälle.

Anställningsvillkoren för försäljarna torde ha
avsevärt förbättrats, icke minst under senaste
decenniet. Inom de flesta livförsäkringsbolag exempelvis
har införts såväl egen- som familjepensionering för
yrkesackvisitörerna. Sjukersättningsfrågan har
ordnats antingen genom sjukförsäkring eller på annat
sätt. Semesterfrågan har ävenledes på många håll
fått sin nöjaktiga lösning. Över huvud taget torde
kunna sägas, att en yrkesackvisitör, som ordentligt
sköter sitt arbete, inom livförsäkringsbolagen har en
fullt ut lika säker anställning som den kontorsanställde.

Försäljarens yrke jämfört med den kontorsanställdes
innebär en hel del fördelar. Han har större
frihet i sitt arbete, behöver icke passa kontorstider, och
är han duktigare än sina kamrater, kommer
belöningen omedelbart i form av större inkomster. Jag
hoppas för min del, att vi även i detta land skola
komma därhän, såsom fallet är i vissa
försäkringsbolag i England, att det skall anses vara en
eftersträvansvärd befordran för en kontorist på
huvudkontoret att bli förflyttad som yrkesackvisitör till
något distrikt.

Om ingenjörernas intresse för försäljare
verksamheten har det sagts, att detta är i stigande, fast jag
måste bekänna, att det åtminstone för mig varit en
mycket sällsynt företeelse, att jag påträffat en
tekniskt bildad försäljare. Det förefaller, som om det
även för ingenjörerna borde vara betydligt mera
lockande att ägna sig åt kommersiella befattningar
som exempelvis försäljare än att stanna som
konstruktörer på ritkontoren eller driftsingenjörer i
verkstäderna. Som försäljare erhålla de möjligheter
till avsevärt bättre förtjänster, och via
försäljareyrket kan många gånger passagen till högre och
ledande befattningar gå snabbare än via ritkontoret,
verkstaden eller laboratoriet.

I fråga om ingenjörernas användbarhet som
försäkringsackvisitörer så tror jag, att de med
framgång även på detta område skulle kunna göra sig
gällande, särskilt om de ha föregående erfarenhet
som försäljningsingenjörer från industrien. Under
förutsättning att de ha den rätta inställningen till
försäljarens yrke, ha ingenjörerna de allra bästa
möjligheter att tack vare sin tekniska utbildning och
stora allmänbildning sätta system på sitt arbete,
väcka intresse hos och imponera på kundkretsen.
Men det gäller ju att härvidlag, som i så mycket
annat, börja med mindre uppgifter för att så
småningom arbeta sig fram till och meritera sig för de
större och mera inkomstbringande platserna.

Försäkringsväsendet representerar ett av de många
områden, som utan att vara direkt tekniskt inriktat
likväl erbjuder många arbetsuppgifter för ingenjörer.
Jag tror fullt och fast, att försäkringsväsendet och
därmed allmänheten skulle gagnas av ett ökat
intresse från ingenjörernas sida för hithörande
uppgifter. En förutsättning för att ingenjörerna skola
kunna komma till sin rätt härvidlag är emellertid,
att de komplettera sitt tekniska vetande och sina
tekniska erfarenheter med kunskaper i allmänt
ekonomiska ting, men detta villkor är ju även
förutsättningen för ingenjörernas framgångsrika verksamhet
på många andra områden.

</chapter>
<chapter name="CÆSARS HUSTRU.">
<h2>CÆSARS HUSTRU.</h2>
Stadsplanetävlingen om ordnandet av Nedre
Norrmalm i Stockholm har varit föremål för
utomordentligt stort intresse såväl här hemma som ute i
världen. Antalet deltagare utgjorde omkring 350 st.
Resultatet av tävlingen har också varit ur svensk
synpunkt mycket glädjande så tillvida att ett av de
prisbelönade förslagen är helsvenskt. Teknisk
tidskrift torde senare bliva i tillfälle återkomma till
tävlingens stadsplanetekniska innebörd.

I samband med prisutdelningen har det väckt
berättigad uppmärksamhet att de svenska pristagarna
äro anställda i Stockholms städs tjänst, den ene som
arkitekt vid stadsplanekontoret, den andre som
ingenjör vid fastighetskontorets gaturegleringsavdelning.
Detta var prisnämnden okunnig om. Enligt
tävlingsprogrammet skulle förslag åtföljas av bl. a.
ett konvolut innehållande förseglad namnsedel. För
ifrågavarande förslag innehöll denna namnsedel
endast bokstavs- och sifferbeteckning. Först sedan
prisnämnden avslutat sitt arbete framträdde
pristagarna. Prisnämnden har otvivelaktigt i detta
avseende åsidosatt formerna. Detta är emellertid av
mindre väsentlig betydelse.

Av mycket större betydelse är att prisnämnden
själv meddelat de tävlande bl. a.: "Om således i
denna tävling någon, som bevisligen är släkt eller
efter den 1 jan. 1931 står i arbetsgemenskap med
någon av prisdomarna skulle erhålla pris eller
inköp, har nämnden rätt att fråntaga honom detta och
i stället tillerkänna priset eller inköpet närmast
ifrågakommande förslag."

En av pristagarna står otvivelaktigt i klar
arbetsgemenskap med stadsplanedirektören, som varit en
av prisdomarna. Huruvida kollegan inom fastighetskontoret
kan i bokstavlig mening anses stå i arbetsgemenskap
med de ledamöter av fastighetsnämnden
som deltagit i prisbedömningen är mera tvivelaktigt.
En av gatukontorets ingenjörer, som samarbetat med
en tysk arkitekt, står i samma ställning till
prisnämndens v. ordförande. Deras förslag har inköpts.

Det har självfallet icke kunnat undgås att flera
av stadsplanekontorets tekniska tjänstemän
medverkat vid sådant "grovarbete" som måste föregå
prisnämndens bedömning. Denna senare måste ju även
i viss omfattning influeras av uppgifter som
infordras än från den ena, än från den andra
myndigheten rörande reala förhållanden som äro
grundläggande för nämndens ställningstagande. Det låter
sig också tänkas att tävlande utlänningar som besökt
Stockholm blivit hänvisade till vissa stadens
tekniska tjänstemän för erhållande av upplysningar --
och att dessa tjänstemän samtidigt deltagit i tävlingen.

Utländska fackmän äro vana vid ett strängare
särskiljande av tävlingsdeltagare och bifunktionärer vid
en tävling än vad som påtagligen genomförts här i
Stockholm i fallet Nedre Norrmalm. Detta
strängare åtskiljande beror säkerligen på vunna
erfarenheter. Vi ha ingen anledning att sätta oss över
internationell praxis när denna är god. --
Prisnämnden har, om denna goda praxis skall upprätthållas,
endast ett val -- nämligen att helt utesluta, det
prisbelönade svenska förslaget. Icke pristagarna men
väl prisnämnden intar i detta fall samma ömtåliga
ställning som Cæsars hustru.

Det må sedermera bli stadsplanenämndens eller
annan myndighets sak att avgöra om ifrågavarande
förslag innehåller sådana värdefulla uppslag eller
utgör sådan självständig bearbetning av tidigare
utredningar inom stadens vederbörande kontor, att
författarna böra erhålla en i så fall välförtjänt
gratifikation. <tab><tab><tab><tab><tab><tab><i>C. K.</i>

</chapter>
<chapter name="NOTISER">
<h3><i>NOTISER</i></h3>
<b>Chalmers tekniska institut.</b> K. m:t har den 21
december beviljat professorn vid Chalmers tekniska
institut Hugo Grauers avsked från och med den 9 januari
1934. Samtidigt har professorn vid institutet Sven
Hultin förordnats att från och med den 1 januari 1934
intill utgången av år 1936 bestrida rektorsbefattningen
vid institutet.

<b>Väg- och vattenbyggnadskåren.</b> K. m:t har den 21
december utnämnt och förordnat majoren i väg- och
vattenbyggnadskåren J. A. P:son Valentin till
överstelöjtnant, kaptenerna K. W. Bille och Gustaf Edlund till
majorer, löjtnanterna Kurt Trägårdh, K. W. Luhr,
Holger Liljestrand, Torsten Ljungberger, Harald Frölén,
Nils Lidin och Per Nycander till kaptener samt
civilingenjörerna Gösta Nordenadier, Erik Blomqvist, Percy
Tham, Sten Hallberg och K. G. W. Gustafsson till
löjtnanter i väg- och vattenbyggnadskåren.

Samma dag har kaptenen i kåren Tor Sillén
beviljats avsked.

<b>Staten och den civila luftfarten.</b>
Kommunikationsministern har den 21 december tillkallat
överståthållaren Torsten Nothin, riksdagsman Ola Jeppson,
byråchefen A. C. A. Stjerna, byrådirektören C. A. G. Bildt
samt kapten Carl Florman att såsom sakkunniga inom
kommunikationsdepartementet biträda med
verkställande av en utredning i fråga om anordnande och
statligt understödjande av regelbunden luftfart för tid efter
utgången av år 1936 jämte vad därmed äger
sammanhang samt beträffande luftfartsmyndighetens
organisation, överståthållaren skall som ordförande leda de
sakkunnigas arbete.

I yttrande till statsrådsprotokollet vid konselj den
15 december framhåller kommunikationsministern, att
förutsättningar nu synas föreligga för att man skall
kunna skrida till en omprövning av frågan om grunder
och riktlinjer för ett ordnande på längre sikt av en
regelbunden luftfart såväl inom landet som i förbindelse
med utlandet. Ifrågavarande lufttrafik har hittills varit
förenad med högst betydande utgifter för staten. Att
undersöka, i vad mån den regelbundna luftfarten nu
nått sådan utveckling och kan påräkna sådant intresse
bland den trafikerande allmänheten, att bärighet
oberoende av statsbidrag kan vara att förutse, bör vara en
huvuduppgift för utredningen.

Från statlig synpunkt äro jämväl att beakta de
intressen i denna trafik, vilka hänföra sig till
postbefordringen. Det stora spörsmålet om konkurrensen mellan
trafikmedlen kan ej heller förbises vid ett bedömande
av frågor, som röra lufttrafikens ordnande. Vidare äro
att nämna de icke mindre viktiga frågor som röra
markorganisationen. Även här gäller det att få en så
fast plan som möjligt för utvecklingen, syftande bl. a.
till att i görligaste mån nedbringa kostnaderna för
ifrågavarande anordningar. Den för luftfarten
erforderliga väderlekstjänstens rationella ordnande inom en
skälig kostnadsram utgör också ett område, åt vilket
lärer få ägnas uppmärksamhet.


Åt de sakkunniga synes jämväl böra uppdragas att
verkställa utredning i frågan om luftfartsmyndighetens
organisation. Sedan år 1922 utgöres
luftfartsmyndigheten av chefen för den byrå inom
kommunikationsdepartementet som handlägger ärenden rörande
luftfart. Med den allt livligare luftfarten hava göromålen
hos luftfartsmyndigheten stadigt ökats, så att
befattningshavaren numera praktiskt taget helt upptages av
luftfartsärenden. De övriga ärendena på byrån hava
därför fått handläggas av byråns övriga krafter. En
sådan ordning är icke längre hållbar med hänsyn till
de talrika ärenden angående automobiltrafik och
motorfordonsväsendet i övrigt, vilka även handläggas å
byrån. Olägenheten torde kunna avhjälpas inom den
nuvarande organisationens ram, men då det vill synas,
som om en utbrytning av luftfartsmyndigheten ur
departementsorganisationen skulle vara att föredraga,
torde en lösning snarare böra sökas i sistnämnda
riktning. Kommunikationsministern erinrar om de förslag
som tidigare framkommit om luftfartsmyndighetens
inordnande antingen i väg- och vattenbyggnadsstyrelsen
eller i kommerskollegium. Oavsett vilken av dessa
eller andra tänkbara lösningar som väljes, bör den
huvudsakliga synpunkten på frågan vara, att åt
luftfartsmyndigheten gives en effektiv organisation, som
utan onödiga kostnader gör myndigheten fullt ägnad
att fylla sin uppgift, däribland också att utöva ledningen
vid det uppbyggnads- och organisationsarbete inom den
civila luftfarten, som f. n. pågår.

<b>Järnvägsstyrelsens inkomstberäkning för budgetåret
1934/1935.</b> Järnvägsstyrelsen har nu inkommit med sitt
sedvanliga förslag till beräkning av inkomsten av S. J.
för nästkommande budgetår. För innevarande
räkenskapsår, 1933, föreligga uppgifter över inkomsternas,
utgifternas och behållningens storlek för
januari--oktober, för november och december hava
förhandsberäkningar verkställts.

Här nedan lämnas i tablåform uppgifter för beräknat
och uppnått resultat för hela år 1933 samt för detta
års första och andra halvår dels för S. J. utom
malmbanan, dels för sistnämnda bana.

<table b>
<td v3><td c c3>Beräknade resultat <td c c3>Uppnådda resultat <footnote>Beträffande november—december beräknade.</footnote>
<td c>Hela året <td c>Första<br> halvåret <td c>Andra<br> halvåret <td c>Hela året <td c>Första<br> halvåret <td c>Andra<br> halvåret
<td c6><sp>Millioner kronor</sp>
<td><b>S. J. utom malmbanan.</b><br><i>Inkomster.</i> <td> <td> <td> <td> <td> <td>
<td>Persontrafik <td c> 60,6 <td c> 27,8 <td c> 32,8 <td c> 58,8 <td c> 27,2 <td c> 31,6
<td>Post <td c>  8,0 <td c>  3,8 <td c>  4,2 <td c>  7,9 <td c>  3,8 <td c>  4,1
<td>Godstrafik <td c> 77,5 <td c> 37,8 <td c> 39,7 <td c> 77,2 <td c> 36,6 <td c> 40,6
<td>Övriga inkomster <td c> 2,7 <td c> 1,6 <td c> 1,1 <td c> 2,6 <td c> 1,6 <td c> 1,0
<td r>Summa inkomster <td c>148,8 <td c> 71,0 <td c> 77,8<td c>146,5<td c> 69,2 <td c> 77,3
<td><i>Utgifter</i> <td c>141,6 <td c> 69,7 <td c> 71,9 <td c>138,1 <td c> 68,0 <td c> 70,1
<td><i>Överskott</i> <td c>  7,2 <td c>  1,3 <td c>  5,9 <td c>  8,4 <td c>  1,2 <td c>  7,2

<td><b>Malmbanan.</b><br><i>Inkomster </i><td r><td r><td r><td r><td r><td r>
<td>Persontrafik <td c>0,9  <td c>0,4 <td c>0,5  <td c>0,8  <td c>0,4  <td c>0,4 
<td>Post  <td c>0,1  <td c>0,05 <td c>0,05 <td c>0,1  <td c>0,05 <td c>0,05
<td>Godstrafik <td c>1,2  <td c>0,6  <td c>0,6  <td c>1,0  <td c>0,4  <td c>0,6 
<td>Lapplandsmalm <td c>5,5  <td c>2,7  <td c>2,8  <td c>4,3  <td c>2,3  <td c>2,6 
<td>Övriga inkomster <td c>0,1  <td c>0,05 <td c>0,05 <td c>0,1  <td c>0,05 <td c>0,05
<td r>Summa inkomster <td c> 7,8 <td c> 3,8 <td c> 4,0 <td c> 6,3 <td c> 3,2 <td c> 3,1
<td><i>Utgifter</i> <td c>12,2 <td c> 6,0 <td c> 6,2 <td c>11,4 <td c> 5,6 <td c> 5,8
<td><i>Överskott</i> <td c>--4,4 <td c>--2,2 <td c>--2,2 <td c>--5,1 <td c>--2,4 <td c>--2,7
<td>Härtill frakttillägg <td c>11,3 <td c>— <td c>11,3 <td c>12,0 <td c>— <td c>12,0
<td r>Tillsammans <td c>6,9 <td c>--2,2 <td c>9,1 <td c> 6,9 <td c>--2,4 <td c> 9,3

<td><b>Statens järnvägar.</b><br><i>Överskott enl. ovan</i><td c>14,1 <td c>--0,9 <td c>15,0 <td c>15,3 <td c>--1,2 <td c>16,5
</table>

Som synes kommer för statens järnvägar, exklusive
malmbanan, utfallet av årets rörelse att bliva något
bättre än vad på förhand beräknats. Förbättringen
ligger emellertid helt på utgiftssidan, vilken visar en
besparing av 3,5 mill., medan inkomsterna nedgått med
2,3 mill. kr. Denna nedgång kommer till sin huvudpart,
1,8 mill. kr., på persontrafiken, för vilken inkomsterna
under båda halvåren ligga under beräkningarna, medan
för godstrafiken första halvårets underskott till större
delen kompenserats av överskott för andra halvåret.

Vidkommande inkomsten av persontrafiken får
emellertid icke bortses från den nedsättning i taxan
för resande, som genomförts fr. o. m. 1/5 1933 och
vilken ansågs komma att medföra en kalkylatorisk
inkomstminskning med i runt tal 250 000 kr. pr månad.
Taxesänkningen har medfört en ökning i resefrekvensen
för närtrafiken, där den främst applicerade sig, men
den beräknade inkomstökningen från denna trafik har
motvägts genom minskade inkomster från fjärrtrafiken.
I fråga om godstrafiken åter föreligger en påtaglig, om
ock ej särdeles stark förbättring, vilken först
konstaterades för maj månad.

Beträffande förhandsberäkningarna av 1934 års
inkomster framhåller styrelsen, att dessa måste under
nuvarande kristider bli mycket osäkra. Resultatet av de
senaste kända sex månaderna syntes emellertid giva
vid handen att den nedåtgående rörelsen av trafiken
nått sitt bottenläge. Styrelsen har därför ansett sig
berättigad att redan för år 1934 och i ännu högre grad för
budgetåret 1934/1935 räkna med en förbättrad
inkomstgivning av såväl person- som framför allt godstrafiken.

Inkomsterna för statens järnvägar utom malmbanan
beräknas komma att uppgå till 155,4 mill. kr. och
utgifterna till 143,3 mill. kr., vadan ett överskott å 12,1
mill. kr. skulle uppstå. För malmbanan beräknas
inkomsterna till 6,3 mill. kr., utgifterna till 11,1 mill. kr.
och det kontraktsenliga frakttillägget till 12,0 mill. kr.,
varför denna bana skulle lämna ett överskott av 6,9 mill.
kr. Överskottet å statens järnvägar skulle således
komma att uppgå till 12,1 + 6,9 = 19,0 mill. kr. Då
statens järnvägars andel i riksgäldskontorets räntebörda
beräknas för nämnda budgetår till 32,0 mill. kr., skulle
emellertid det beräkningsbara överskottet uppgå till
60 % av den kalkylerade räntekostnaden. Detta
innebure tydligen, att statens järnvägar, såsom affär
betraktade, under rådande konjunkturer icke förmå bära
sina totala omkostnader, sådana som dessa i övervägande
grad bestämmas av faktorer, givna av högre hand.

Till sist berör styrelsen statens järnvägars
ekonomiska mellanhavanden med malmbolaget. Enligt
1932 års avtal mellan staten och bolaget äger detta rätt
att låta den av bolaget garanterade ränteavkastningen
å det i malmbanan investerade kapitalet innestå till år
1938. Om bolaget i likhet med vad som varit fallet för
innevarande år komme att begagna denna rätt intill år
1938 beräknas -- under förutsättning att
malmtransporten icke komme att överstiga den för år 1934 av
bolaget beräknade -- statens fordran hos bolaget bliva i
runt tal 59 mill. kr. Det syntes styrelsen, då ett
malmbolaget bindande avtal finnes, onödigt för att ej säga
orätt att i tider av allmän skattetunga belasta
skattebetalarna, på sätt faktiskt sker, när det låt vara
tillfälligt -- om kontrahenten malmbolaget är solvent --
få indirekt vidkännas betalningen dels av räntan, ca
7 mill kr., på det i malmbanan nedlagda kapitalet, dels
den direkta driftsförlusten, ca 5 mill. kr., eller
sammanlagt 12 mill. kr., allt pr år räknat. Styrelsen yrkar
därför, att det i nästa års riksstat måtte under lämplig


rubrik upptagas ett anslag å 25,3 mill. kr., vilket belopp
beräknas utgöra järnvägens emotsebara fordran hos
bolaget vid 1934 års slut.

<b>Borrning för undersökning av betongens beskaffenhet
i vattenbyggnader</b> synes glädjande nog mer och mer
komma till användning. De metoder som därvid
förekomma äro vanligen lufthammarborrning och
stålsandborrning. Vid lufthammarborrning observerar man
borrets sjunkning och undersöker det från borrhållet
uppkommande borrmjölet. Metoden är enkel och relativt
prisbillig men har ett ganska begränsat användningsområde,
enär borrningen vid större djup avsevärt
försvåras. Stålsandborrningen, som avser besiktning och
undersökning av upptagna kärnor, har däremot ifråga
om möjligt borrningsdjup knappast någon begränsning.
Ehuru denna borrningsmetod utan tvekan är den som
säkrast leder till resultat, är det viktigt, att man icke
okritiskt bedömer betongens kvalitet av det upptagna
materialet. Ett slående exempel härpå kan anföras från
en undersökning sommaren 1932 vid statens kraftverk
i Älvkarleby, där i ett speciellt fall endast en mindre
del av den borrning, som utfördes i betong under
vattenlinjen gav kärnor; en händelse som för övrigt blev
anledning till uppseendeväckande notiser i dagspressen
om "torrsaxbetong". Genom upphuggning av en nisch
i betongen in till den del av borrhålet, som att döma
av det upptagna materialet borde vara sämst,
konstaterade man emellertid med tillfredsställelse, att man
åtminstone på denna punkt hade att göra med en mycket
god betong.

För att i fortsättningen lättare kunna besiktiga
hålväggarna konstruerades ett periskop, bestående av ett
mässingsrör, som i nedre ändan var försett med ett
vertikalt fönster, innanför vilket placerats en snett ställd
spegel och under denna en stark elektrisk lampa. Röret
utfördes i längder om 2,25 m, som hopsattes medelst
en fullt vattentät förskruvning. Med tillhjälp av detta
instrument blev det slutligen konstaterat, att betongen
ingenstädes skadats i sådan utsträckning, att någon
reparation behövde företagas under de närmaste åren.
Senare har instrumentet förbättrats i en del avseenden
för att ytterligare underlätta besiktningen, och vidare
har en speciell kamera konstruerats, som medgiver
fotografering av betongen i borrhålet. Sålunda hava
fotografier tagits bl. a. vid anslutningen mellan berggrunden
och betongen på avsevärt djup under borrhålets vattenyta.

Redogörelse beträffande utseendet av upptagna
borrkärnor och resultatet av den beskrivning av borrhålets
väggar som utfördes med periskopet finnas refererade
i G. Westerbergs rapport till första internationella
dammkongressen.

Att man även på annat håll inser nödvändigheten av
att besiktiga borrhålens väggar framgår av en artikel
i Engineering News Record för den 21 september i år,
sid. 342, där ett periskop av liknande konstruktion
beskrives, ehuru endast avsett att användas över vatten
och för mindre djupa hål. <tab><tab><tab><tab><i>G. S. Lalin.</i>

<b>Taxor för lastbilar.</b> I dagarna ha civilingenjören Tore
Svennberg och trafikbilägaren Johan Carlsson utgivit
ett förslag till taxor för lastbilar i yrkesmässig trafik,
vilket bygger på en utredning av kostnaderna för
godstransporter med lastbilar och järnväg, utförd av
civilingenjörerna Svennberg och B. Jakobson och i utdrag
publicerad i Teknisk tidskrift 30 sept. 1933.

Taxeuppgifterna äro sammanfattade i tvenne tabeller,
den ena upptagande fraktpris i öre pr ton för tider
mellan 20 och 105 min. samt för vägsträckor mellan 2!
och 52 km, den andra upptagande fraktpriset i öre pr
100 kg för tider mellan 1/2 och 10 timmar samt
vägsträckor mellan 1/2 och 30 mil.

<b>Försök med vindkraftverk.</b> V. D. I.-Zeitschrift (16
december) redogör efter amerikanska källor för försök
att medels Flettnerrotorer utnyttja Magnuseffekten för
elektrisk energiproduktion. I en försöksanläggning i
West Burlington, N. Y., har man studerat vindtrycket å
en försöksrotor av 27,5 m höjd och 8,5 m diameter. Den
drives av en elektromotor och kan erhålla
periferihastigheten 20,8 m/sek. Vid denna hastighet och 4,2 m
vindhastighet uppmättes vindtrycket å rotörn till ca
3 500 kg. Anläggningen har hittills dragit en kostnad
av 140 000 dollar. Man projekterar nu en anläggning,
bestående av 20--100 retorer, rörligt uppställda på
skenor, så att de genom vindens inflytande kunna röra
sig på en cirkelformig bana. Denna rörelse skall medels
kuggväxlar överföras till axeln å den generator som
skall inbyggas vid varje rotor.

<b>Gasverksföreningens årsbok.</b> Andra delen av
gasverksföreningens årsbok 1933 har i dagarna utkommit,
innehållande bl. a. föredrag, hållna vid årsmötet i Gävle
och det extra mötet i Stockholm. Sålunda har direktör
S. E. Sieurin behandlat användning av Vägtjära på
svenska vägar, i en uppsats, varav bl. a. framgår, att
Sverige år 1932 förbrukade endast 51 % av gas- och
koksverkens tjärproduktion, medan man exempelvis i
Norge och Danmark kommit därhän, att dessa länder
numera måste importera tjära för sina vägar.
Gasverkens service behandlas beträffande gasen av förste
ingenjör A. Danielsen, medan kamrer Y. Bengtsson
redogör för koksservicen. Ingenjör S. Samzelius redogör
för torra gasklockor och ingenjör E. Grimlund för
gasklockebränder och gasklockeexplosioner, varvid bl. a.
lämnas en förklaring till den i år inträffade svåra
explosionen av en torrklocka i Neunkirchen. Ingenjör
T. Wilner redogör för den av statens provningsanstalt
utförda undersökningen av driftverkningsgraden hos
olje- och stenkolseldade pannor samt lämnar en
statistisk sammanställning över arbetarantalet för driften
vid några mindre och medelstora gasverk.

</chapter>
<chapter name="SAMMANTRÄDEN">
<h3><i>SAMMANTRÄDEN</i></h3>
<b>Svenska teknologföreningen.

Avdelningen för Väg- och vattenbyggnadskonst</b>
sammanträder på föreningens lokal, Brunkebergstorg 20, måndagen
den 8 januari 1934 kl. 19,30 (precis). <sp>Ärenden:</sp> 1)
Protokolljustering. -- 2) Inval. -- 3) Inkomna skrivelser. --
4) <i>"Stockholms hamn under 25 år",</i> en överblick av
hamndirektör <sp>Sal. Vinberg.</sp> -- Supé och samkväm.

<b>Extra  allmänt sammanträde</b> hålles å Grand Hotels stora
sal torsdagen den 11 januari 1934 kl. 19,30. <sp>Ärenden:</sp>
1) Inval. -- 2) Kl. 20,00 precis: "Pristävlingen om ny
stadsplan för Nedre Norrmalm." Föredrag av
stadsplanedirektör Albert Lilienberg-, varefter civilingenjör Åke
Virgin redogör för det prisbelönade svenska förslaget. Efter
föredragen gemensam enkel supé. Anmälan om deltagande
i supén bör vara föreningens kansli tillhanda senast den 9
januari.

<b>Avdelningen för Kemi och bergsvetenskap</b> sammanträder
fredagen den 12 januari 1934 kl. 19,30 å föreningens lokal,
Brunkebergstorg 20, Stockholm. <sp>Ärenden:</sp> 1) Val av
justeringsmän för aftonens protokoll. -- 2) Inval. -- 3)
Inkomna skrivelser. -- 4) <i>"Om tekniska metoder för
framställning av absolut alkohol",</i> föredrag med
skioptikonbilder av civilingenjör <sp>K. Ivar Klinga,</sp> Korsnäs. --
Supé och samkväm.

<b>Avdelningen för Mekanik</b> sammanträder tisdagen den 16
januari 1934 kl. 19,30 å föreningens lokal, Brunkebergstorg
20. <sp>Ärenden:</sp> 1) Val av justeringsmän. -- 2)
Inträdesanmälan och inval. -- 3) Inkomna skrivelser. -- 4)
<i>"Några, nya synpunkter på teorien för centrifugalpumpar och
fläktar",</i> föredrag av professor <sp>Hj. O. Dahl.</sp> -- 5)
<i>Behandling av förslag till normer för provning av
förbränningsmotorer</i> med inledningsanförande av professor
<sp>E. Hubendick.</sp> -- Supé och samkväm.
</chapter>
