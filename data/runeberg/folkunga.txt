



<table o c>
<td><h2>DEN SISTA</h2>
<td><h1>FOLKUNGADOTTREN.</h1>
<td>HISTORISKA BILDER FRÅN MEDELTIDEN.
<td>——
<td>SVENSKT ORIGINAL
<td>AF
<td><b>HELMFRID,</b>
<td>förf. till Klosterjungfrun.
<td>——
<td><tab>
<td>STOCKHOLM,
<td>C. H. FAHLSTEDTS FÖRLAG.
<td>1875.
</table>
<table o c>
<td>STOCKHOLM,
<td>TRYCKT HOS K. L. BECKMAN,
<td>1875.
</table>
<chapter name="FÖRSTA BOKEN. Jungfrun på Gröneborg.">

<h1>FÖRSTA BOKEN.</h1>

<h2><sc>Jungfrun på Gröneborg.</sc></h2>

<table o l>
<td c>———
<td><poem>
Min Ingeborg! o säg, hvem lärde dig
Att åt din mildhet ge en himmelsk styrka.
Och  åt din styrka mildhetens behag?
<tab><tab><tab><tab><tab><sc>Nicander.</sc>
</poem>
<td c>———
</table>


<h2>I.</h2>

Rönneån, som ifrån Ringsjön faller ut i
Skelderviken, slingrande sig genom löfrika stränder omkring
Engelholm, ger åt den lilla staden ett vänligt och
fridsamt utseende. Det gamla Luntertun, på östra
sidan om ån, har under forna stormiga tider, då Skåne
var ett vexlande byte emellan Sveriges och Danmarks
konungar, på Kristian den andres befallning blifvit
flyttadt till det nyanlagda Engelholm. Sjelfva kyrkan
blef underkastad förstörelsen, och då den sedermera
nedbröts, begagnades materialet till den nya stadens
kyrka. Af det forna Luntertun återstår nu mera
endast ett obetydligt fiskeläge, der taket i den gamla
fiskarstugan uppbäres af några ekbjelkar, som blifvit
hemtade från den raserade bron. Men traktens hjortar
och rådjur hafva icke låtit de förändrade förhållandena
inverka på sin vistelse derstädes; ifrån löfskogen
komma de i allt lugn för att dricka af det klara
åvattnet.

Icke långt ifrån inloppet till viken ligger den
vackra Rönneholmen, omsluten af åns böljande armar,
hvaruti de gröna lundarna återspegla sig. Från dess
höjd ser man löfpartiernas rikedom och den grönskande
växtlighet, som bildats genom planteringar öfver de
forna sandfälten. Såsom en motsats till denna yppiga
natur, synas norrut några kullar, formade af
flygsanden, hvilka under tidernas lopp blifvit fasta och
öfvertäckta med ett torrt brunt växtlager. Sjelfva höjden
å södra sidan af holmen gömmer i sitt inre åtskilliga
förmultnade lemningar, såsom kreatursben, smärre
stycken af träkol, tegel eller så kallad munksten,
hvaraf flera hvarf ligga i ordning bredvid hvarandra.
Allt trävirke synes förkolnadt, vittnande om brand och
förstörelse. Trakten är uppfyld af sammanrostade
jernstycken, bronsbitar, massor af rådjursben, betar af
vildsvin, det ena med det andra talande om aflägsna
tider, om den tid, då Rönneholm utgjorde sätet för
Hallands mäktige hertig, Bengt Algotsson. Ty det var
hans hem under den stormiga lyckans dagar och sjönk
med hans fallna storhet i ruiner. Men sjelfva ruinerna
synas knappast nu mera; den gröna kullen innesluter
dem, till och med askan efter branden gömmer sig
under gräset, men tall och björk hafva i vänlig
förening här valt sin bostad.

Det är likaväl icke vid denna tid, då Rönneholm
framstår endast såsom en vacker promenadplats, som
vi vilja uppehålla oss, utan vid den tid, hvarom
minnesmärkena tala. Den går långt tillbaka; fem
århundraden hafva förflutit sedan menskliga varelser här bodde
och verkade och strid och frid vexlade med hvarandra.

<table o c><td>————</table>

En vårdag år 1356 syntes ibland seglarne på
Nordsjön ett mindre fartyg, ifrån hvars höga mast
svajade en norsk flagga. Klar och strålande hade
solen uppgått ur hafvets famn, då en hvit sky började
sprida sin krusiga slöja öfver den ljusblå majhimmeln,
åtföljd af mörka molnmassor, hvilka hotande uppstego,
insupande den hvita skyn inom sina svarta skuggor.
Det på morgonen så leende Kattegatt hade låtit sina
lätta vågor klyfvas, då fartygets köl under sitt
framilande här och der tycktes stänka några lekande
vattenperlor öfver dem; men allt efter som molnen
uppstego vid horizonten mörknade också vattnet och höjde
sig i allt mäktigare svallvågor, talande om att
Kattegatts böljor ej alltid äro att leka med. Ju hårdare
seglen fyldes, dess stoltare fladdrade likväl den norska
flaggan, trotsande vindarnes spel, liksom hela farkosten,
der den i stadig fart, utan att göra starkare
öfverhalningar, framsköt genom de fräsande vågorna. Sjelfva
styrmannen röjde ingen förändring i sitt bistra anlete,
der han, utan att störas, tyst och lugn på sin
upphöjda plats i bakstammen skötte sitt roder. Endast
en gång kastade han ett slags frågande blick ned mot
däcket, der ett par unga herrar i prydliga drägter
sutto vid masten och muntert blickade mot ovädret;
men utan att yttra ett ord befalde styrmannen en
matros att berga förseglet och ändrade något sin kurs.
Derjemte lät han hissa lotsflaggan för att tillkalla lots.
Huru säker än handen var, som förde rodret, började
fartyget att, såsom sjömännen kalla det, »stampa»
liksom af otålighet, då sidvågorna vildt slogo upp
emot däcket, der de unga herrarna befunno sig.

»Hvad till detta säga, Arne?» frågade den ene af
dem. »Det gick ju bra med förlig vind.»

»Lots från Skelderviken!» svarade Arne, utan att
låta rubba sig af den förnäma herrns fråga. Denne,
som syntes sjövan, fäste sig ej heller, som det tycktes,
vidare vid saken; han nickade åt styrmannen och
vände sig till sin följeslagare.


Begge voro de unga, knappast aderton år gamla;
begge hade de nordiska drag, ehuru den ene hade
mörka, spelande ögon och den andres voro klara som
ett lugnadt hafs blåa våg. Den förre hade något på
en gång frimodigt och vekligt i sitt väsen och tycktes
van vid, att hans vilja utgjorde lagen för hans
omgifning. Den andre hade stoltare hållning, allvarligare
blick och röjde i hela sin personlighet en ädlings sätt
och seder.

Snart hade emellertid fartyget återtagit en jemnare
fart, ehuru vattnet slog högt upp, emellanåt till och
med öfver relingen.

»Vattnet helsar oss välkomna, innan vi ännu
bestigit den svenska jorden,» sade skrattande den
förstnämde till sin följeslagare. »Du har ett vänligt
fosterland, Torsten,» tillade han på svenska språket, ehuru
med en lätt norsk brytning.

»Sverige är äfven ditt rätta fosterland, min konung!»
svarade den andre, men på ren svenska.

»Så anser jag det!» utropade den konungslige
ynglingen lifligt. »Sverige älskar jag, ehuru väl också
Norge har blifvit mig kärt, då jag der har växt upp
under de välmenande herrarnes uppsigt; men det
svenska lynnet är dock mera lugnt och tillförlitligt.»

»Nationallynnet öfverensstämmer med naturen,»
yttrade den andre. »Sverige är ett land med lugna
skogar och friska vattuströmmar och har också sina
väldiga berg; men Norges af fjordar genomskurna fjäll
resa sig mera trotsigt mot stormvindarna.»

»Men också öfver Sverige ströfva oroliga vindar,»
återtog den förre betänksamt, och hans glada ögon
antogo ett allvarsamt uttryck. »I vårt århundrade har
landet mer än en gång varit söndradt af partistrider.»



»Ja,» svarade den allvarsamme ynglingen,
»konungarne vilja ej längre vara endast fäder för sitt folk;
de arbeta på bildandet af konungariken sådana de äro
i de södra länderna, och behöfva väl derföre
underkufva landets mäktige slägter. De maktägande herrarne
äro icke längre medlare emellan konung och folk, utan
ensidiga förkämpar för den gamla ordningen.»

»Ja, så är det!» återtog lifligt den unga konungen.
»Min moder, den verksamma, varmhjertade drottningen,
klagar i sina bref öfver herrarne och anser dem vara
orsaken till den tvedrägt, som uppstått emellan hennes
gemål och hans medregent i Sverige, min stolta broder
Erik. Hon har derföre ålagt mig att komma dit för
att bistå henne och medla emellan dem.»

»Då fruktar jag likväl, att drottningen först bör
upplysas om rätta upphofvet till tvedrägten, om du
skall lyckas, min konung!»

»Hvad menar du, Torsten? Tala fritt!»

»Så länge Bengt Algotsson är Hallands mäktige
hertig, skall aldrig frid blifva i landet.»

»Bengt Algotsson!» utropade konungen hastigt
och såg sig med en viss oro omkring; men både
svenner och tjenare, om de också förstodo svenska
språket, tycktes upptagna af fartygets slingrande fart
öfver det nu vilda Kattegatt. »Bengt Algotsson,»
tillade han saktare, »är likväl ett stöd för min faders
vacklande tron.»

»En konungs gunstling blir aldrig ett stöd för
hans tron.»

»Men du, Torsten, skulle dock, om en gång mig
så behöfves, vara mig ett stöd.»

»Jag är din vän, konung Håkan, men blir aldrig
din gunstling,» svarade den allvarsamme Torsten och
fäste på honom sin stolta, trofasta blick.


Den unga konungen nickade gladt och vände nu
hela sin uppmärksamhet till styrmannen, som hade
fört dem inåt Skelderviken.

Nu lade en båt ut från den på stranden liggande
lotsstugan och nalkades fartyget.

Då båten lagt till, steg en gammal sjöman ombord
och fäste sin farkost på släp efter seglaren.
Besättningen samlade sig på läsidan af fartyget för att
mottaga lotsen, och äfven de båda herrarne kommo honom
till mötes.

»Hertigen är ju hemma på sitt Rönneholm?»
frågade på svenska den förnämste af herrarne och nickade
åt lotsen. »Han har väl flera främmande der, så att
vi icke blifva de enda gästerna hos honom.»

»Nej men,» svarade Ola, »här komma dagligen
jagtherrar till hans nåde.»

Det hade med denna vind, helst den var alltför
stark, varit svårt att kryssa fram till Luntertun.
Herrarne beslöto derföre att låta fartyget gå till
ankars, medan de med lotsbåten läto ro sig till lands.

De nedstego jemte ett par svenner i gubbens
säkra båt, och han fattade genast sina åror.

Den unge konungen började snart ett samtal med
den gamle sjömannen.

»Jag vet, att han för ett gästfritt lif, den rike
hertigen; det lyster mig derföre att se, huru han har
inrättat sig: ty han har ju sjelf bygt efter eget behag.»

Det kunde vara ovisst, om dessa ord voro stälda
till lotsen; men gamle Ola Böcker, icke ovan vid de
höga herrarnas vänliga tilltal, svarade på sitt
frispråkiga sätt:                                          

»Ja men; han har låtit bygga ett präktigt hus —
stora salar för sej och sina gäster och ett torn för
hertiginnan.»


De begge herrarna vexlade härvid en blick med
hvarandra.

»Tornet ser just ingenting ut till det yttre,»
fortfor gubben; »men derinne är det nog grant, som det
kan anstå en så fin fru, säger Elsa, flickan min, som
har sin passning hos hertiginnan.»

»Men hertiginnan bor väl icke i tornet?» frågade
den andre herren.

»Jo — hon har nu bott der i runda tio år; hon får
aldrig nu mera sitta hos sin herre i högsätet vid hans
gillen.»

»Herr Bengts gästabud äro henne kanske för
bullersamma. Men du har väl sett hertiginnan, gubbe,
känner du något vidare om henne?» frågade den
allvarsamme herrn med deltagande.

»Åh jo! När fru Ingeborg kom till Rönneholm
var hon bara barnet, knappast mera än femton år och
fager som en engel ifrån himlarik. Men det är nu jemt
tretton år sedan dess,» fortfor Ola, lifvad af sina
minnen. »I tre år fick hon följa sin herre både på
hans jagter och vara med vid hans gästabud, och den
tiden gick allt stillsammare till än nu. Då sutto
herrarna tysta och hörde på fru Ingeborgs fina
strängaspel; men efter de tre åren blef hertigen just som led
deråt — somliga säga, att det skall vara någon på
högre ort, som spelar finare än hon —»

»Hvad menar du, gubbe?» utbrast den ene af
herrarna. »Hvad vågar du säga?

»Åh, jag menar, stränga herre, att, sedan tornet
blef färdigbygdt, fick hertiginnan flytta dit, och
hertigen sjelf bosatte sig i Varberg. Men efter belägringen
der kom han till Rönneholm igen, men lär aldrig mera
sett sin fru — hon bor såsom innestängd i den granna
buren på loftet, det vet nog Elsa, och hon gör visst
hvad hon kan, stackars enfaldiga tös, för att roa sin
fru i ensamheten.»

»Det är således icke med fri vilja, hertiginnan har
valt sin bostad i tornet?» frågade den förstnämda
herren med uppbrusande häftighet.

»Det säges, att hon har tvinsot och är svag i sitt
hufvud,» svarade den gamle med en viss försigtighet.
»Men Elsa kan nog förtälja, huru mild hon är och
huru vackert hon kan tala. När hon hör, att vinden
kommer ifrån hafvet, får Elsa öppna alla fönster och
låta hafsluften strömma in, och då kan hvar och en
höra att fru Ingeborg är glad i sitt sinne; då ljuder
hennes strängaspel vida omkring.»

»Men hon är ju såsom en fånge, den arma
hertiginnan.»

»Jaja men! Fast ingen vågar tala med hertigen
om henne. Mången qväll har jag väntat på de höga
herrarna, som skulle hem till sitt, men blifvit fördröjda
vid gästabudsbordet; då håller jag med min båt vid
tornsidan och har min lust att höra de ljufliga tonerna.
Ja, Elsa säger, att när våren kommer brukar hennes
fru med sitt spel locka näktergalen, som bygger sitt
bo invid det stora bokträdet nära tornet, men i år ha
väl jagtherrarnas horn och lurar skrämt bort
hertiginnans lilla sångfogel; den hörs inte komma.»

»Ännu kan väl näktergalen komma i år, kära
gubbe,» sade vänligt en af de unga herrarna. »Maj är
icke förgången ännu.»

»Men så har storken kommit ändå,» sade gubben
glad, »och det är goda tecken för den sjuka
hertiginnan. Förr har storken aldrig haft ro på Rönneholm;
men nu bor han så fast på takåsen nära tornet, och
fru Ingeborg har sin lust deråt; hon språkar med
storken, liksom han skulle förstå henne.»

Nu närmade sig båten intill den lilla staden
Luntertun, på hvars strand en del af invånarne hade
samlat sig, kanske för att betrakta den ankommande båten,
som roddes med säkerhet och kraft af gubben Ola, så
att för hvarje gång årorna höjdes ur vattnet de
glimmade mot solen, som nu stack fram genom molnen.

Den gamle Ola Böcker blef på en gång tyst och
tycktes endast tänka på sin syssla.

Men nu reste sig Rönneholm framför dem och
upptog de resandes uppmärksamhet. Det var likväl
ingen befäst borg, utan snarare ett prydligt landthus,
höjande sig öfver den gröna kullen, likasom föraktade
dess egare att söka skydd mot de fiender, som hotade
honom så väl utom som inom hans eget land. Sedan
den stolte hertigen af Finland och Halland väl
öfverstått belägringen i Varberg, hade han här på sin gård
slagit sig i ro, utan värn trotsande sina fiender. Sjelfva
byggnaden egde inga tornspiror, men taket uppbars på
framsidan af lätta pelare, bildande ett inbjudande hvalf
öfver den öppna porten. Vid den ena sidan reste sig
såsom för sig sjelf ett torn, men ingalunda i form af
ett fäste, emedan dess lätta trävirke skulle hafva gifvit
vika vid första anfall utifrån och i brist af försvar
inifrån. Tornets höjd häntydde snarare på meningen
att hafva en öfversigt af nejden; ifrån dess öfversta
rand borde man kunna öfverskåda icke allenast den
närmaste trakten, utan äfven sjelfva hafsviken.

Under det herrarna tyst utbytte några ord med
hvarandra, gled båten fram och landade vid Rönneholm.
Den förnämste herrn med de mörka ögonen kastade
några guldmynt åt lotsen, hoppade lätt upp på stranden
och sände sina båda svenner upp till hertigens gård,
för att anmäla, det konung Håkan ifrån Norge kom
för att gästa Rönneholm.

<table o c><td>————</table>

<h2>II.</h2>    

Budskapet om den norske konungens besök
träffade hertig Bengt, der han jemte några af sina vänner
och anhängare satt omkring ett dryckesbord under
pelarraderna vid ingången. Hän sände genast sin broder,
riddar Knut Algotsson jemte en af sina vänner för att
på nedersta gårdsplanen möta den kungliga gästen.
Sjelf reste sig den myndige hertigen för att först vid
porten emottaga honom.

Bengt Algotsson var icke mera den unga riddare,
som en gång hade väckt uppmärksamhet vid drottning
Blankas hof ibland den skara af svenska och utländska
ädlingar, som der församlats. Elden i ynglingens öga
hade brunnit ut och efterlemnat ett liksom förkolnadt,
gråkallt uttryck. De mörka glänsande lockarna hade,
allt efter som de förbleknat, också smugit bort ifrån
hans hjessa, endast lemnande några få tunna qvar af
sin forna rikedom. Men hans ansigte hade för öfrigt
bibehållit ett ungdomligt uttryck af kraft och
beslutsamhet, likasom hans manliga gestalt hade nästan växt
i storhet, höghet och stolthet.

Hans blick öfverfor med ett enda ögonkast de
begge ynglingarne, som kommo uppför trappan, och
ehuru han på många år icke hade sett den unge
konungen, igenkände han honom genast på den förenade
likheten af de svenska Folkungarne och den franska
grefve-ätten. Det drag af misstänksamhet, som ett
ögonblick röjt sig i Bengt Algotssons forskande blick,
försvann vid åsynen af Håkans frimodiga och öppna
ansigte, der en konungslig höghet hvilade öfver de
vackra, ungdomliga dragen, hvarföre hertigen med en
värds gästvänliga leende gick honom till mötes och
bugade sig djupare, än han kanske ämnat.

»God dag, herr Bengt!» sade konung Håkan,
räckande honom handen. »Jag ville under min färd till
Stockholm se huru ni befinner er på ert vackra,
nybygda slott.

»Nu finner jag dock mitt slott alltför obetydligt
att såsom sig bör emottaga Norges konung,» svarade
hertigen. »Men då jag helst vill taga besöket för mig
sjelf och icke för mitt hus, ber jag er vara välkommen,
min konung, och hoppas att ni håller till godo med
hvad huset förmår.»

Om än den unga konungen fann hertigens
skämtsamma tal mera förtroligt än underdånigt, lät han dock
icke förmärka det, utan nickade blott ett medgifvande
svar, hvarefter han förestälde honom sin frände och
vän, junker Torsten Folkesson Minnisköld.

Bengt Algotsson röjde en viss öfverraskning då
han mötte junkerns klara, högblå ögon, och hans blick
sväfvade ovilkorligt öfver det ovanligt rika, guldfärgade
håret, som omgaf ynglingens hufvud.

»Ah, en frände också till mig!» utropade han.
»En son af Uplands ädle hertig, Folke Magnusson —
i våra ungdomsår kamperade vi länge tillsammans —
huru bär han sorgen efter sin hertiginna, den fromma
fru Hildigund.»

»Min far har i tvenne år vistats i södra landet,»
svarade Torsten med mörk blick, likväl döljande den
känsla af obehag, som genomilade honom vid Bengt
Algotssons handslag.

Värden förestälde nu för konungen sina öfriga
gäster, hvilka utgjordes af hans egentliga vänner och
anhängare. Förutom hans broder, Knut Algotsson, var
der främst en allvarsam herre, Abern Monamusson,
samt herr Torgeiier Gregersson m. fl.

Som stormen snart upphörde och efterlemnade en
vacker afton, frågade hertigen, om konung Håkan ville
qvardröja på den inre slottsplanen, der under
pelarraderna dryckesbordet blifvit i ordning stäldt. Konungen
biföll det med nöje och intog sin plats i högsätet.
Framför honom sattes en dyrbar pokal och för de
öfriga gästerna förgylda bägare; stora silfverkannor med
utländskt vin tömdes till en välkomstskål för Norges
unga konung.

Hertig Bengt började genast derefter orda om att
tillställa en hjortjagt följande dagen, hvilket väl
behagade konung Håkan, och derefter blef samspråket
snart åter lifligt. Håkan deltog allt som oftast i
skämtet, men den allvarsamme Torsten yttrade endast
emellanåt några ord, och det syntes ovisst, om han ens
egnade någon uppmärksamhet åt sällskapet, hvilket
blef allt lifligare, allt efter som de djupa bägarne ånyo
fyldes, omvexlande med det svenska mjödet och
söderlandets röda vin.

Värden tycktes snart förglömma sin kungliga gäst,
som han till en början hade visat en viss aktning, och
utan att tillfråga om det behagade honom, lät han
inkalla en sångare, som till ett eget slags instrument,
hvarur han förstod att locka mera besynnerliga än
behagfulla toner, sjöng ett par lustiga visor, som
framkallade sällskapets munterhet.

»Sjung en svensk folkvisa!» befalde konung Håkan,
då sångaren tyst knäppte på sitt instrument.

»Ja,» medgaf värden, »sjung visan om hertig
Fröjdeborg och fröken Adelin!»

»Hvarför icke visan om Flores och Blanzeflor?»
frågade herr Torgeiier.

»Sjung då hellre om jungfrun på Gröneborg?»
inföll riddar Knut. »Det kunde blifva ett nytt ämne.»

»Min gemåls ärade fränka!» utbrast hertig Bengt
med ett hårdt skratt. »Hvarför icke! hon kan väl
vara värd ett sångarqväde för sitt modiga sinnes skull.»

»Hvad har då hon gjort för bedrifter?» frågade
herr Torgeiier.

»Är hon kanske en valkyria, som i striden medför
seger åt sina landsmän?» frågade konung Håkan.

»Valkyriornas tid är förbi!» svarade riddar Knut.
»Hon nöjer sig med, att, när krigsfolket kommer till
sitt land igen, besöka dem och förse de lemlästade och
kranka med hjelpmedel.»

»Het känner jag igen,» afbröt hertig Bengt,
»sådant lärde hon väl af modren, ty det ligger i slägten.»

»Men i tider, då sådant ej erbjuder sig,» återtog
riddar Knut, »får hon nöja sig med, att i spetsen för
sina tärnor och tjenare jaga villebråd i skogarna, eller
styr hon sjelf sina segel öfver Mälarens oroliga vatten.»

»Det må nu vara,» sade herr Abern Monamusson
allvarligt, »men med allt detta är hon likväl så fager
och qvinlig, som det anstår en mö. I hela Upland
talar man med all aktning om jungfrun på Gröneborg,
eller den sista Folkungadottren såsom man också
kallar henne, emedan hon är den sista qvinliga ättling
af Folkungaslägten och en sonsonsdotter af den gamle
Ivar Blå.»


»Tora Borgarhjort borde hon heta,» ropade riddar
Knut, »ty ingen man lär kunna besegra henne, der
hon bor på sin oldfaders borg, den myndige Ivar Blå
i åminnelse.»

»Och bevakad af ormen,» skrattade hertig Bengt,
»det skulle väl vara min fru svägerska, den stränga
fru Adelheid, som lärer hafva trolofvat dottren med
sin egen öfvergifne brudgum.»

»Jorsalafararen, den ärevördige Tord Arvidsson
Sparre,» inföll herr Torgeiier. »Men han tänker väl
mera på den heliga grafven än på sin unga brud.»

»Den ädla Folkungadottren har sjelf ett allvarligt
sinne,» yttrade herr Abern. »Hon aktar verldens lust
för ringa — skål för den unga jungfrun!» tillade han
och höjde sin bägare.

»Ja väl,» inföll riddar Knut. »Ingen riddersman
har ännu förmått locka henne till dansens förlustelse;
hon lärer finna större behag uti att besöka enkor och
faderlösa uti deras bedröfvelse, hvarför alla fattiga och
kranka sjunga hennes lof.»

»Sjung, sångare, sjung,» ropade värden, »ditt bästa
qväde för jungfrun på Gröneborg.»

Men junker Torsten reste sig nu; han stötte sin
bägare i bordet så hårdt, att vinet kastade röda perlor
öfver dess rand, och sade:

»Våga ej, sångare, med ett gycklande qväde nämna
en ädel mö! — Med eder, herr Abern, hennes
försvarare, vill jag tömma min bägare till jungfruns ära.»
Och bägaren, som hittills knappast hade vidrört
junkerns läppar, tömdes nu i ett raskt tag, och han
nedsatte den derefter omvänd på bordet, vittnande om, att
ingen annan skål skulle förmå honom att vidröra
densamma.

Konung Håkan hade med ens bortlagt det
skämtsamma utseende, han hittills visat, och nickade åt sin
vän med ett gillande allvar; äfven han fattade sin
pokal och tömde den, derefter räckte han fram den på
nytt och lät fylla den, hvarefter han vände sig till
värden.

»Ännu en skål, herr Bengt,» sade han med
konungslig höghet. »En skål för eder gemål, den ädla
fru Ingeborg!»

Då konung Håkan räckte sin pokal emot Bengt
Algotsson, fäste han på honom sina ungdomliga mörka
ögon så fast, att blodet rusade till hertigens panna.
Men hastigt fattade äfven han sin bägare.

»Jag hoppas, att hertiginnan mår väl, och att vi
i morgon få se vår ädla värdinna,» tillade Håkan med
det hos honom egendomliga sätt, som häntydde på att
hvad han uttalat, måste efterföljas.

Hertigen hade rest sig upp, men kastade hufvudet
tillbaka med en viss vårdslöshet.

»Den stackars Ingeborg,» sade han och gjorde en
lätt, men betydelsefull rörelse åt hufvudet, »hon lefver
i andra regioner än våra; hon har icke sin hjerna i
ett så redigt skick, att hon vore en passande värdinna
för eders nåde.»

Redan sväfvade ett svar på konung Håkans
läppar; men han förstummades, då några harmoniska ljud
liksom förda af aftonvinden fjerran ifrån bringade
svaret på hertigens ord. De hördes först såsom milda
ackorder, men öfvergingo till varma, fulla tonströmmar
och åter försvinnande, upprepades de slutligen af ett
aflägset eko.

Hvar och en af sällskapet stod tyst, ingen hördes
framställa en fråga; men såväl konungens som alla de
öfrigas blickar stannade på värden.

Bengt Algotson hade bleknat, men återvann likväl
snart sin fattning. Han satte sig ned, mörk i hågen.
Hastigt vinkade han en tjenare och tillhviskade honom
några ord, hvarefter denne ögonblickligen försvann för
att verkställa befallningen. Derefter vände sig
hertigen till gästerna och sade med sin vanliga,
skämtsamma ton.

»Min konung, och j alla ärade gäster, tagen mitt
hertigliga ord såsom en borgen att j icke vidare skolen
störas af dylika trollspel, som kunna fördystra edra
sinnen.»

»Tvärtom, herr hertig!» svarade junker Torsten.
»Dessa harmoniska ljud försonade oss med den
smärtsamma föreställningen om er hertiginnas sorgliga
sjukdom — dessa toner kommo verkligen ifrån andra
regioner, än der vi befinna oss.»

Åter rusade blodet till hertigens panna; men han
lugnade sig dock, gjorde sin vårdslösa kastning med
hufvudet och ämnade svara, då han afbröts af ett
besynnerligt surrande ljud, som hördes öfver deras
hufvuden. Det var en stork, som kom seglande och som
sänkte sig ned mot sjelfva pelarhvalfvet, der herrarna,
sutto. Han slog några kretsar deröfver, höjde sig åter,
flaxade några hvarf omkring sitt bo uppe vid takåsen
och intog det slutligen.

»Det gemena odjuret!» utbrast hertigen, intagen af
en obehaglig känsla. »Jag kan icke fördraga
storkarnas knaprande läte.»

»Landtmannen i Skåne anser storken föra välgång
till hus och hem,» sade den allvarsamme herr Abern.

Herrarne hade emellertid stigit ut på gårdsplanen
och sågo upp mot takåsen, der storken, böjande
hufvudet, tillbaka, lät höra detta knaprande ljud, som är
honom egendomligt, hvarefter han skakade sina
snöhvita vingar och med den långa näbben plockade och
ordnade i sitt bo.

Hertigen vinkade åt en beställsam tjenare, som
frambar en pilbåge.

»Ni ämnar väl icke skjuta till måls på storken,
herr Bengt?» utropade konung Håkan. »Han är ju
fridlyst i edert land.»

»Jag ämnar befria mig från alla störande
varelser,» svarade hertigen kallt.

»Tag dig tillvara, broder Bengt,» hviskade riddar
Knut. »Det kunde bringa förstörelse öfver ditt eget hus.»

»Min tappra broder Knut har blifvit vidskeplig,»
skrattade hertigen och spände sin båge.                 

Junker Torsten vände sig blek och vredgad till
hertigen, läggande sin hand på hans arm.

Men Bengt Algotsson syntes icke ens märka det,
titan rigtade lugnt sin båge emot takåsen.

Den afskjutna pilen susade genom luften och
träffade storken, hvilken for upp ur sitt ohelgade bo,
flaxade i en krets omkring tornet. Derefter liksom dröjde
han öfver hertigens hufvud och nedföll slutligen död
vid hans fötter.

I detsamma hördes ett skri, hvarifrån, kunde ej
rätt urskiljas.

»Så straffas hvarje orostiftare,» sade Bengt
Algotsson kallt; vände sig derefter till gästerna och
inbjöd dem till den väntande aftonmåltiden.

<table o c><td>————</table>

Sommarnatten hade redan utbredt sitt dunkel
öfver lunderna och Rönneåns silfvervatten, då konung
Håkan jemte sin vän vandrade några slag omkring
holmen innan de begåfvo sig till hvila. Intet ljus
inifrån upplyste den stolta byggnaden, hvilken derföre
föreföll såsom en inkräktare af den vid solljus så
leende och fridsamma holmen. Men högt öfver träden
stod fullmånen och kastade sin hemlighetsfulla
belysning öfver tornet och dess små, fyrkantiga
fönstergluggar.

Då hördes ifrån bokträdet några egendomliga,
hvisslande ljud, snart öfvergående till klara,
behagfulla drillar, än liknande en enda fogels qvitter, än
åter såsom hade flera förenat sitt joddlande spel.

»Näktergalen!» utropade sakta junker Torsten.

»Han har kommit för att trösta fru Ingeborg
öfver storkens förlust,» svarade konung Håkan lika sakta
för att icke störa den lilla sångfogeln.

Näktergalen lät icke heller störa sig. Men i en
af torngluggarna skymtade en hvit gestalt, och en
hand sträcktes ut mot det uppslagna hornfönstret.

»Vi störa måhända den stackars hertiginnan,»
hviskade konung Håkan. »Vi skola lemna henne i ro,
Torsten.»

»Du måste dock taga reda på detta förhållande,
min konung, innan vi lemna Rönneholm.»

»Hon måste befrias,» svarade den unge konungen,
»hon skall icke längre vara sin ovärdige gemåls fånge.»

Innan de aflägsnade sig, såg Torsten tillbaka mot
tornet, och åter framskymtade den hvita handen, som
skygg drog fönstret tillbaka.

<table o c><td>————</table>

<h2>III.</h2>

Redan tidigt på morgonen hade herrarne begifvit
sig på jagten, och först på eftermiddagen förkunnade
jägarhornen deras återkomst. Någon trötthet kunde
icke förmärkas uti det muntra sällskapet allt ifrån
värden, som red främst vid den norske konungens sida,
till den siste af jägarskaran.

De begge förstnämnde voro äfven dagens hjeltar;
begge hade de fält ett par hjortar, jagtens förnämsta
byte; af de andra herrarna hade blott en och annan
träffat några rådjur. Under lifligt samspråk redo de
öfver den lilla bron, som förenade holmen med fasta
landet, der den väntande tjenarskaran emottog hästarne.
Då herrarne stego uppför höjden, kastade en och annan
af dem blicken öfver pelarraderna af husets framsida
upptill takåsen, der numera intet spår af storkboet
syntes till. Hertigen tycktes väl förstå, att gårdagens
händelse med storken hade qvarlemnat ett obehagligt
intryck, men han låtsade ej märka det. Likväl
påskyndade han sina steg och var den förste vid
ingången. Men konung Håkan stannade här och
betraktade tornet.

»Ni har en präktig utsigt ifrån ert torn, herr
Bengt,» sade han; »vore jag herre på Rönneholm,
skulle jag der taga min bostad.»

»Det vore nästan att ge lifvet tillspillo,» svarade
hertigen vårdslöst; »en vacker dag lär väl stormen
bryta sönder tornets bräckliga murar och göra det till
en ruin.»

»Tornet tyckes likväl hafva gäster, som icke ana
den väntade förstörelsen,» sade junker Torsten, då en
hvit qvinnoskepnad syntes i ett af de uppslagna
tornfönstren. Äfven de andra herrarna hade stannat och
betraktade tornet. Men hertigen sjelf, som tycktes
hafva glömt sin unga, men dock kungliga, gäst, kastade
sig vårdslöst ned på en bänk och befalde fram
förfriskningar.

»Ni har blifvit trött af dagens jagt, herr värd?»
sade Håkan leende och satte sig ned.

Bengt Algotsson reste sig åter med synbar
otålighet.

»Broder Knut,» ropade han, »du får på en stund
fylla min plats såsom värd för dessa ädla gäster; jag
sjelf har åtskilligt att bestyra för aftonens bankett.»
Han skyndade bort med hastiga steg; riddar Knut
blickade förvånad efter honom, men sade intet derom.

Först senare på aftonen, då gästerna samlades i
festsalen, syntes hertigen åter, glad och upprymd. Till
och med emot junker Torsten, hvars allvarsamma sinne
föga öfverensstämde med hans eget, visade han en
synnerlig uppmärksamhet. Denne drog sig dock snart
tillbaka till ett af de inre rummen, der han kände sig 
mindre störd af det muntra sällskapet. Men konung
Håkan uppsökte honom.

»Hvad säger du, Torsten, om allt detta?» sade han.
»Ingen af hela detta sällskap höres göra en fråga eller
ens tänka på den uti det tysta tornet inneslutna
hertiginnan, och likväl tycktes hvar och en veta, att hon
finnes der.»

»Hertigen har väl haft samma svar för dem,
hvarmed han trodde sig öfvertyga konung Håkan.»

»Jag ämnar dock icke resa härifrån förr, än jag
fått se henne,» svarade Håkan lifligt, då i detsamma
en kammarsven närmade sig, såg sig försigtigt omkring
och lade ett pergament i hans hand. Förvånad tog
Håkan emot brefvet och fann det innehålla en
böneskrift, att han ville följa budbäraren. Sjelfva skriften
syntes vara tecknad af en fruntimmershand, och genom
Håkans sinne flög tanken, att det hemlighetsfulla
brefvet var ifrån hertiginnan sjelf. Han visade det i hast
för sin vän, nickade åt svennen och följde honom, då
de lemnade rummet.

Ifrån ett mindre rum derinnanför öppnades en
lönndörr, som ledde ut till trappgången. Sedan de
passerat husets ena sida, inträdde de i törnets nedra
våning. Här vände sig kammarsvennen om, lade ett
finger på munnen och smög tyst förbi en vaktkarl,
hvilken stödde sin groflemmade gestalt emot en
tornglugg och kanske med afsigt blickade ut i natten.
Äfven här var mörkt, men trapporne fingo der och
hvar någon belysning från de uppdragna skottgluggarna,
hvarigenom månskenet blänkte in och hvarigenom äfven
några toner af den skallande musiken från riddarsalen
kunde höras. Deremellan var allt så tyst, att huru
sakta vandrarne än gingo uppför trappan, deras steg
likväl återljödo högt upp i tornet.

Ändtligen stannade svennen vid en dörr, på
hvilken han slog tre tysta slag, hvarvid den öppnades
inifrån af en tärna. Äfven här var så dunkel
belysning, att tärnan syntes såsom en sväfvande spökbild
framför dem, till dess hon öppnat dörren till ett rikt
upplyst gemak.

Nästan förbländad, tog den unga konungen ett
steg tillbaka. En hvitklädd qvinna kom emot honom.
Hon var väl ytterst späd och fin, men färgen på
hennes kinder röjde ungdom och helsa, liksom det
yppiga blonda, ifrån guld till rödt skiftande håret 
vitnade om ett för den adla Sparreslägten egendomligt
drag; och hela hennes hållning öfverensstämde med
rummet, der hon var, hvars rikedom och prakt väl
anstod den rika hertigens gemål.

»Ädla fru Ingeborg,» utropade Håkan öfverraskad
och ville uppresa den knäböjande hertiginnan. »Det
höfves icke eder att sålunda helsa en jordisk furste.»

»Den bönfallandes plats är vid eder fot, min
konung,» svarade hon. »Först då ni har lofvat mig
bistånd, skall jag stå upp och tacka eders nåde.»

»Ni behöfver icke bönfalla, hertiginna af Halland;
säg blott hvad ni önskar att jag skall göra för er.»

Ingeborg uppreste sig sakta.

»Den arma hertiginnan af Halland är icke van att
man bryr sig om hennes böner och önskningar,» sade hon.
»Jag viste genom min trogna Elsa att ni var kommen
hit, konung Håkan, och förstod, att det var ni, som i
natt talade med er vän under mitt fönster — jag vet
således, att ni vill hjelpa mig.»

Hertiginnan inbjöd konungen att taga plats på en
med guldbrokad beklädd bänk, och hon satte sig sjelf
derbredvid.

»Jag får icke länge uppehålla min gemåls ädla
gäst,» fortfor hon, »och jag måste derföre vara kort.
Hvad jag har att säga, är ej heller mycket: jag har
varit lycklig, men är nu en arm fånge. I denna
bostad äro minnen från de första åren af mitt äktenskap,
och jag har lefvat af dessa minnen i tio långa år — 
icke trodde jag den tid, då kärleken ordnade denna
lilla tornkammare efter mitt eget behag, att den skulle
blifva mitt fängelserum — och dock var det så!»

Nu förtäljde Ingeborg vidare, huru hon på en
gång öfvergifven och föraktad af sin make, skiljd från
hela den öfriga verlden, här hade tillbragt sitt lif.
Budskap från fränder och vänner, som hon genom den
trogna tjenarinnans försorg erhållit, hade hon med
stolthet tillbakavisat, försvarande den make, som hon
en gång valt af kärlek och hvilken hon, ehuru många
är förflutit, utan att hon ens sett honom, likväl tåligt
förbidat i fast hopp om den stund, då han skulle
återvända till henne.

Men hon väntade icke nu mera; hon längtade ut
i den friska, fria verlden. Under hertigens sista
frånvaro hade hon lyckats öfvertala fångvaktaren att släppa
henne ut på gården och hon hade tillbragt hela dagar
under bokträdet, men hon viste, att när detta vid
hertigens återkomst blifvit berättadt för honom, väktaren
blifvit straffad; och härigenom hade Ingeborgs sinne
vaknat till bitterhet mot sin grymma gemål.
Föregående dag hade han sändt henne bud att icke spela sin
harpa, sålänge han sjelf vistades på Rönneholm; och
denna dag hade han sändt det hårda budskap, att om
hans gäster ännu en gång stördes af hennes åsyn i
det öppna tornfönstret, skulle hon förflyttas till det
öfversta tornrummet, der skottgluggarna sutto så högt,
att hon icke kunde nå dem.

Nu kände Ingeborg, att hon måste blifva fri; hon
ville dock icke fly. Hon ville åberopa sina rättigheter,
men behöfde dertill den mäktiga drottningens beskydd.
Till sin broder, riksdrotset Karl Ulfsson, ville hon icke
vända sig, af fruktan att väcka hans vrede mot Bengt
Algotsson och derigenom föranleda stridigheter. Men
hon hade dock skrifvit till sin halfsyster, fru Adelheid
Sparre på Gröneborg och bedt henne råda hvad hon
borde företaga.


»Bengt Algotsson säger, att mitt hufvud är svagt,»
slutade nu Ingeborg, under det en rodnad flög öfver
hennes panna, och hon förde handen deröfver; »men —
jag är icke sjuk, o, min dyre konung, tro mig!»
tillade hon med en innerlig bön i sin blick.

Djupt rörd förde den unga konungen hennes hand
till sina läppar och lofvade att tala vid sin moder,
drottning Blanka, samt att sjelf bringa brefvet till
fru Adelheid, hvarefter han lemnade den tacksamma
Ingeborg.

<table o c><td>————</table>

Då konung Håkan återkom till sällskapet, sökte
Torsten forska i hans ansigte och varseblef ett
blandadt uttryck af oro och hemlig tillfredsställelse.
Under aftonens lopp fann likväl Håkan tillfälle att hviska
till honom dessa ord:

»Jag har funnit hvad vi sökte. — Ännu är dock
ej stunden inne att handla — men vi lemna i morgon
Rönneholm.»

<table o c><td>————</table>

<h2>IV.</h2>

Uti Stockholms konungaborg, det så kallade
»Adelshuset», hade Magnus II fortfarande befäst sitt
egentliga residens. Den anspråksfulla och tunga prakt, som
inom Sverige utmärkte Folkungatiden, hade här måst
vika för den finare smak och yppighet, som redan då
visade sig uti det öfriga, förnäma Europa. Magnus
hade väl ärft sin faders och farfaders sinne för prakt
och ståt, och yppigheten vid hans hof omtalas af hans
samtida; men om något stort och lysande hof, såsom
i hans föregångares tid, med utländska herrar i hans
tjenst, veta dock icke häfderna att tala. Det
öfverflöd och slöseri, hvarföre man beskyller honom, bestod
egentligen i samlande af kostbara vapen och hästar;
dyrbart husgeråd, präktiga smycken och
klädespersedlar; gyllene tapeter, silfverkäril och konstsaker, hvilka
voro för sin tid sällsynta och af högt värde. Men
derjemte finnas ifrån hans tid en samling af
författningar och lagar; äfven af vittra verk, hvaribland en
bibel på svenska.

Uti de rum, som beboddes af hans drottning, hade
Magnus låtit förändra inredningen och der församla de
bästa och dyrbaraste skatterna. Kostbara tapeter, små
venetianska speglar, några för sin tid fina målningar;
konstsaker ifrån orienten, såsom schackbräden af
elfenben med bilder af ciseleradt silfver, utgjorde här en
del af prydnaderna.

Här återfinna vi drottning Blanka.

Hon är helt olika den sjuttonåriga Blanche, som
för tjugo år tillbaka lemnade sitt sköna barndomshem
i Flandern, för att blifva drottning i de tvenne
nordiska konungarikena, Sverige och Norge. Blanka är
nu den stolta, herrsklystna, men derjemte snillrika och
behagfulla drottning, historien omtalar. Och i dessa
gemak, der så mycket påminner om hennes älskade
ungdomshem, är hon för sin gemål ännu alltid hans
»Blanzeflor», såsom han uti kärlekens första dagar
kallade henne.

Åratal hade gått fram; men ännu hade icke Blanka
lärt sig älska och förstå sitt nya fädernesland, dess
folk och dess seder; och sjelf hade hon icke heller
blifvit förstådd och älskad. Men ej nog härmed; den
ovilja, man kände för den utländska furstinnan,
tilldelades äfven hennes gemål, som ansågs vara
beherrskad af henne. De andlige klandrade högt yppigheten
vid hofvet och trodde den vara en följd af
drottningens flärdfulla och verldsliga sinne. Adeln, hvars
tilltagande i storhet och maktbegär lätt skulle hafva
betagit den eftergifne konungen hans myndighet och välde,
såg uti drottningens kraft och klokhet ett farligt
motstånd, och sjelfva det svenska folket, som icke förstod
sig på hennes främmande språk och utländska seder,
tillskref drottningen och hennes slöseri orsaken till de
skatter, som tyngde dem. Hvarje parti för sig
fruktade hennes klokhet och kraft, hennes snille och sjelfva
den älskvärdhet, hvarmed hon oemotståndligt,
åtminstone för stunden, beherskade till och med dem, som
hon måste räkna till sina hemliga fienders antal.

Ibland denna skara, som icke var ringa, såg Blanka
en, som hon sjelf fruktade. Det var hennes äldste son,
konung Erik, som adelspartiet förstått att vinna på
sin sida. Erik, som jemte Folkungablodet hade ärft
dess oroliga, stolta och herrsklystna sinnelag, men också
derjemte den svenska fosterlandskänslan, insåg, att det
utländska språk, hans mor ännu med förkärlek oftast
talade, de följeslagare ifrån hennes hemland, som ännu
närmast omgåfvo henne, hindrade henne att närmare
sluta sig till det nya fäderneslandet, och att mycket,
som den fransyska omgifningen förorsakade, tillskrefs
drottningen sjelf. Blanka å sin sida, som kände
sonens kraftfulla sinne och öfriga framstående
egenskaper, insåg, huru han, der han handlat i förening med
sin fader, kunnat vara dennes stöd emot de
öfvermägtiga herrarna; men hon såg nu med smärta, huru, då
han tvärtom slöt sig till dem, sjelfva konungamagten
började luta till sin undergång. Blanka kände sig
sårad, icke allenast såsom drottning, utan såsom
moder; och kanske derföre utvecklade sig alltmera emellan
henne och konung Erik en hemlig strid, såsom ville
de öfvervinna, upplysa och inverka på hvarandra; men
i stället att föra dem tillsammans, blef det denna strid,
som skilde mor och son ifrån hvarandra.

<table o c><td>————</table>

Den förnämsta af hofdamerna, fru de Longueville,
var jemte en utländsk tärna sysselsatt att ordna några
saker, som hade ankommit ifrån utlandet. Med
synbart nöje och konstfärdig hand utbredde hon
sidentyger, spetsar och perlor, och var så upptagen af sin
syssla, att hon icke hörde dörrens öppnande, förrän
drottningen sjelf stod framför henne.

»Låt vara, Valerie;» sade hon, utan att ens kasta
en blick på de utbredda dyrbarheterna. »Jag kommer
ifrån rådet — jag är trött och nedstämd.»

Fru de Longueville vinkade åt tärnan att aflägsna
sig och tog sedan plats vid foten af drottningens hvilstol.

»Oh madame!» sade hon, »ni har åter kastat bort
mera än en timma på de tröttsamma
riksangelägenheterna.»

»Tala icke så, Valerie, dessa stunder äro icke
bortkastade, om jag också ej har vunnit mitt mål.
Men jag är i en orolig spänning, jag väntar begge mina
söner och jag vet, att konung Erik med sin gemål
redan anländt ifrån Kalmar; man har sett honom i
konungaborgen — en undersåte borde väl skynda till
sin konung, en son till sin mor — om han verkligen
numera är min son!»


Drottning Blanka uppreste sig åter och gick
oroligt fram och tillbaka på golfvet.

»Hans nåde, eder gemål,» sade Valerie, »är ju
icke ännu återkommen ifrån Upsala — de andlige
herrarne anse kyrkans angelägenheter äfven fordra
konungens medgifvanden.»

»De andlige herrarne fruktar jag icke,» svarade
hon, »särdeles den fromme erkebiskop Peter, som förut
har varit min gemåls kansler; han är oss tillgifven.
Men,» fortfor hon, talande nästan för sig sjelf, »innan
Magnus återkommer, vill jag tala med Erik — jag
vill lära känna, huru han nu tänker ställa sig, om han
kommer och vill försonas, eller om han gör räkning
på sin fars eftergifvenhet.»

Fru de Longueville följde med uppmärksamhet
hvarje ord, som flög ur drottningens upprörda inre.

»Konung Erik skall snart vara här,» sade hon,
»ni måste då vara lugn, min dyra drottning!»

»Lugn? Lifvet är ju en sammansättning af strid
och smärta — lugn? det har endast varit en hägring
för min syn, alltsedan jag lemnade mitt älskade
Flandern.»

»Der hade ert lif en morgon af ljus och glädje;
ännu kunde der bjudas er en dylik afton — i Namurs
lustgård skulle ni glömma nordens kyla, oro och strider.»

»O tyst, Valerie, hvad vågar du tala! Skulle jag
öfvergifva min stackars unge gemål? Skulle jag skygg
fly undan för en otacksam sak, ifrån ett land och ett
folk, som jag har velat älska, ehuru de icke hafva
förstått mig? Förr må mitt hjerta förbrinna, mina
lemmar förfrysa, mina krafter förintas — men
öfvervinnas skall icke Blanka!»

»Så dröj då qvar i ditt nya land, arma drottning,
der man så litet känner ditt värde, men offra dock
icke dina bästa och sista krafter på en otacksam verld.
Återgå till ditt forna glada lif, lef för dig sjelf och
dina vänner allenast; öfvergif rikets styrelse och le åt
de dåraktiga män, som vilja tvista med dig derom —
var nöjd med att <i>kallas</i> deras drottning. Glöm äfven,
att konung Erik är sin faders medregent, och mottag
honom endast såsom din son!»

Drottningen gick länge fram och tillbaka på
golfvet, utan att yttra ett ord; ändtligen stannade hon.

»Det är för sent,» sade hon beslutsamt, »jag kan
icke gå tillbaka, jag kan icke öfvergifva Magnus, förr
än striden är utkämpad — förrän han har segrat.»

»Men om han dock blir öfvervunnen, madame,
hvad lön har ni då för edra bemödanden?»

»Jag vill åtminstone icke vika, förr än jag har
sett far och son försonade, utan att sonen öfvervinner
sin fader, undersåtarne sin konung — kanske skall jag
sedan kunna hvila.»

Fru de Longueville sade nu intet. Drottningen
tycktes hafva väntat ett par ord och lade derföre sin
hand vänligt på hennes arm.

»Jag känner nog, att du har rätt,» sade hon
sorgset, »om jag hunnit följa dina råd, skulle kanske
lifvet ännu ega någon glädje för mig; den börda jag
tagit, trycker tungt mitt hjerta.»

En inträdande tärna anmälte drottningens kansler,
herr Bryniolf Johnsson, som hade vigtiga bref att
meddela, men Valerie såg bedjande på drottningen och
sade derefter till tärnan:

»Hennes höga nåde är trött — herr kaniken får
återkomma i morgon.»

Tärnan aflägsnade sig, och den allsmägtiga
hofdamen förde drottningens hand till sina läppar.


»Vredgas icke, dyra drottning! Den stackars
Florian har redan länge väntat i försalen.»

Blanka syntes orolig; men nickade vänligt och
Florian infördes. Det var en trubadur, eller rättare
trouvere ifrån Flandern <footnote>Det är bekant, att det slags hofskalder, som i södra
Frankrike kallades trubadurer, i norra Frankrike, Brabant och Flandern,
benämdes trouverer. De nyare forskningarna hafva funnit många
poetiska drag i de stycken, som efterverlden eger af dem. De
olika versslag, i hvilka de framstälde sina dikter, hade olika
benämningar. Canzäner, Sonetter och Sirventés voro former, som de
begagnade för sina dikter.</footnote>.

»Sjung Florian,» sade Valerie, »drottningen älskar
ännu sitt hemlands toner.»

Men drottningen afbröt henne.

»Florian,» sade hon hastigt, »du som icke
allenast har tonerna i din magt, utan äfven är en
stjernornas tolkare, en lärjunge af den vise astrologen i
Namur, har du något att säga mig?»

Ett svärmiskt uttryck flög öfver trubadurens
ansigte. Han lade zittran ifrån sig, skyndade fram och
böjde ett knä för drottningen.

»Höga herrskarinna,» sade han, »o hör mig!
Blanche af Namurs stjernbild, den strålande Venus, går
framåt på sin lysande bana och skall öfvervinna
Saturnus, din mörke son, konung Erik. Dock, då du
öfvervinner honom, skall ditt modershjerta blöda. Men
gläd dig, o drottning, åt den vänlige Arkturus, Norges
vänsälle konung — hans son väntar en gång Nordens
tredubbla krona!»

Ett lätt utrop hördes ifrån drottningens läppar;
hon reste sig till hälften; men besinnande sig, tryckte
hon handen emot sitt bröst för att hämma de  
stormande slagen derinom. Hon vinkade åt stjerntydaren
att lemna henne.

Florian reste sig upp och såg frågande på fru de
Longueville. Hon nickade, och han förstod, att han
borde dröja, hvarföre han satte sig ned vid fönstret
under ett blommande rosenträd, slog några ackorder
på zittran och började en

<poem>
<tab><tab><tab><i>Canzän:</i>

Bland skog och sjöar högt i kylig nord,
Der svept i vinterns snö en klippfull jord
<tab>Den rika söderns värme saknar,
Med blomsterspiran, mägtig som en vår,
En fé framträder segrande och slår
På marken, att till nyfödt lif den vaknar.

Då skjuter upp en paradisisk lund
Med myrtnars, liljors, rosors sköna rund
<tab>Och söderns lif den snillrikt härmar
Men han som sådant underverk har gjort,
Och gör ännu i litet som i stort,
Till en gudinnas höga magt sig närmar.
</poem>

Drottningen hade hvilat sitt hufvud mot karmen
och lyssnat till sången. Snart hade hennes skiftande
tankar vexlat föremål, och behagliga minnen från
hennes barndomshem sväfvade fram för hennes syn, då
den åter inträdande tärnan anmälte:

»Hans höga nåde, Konung Erik

Blanka reste sig hastigt upp. Ett drag af oro
flög öfver hennes ansigte.                                   '

»Kommer han såsom min son,» sade hon till sig
sjelf, eller kommer han såsom sin faders medregent?

Den tjugo-åriga konungen inträdde. I Blankas
ögon röjde sig uttryck af modersstolthet vid åsynen af
hans vackra konungsliga gestalt; men då hon 
varseblef den allvarsamma, nästan dystra uppsyn, hvarmed
han såg sig omkring i gemaket och sist dröjde vid den
utländska sångaren, som qvarstod med zittran i sin
hand, kände hon sitt hjerta liksom sammandragas, och
de ord, som derifrån velat flyga till hennes läppar,
dogo bort, innan hon hunnit uttala dem.

Konung Erik frambar en ursäkt för sin gemål,
som ej var så i ordning efter den långa resan, att hon
kunnat infinna sig; han hade sjelf skyndat förut for
att helsa sin mor.

Fru de Longueville hade emellertid dragit sig
tillbaka och vinkat den afbrutne sångaren att aflägsna
sig. Moder och son voro så godt som allena.

»Min moder trifves väl uti sitt sydländska gemak,»
sade konung Erik och kysste hennes hand med en viss
högtidlighet. »Blanche af Namur har ej ännu efter
tjugo år kunnat öfvergifva sitt forna hemlands
yppighet — det vore dock lyckligt, om Sveriges drottning
kunde lära sig, om ej älska, likväl antaga sitt
fäderneslands seder och bruk.»

Vid de första orden hade Blanka sorgset
betraktat sin son; men vid de senare höjde hon stolt sitt
hufvud och drog handen tillbaka.

»Det är då sålunda du kommer till mig, min son!»
sade hon, »Men vet, konung Erik, att, om det också
har lyckats dig att rubba kronan på din faders
hufvud, skall du aldrig förmå Blanka att glömma, att
hon är din och landets drottning.»

Den unga konungen drog sig några steg tillbaka,
bugade sig djupt och sade allvarligt:

»Jag skall aldrig glömma, att drottningen är min
mor, liksom jag aldrig glömmer, att min mor är
drottning.


Blanka hade blifvit lugnare; hon satte sig ned
och inbjöd sin son att taga plats på den förgylda
armstolen derbredvid. Men hon fortfor att betrakta
honom.

Erik tog åter vördnadsfullt, dock kanske mera
vanligt än förra gången, hennes hand och sade.

»Må det förlåtas mig, om jag icke känner mig
hemmastadd i detta förtrollande gemak, som alltför
mycket påminner om den flandriska grefvedottrens
residens.»

»Grefvinnan Marie d'Artois, min moder, var konung
Ludvig VIII:s i Frankrike son sons dotter,» inföll hastigt
drottningen, »och hon förde således till det flandriska
grefve-residenset lika konungsliga anor, som
Folkungarne i Sverige berömma sig af, om de än ibland sig
fått räkna prinsessor ifrån Danmarks och Sveriges
gamla konungahus.»

»Tro mig, drottning,» fortsatte lugnt konung Erik,
»edra undersåtar och främst bland dem er son, skulle
hellre se eder i de gamla svenska kungasalarne.»

»Mina undersåtar!» upprepade Blanka bittert.
»Ibland denna fordrande, missnöjda skara räknar du
dig främst, Erik — jag tror dig; kände du dig vara
mig närmare än så, skulle du icke såsom nu vara en
främmande i din moders hem.»

Konungen tycktes låta de sista orden halka förbi
sitt öra.

»Ni misskänner ert folk,» sade han, »deras
fordringar röra ju egentligen obetydliga enskildheter.
Detta slösande lif, som föres vid hofvet, detta jägtande
efter nöjen och lustbarheter förblindar och förnöjer till
en tid; men öfverensstämmer icke i längden med
svenska sinnens allvar.»

son, begge under tystnad räckte hvarandra handen, då
i detsamma anmältes konung Håkans ankomst.

Men innan drottningen ens hann gifva ett svar,
hade Norges adertonårige konung med ynglingens hela
varma omfamnat sin mor.

Efter den första öfverraskningens glädje, hvaråt
den lifliga drottningen öfverlemnat sig, såg hon att
Erik tyst och mörk hade dragit sig tillbaka. Men
Håkan gick emot honom och räckte honom med en så
upprigtig glädje sin hand, att Eriks uppsyn
förändrades, och han besvarade vänligt sin brors helsning.

»Tack för sist på Kalmar slott, broder Erik!»
utropade han. »Jag förmodar, att min sköna svägerska
är med dig, så att jag äfven får tacka henne för eder
gemensamma gästvänlighet.»

»Du skall snart få se Beatrix, broder Håkan, och
höra, att äfven hon har ansett dig såsom en kär
gäst,» svarade Erik, bugade sig djupt för sin mor och
aflägsnade sig.

Blanka såg efter honom, utan att komma sig för
att uttala de ord, som sväfvade på hennes läppar;
men då han var borta, utbrast hon:

»Såsom en missnöjd anklagare kom han till mig,
såsom en främling går han ifrån mig! Men,» tillade
hon med hastig öfvergång ifrån sorg till glädje, »jag
har dock en son qvar i dig, min Håkan, din kärlek
gör mig rik nog!»

Håkan sköt armstolen tillbaka och satte sig
glädtigt på en guldbroderad dyna vid hennes fot.

»Det passar sig ej, att den som har sin plats på
Norges thron, skall sitta här, liksom fordom min lilla
son det gjorde,» sade hon skämtande och strök med
handen lockarna på hans hufvud.


»Ah Erik!» utbrast drottningen med blixtrande
ögon. »Du vill förmå mig att taga min hand ifrån
rikets styrelse, det vill säga, förmå mig att lemna den
vacklande Magnus åt sitt öde. Jag vet nog, att du,
Erik, är mera aktad och älskad i landet än den gode,
ehuru svage Magnus; men jag beklagar, att, då ett
barn valdes till sin faders medregent, detta barn, som
växte upp till en kraftfull och kunnig man, likväl lät
bedåra sig att blifva dessa regeringslystna herrars
redskap, då han vid sin faders sida kunnat blifva en
verklig konung.»

Icke heller nu lät den unge konungen förmärka,
huruvida han träffats af drottningens skarpa ord. Han
förklarade i korta, men vördnadsfulla ordalag, huru
han delade sin faders bekymmer öfver de missförstånd
och fientligheter som uppstått emellan dem; nämnde i
förbigående det allmänna missnöje, som herrskade emot
den mäktige gunstlingen, Hallands öfvermodige hertig,
Bengt Algotsson, och slutade med förklaringen, att
han kommit — för att med sin konungslige fader
uppgöra en förlikning och utbad sig drottningens
medverkan dertill.

Blanka hörde på honom med uppmärksamhet;
hennes inre hade derunder åter kommit i jemvigt, och
hon lofvade att efterkomma sin sons önskan och
tillställa ett fredssammanträde emellan de begge
konungarna och rikets herrar, der angelägenheterna kunde
ordnas och stridigheterna biläggas. Men sjelf var hon
icke tillfredsstäld.

Ehuru hon blifvit lugnare, kände hon sig på ett
besynnerligt sätt beherrskad af sin sons närvaro och
ur stånd att tala till honom, såsom hon hade velat,
hvarföre, när han rest sig upp för att gå, mor och

»Men du, min mor, med din klara blick, känner
då icke du huru farligt detta stöd är? Under de tre
år, han varit hertig öfver Finland, har han genom sin
styrelse derstädes förskaffat sig både adelns och
presternas hat, och i Halland klagas allmänt öfver de
förluster, han förorsakat kronan och riket.»  

»Jag vet, att han är hatad,» inföll drottningen,
»och att man tillviter honom åtskilligt; men huru han
kan anses hafva förorsakat riket och kronan förluster,
inser jag icke. Tvärtom har han bringat kronan
inkomster genom tullarnes förhöjning och då han i Lund,
under erkebiskop Jakobs frånvaro, indragit alla
erkebiskopsgodsen. Derigenom har han naturligtvis
förskaffat sig fiender både inom och utom landet. Det
är derföre af stor vigt, att han äfven indrages i
fredsförbundet, och jag önskar just, att du, min goda
Håkan, ville tala med Erik derom — att han åtminstone
utan hätskhet ville se honom.»

Konung Håkan reste sig upp och tog plats uti
armstolen.                              

»Förlåt, min dyra moder!» sade han och kysste
vördnadsfullt hennes ena hand, som han ännu
qvarhöll. »Jag hade icke bort störa vårt första
sammanträffande med att vidröra dessa statsangelägenheter;
men då jag nu en gång har gjort det, måste jag också
bedja er — om ni vill hoppas framgång af den
önskade freden emellan de stridande partierna — att
icke nämna Bengt Algotsson. Han är icke värdig den
nåd, ni hopar öfver honom; jag kan säga det nu; ty
jag känner honom bättre än förr — jag har besökt
honom i hans hem.»

Den unga konungen talade öppet och bestämdt,
men likväl så hjertligt, att drottningen ej blef sårad

»Din lilla son har lika litet växt bort ur ditt
hjerta, moder, som Norges medregent har rättighet till
platsen på sin faders tron,» svarade han gladt.

Drottningen böjde sig framåt och kysste den unga
konungens panna, under det en tår skimrade i
hennes öga.

»Hade Erik tänkt som du, Håkan, skulle ingen
tvedrägt hafva uppstått i Sverige,» suckade hon stilla.

Håkan qvarhöll emellertid smekande hennes
händer emellan sina, och sade med vänligt allvar:

»Hade Erik varit i Norge, skulle kanske också han
synts dig annorlunda, min mor. Der är ingen farlig
gunstling, som ger anledning till stridigheter och
missnöje.»

»Gunstling?» upprepade Blanka, och en lätt skugga
flög öfver hennes ansigte. »Hvad menar du dermed,
min Håkan?»

»I Norge råder icke den myndige man, som i
Sverige har att tacka — icke sin egen förtjenst och
duglighet — utan sin konungs och drottnings nåd för
all upphöjelse.»

En röd flamma sväfvade öfver drottningens panna.

»Hvem menar du, Håkan?» frågade hon nästan
bäfvande.

»Den hersklystne hertigen öfver Finland och
Halland, den öfvermodige Bengt Algotsson.»

»Också du, min son, anklagar honom,» sade hon
stilla, under det hennes kinder bleknade. »Också dig
har man velat inbilla dylika historier. Bengt
Algotsson är både hersklysten och öfvermodig, det medger
jag; han är dock nu en mäktig man och ett stöd för
konung Magnus — dertill har han kanske just
upphöjt honom.»

skulle blifva kungjord, föreslog drottningen, att han
företog en jagtresa till Upland, der han kunde taga
qvarter hos den aktade lagmannen Israel Birgersson
Brahe.

Helsande gladt, likasom då han kom, lemnade
den konungslige ynglingen sin moders gemak.

Också nu stod Blanka i tyst eftersinnande och
blickade efter sin bortgående son; men hennes ögon
strålade, hennes läppar logo. Först efter en stund
varseblef hon fru de Longueville, som stod helt nära.

»Nå Valerie,» utropade hon hastigt, »du har hört
oss — huru finner du min son? Är han icke vacker,
älskvärd och god?»

»Jo madame, han är verkligen en vacker konung
och en älskvärd son. Det måste vara en kamp utan
smärta att öfvervinnas af tvenne så kungliga söner.»

Drottningen bleknade.

»Konung Erik,» sade hon betänksamt, »hvad är
han väl? Är han icke redan sin faders herskare?»

»Han är en svensk Folkungason, madame, i strid
med egna fränder. Han är son af ert nuvarande
fädernesland, kall och orolig som stormen, trotsig och
allvarlig såsom furan i nordanskog och mörk lik
molnet, som drager deröfver — man känner sig nästan
öfvervunnen af hans stränga höghet.»

»Men också min glada Håkan är en son af vår
kalla nord,» yttrade drottningen småleende. »Då du
talar i dylika liknelser, måste du erkänna, att hans
håg och sinnen äro friska och vänliga som nordens
vårvindar.»

»Ja,» svarade Valerie skrattande, »när dessa
vänliga vindar komma ifrån södern, och vi kunna glömma,
hvar vi befinna oss.»

af hans ord, endast förvånad vid hans sista
förklaring. Men då han nu omtalade sin vistelse på
Rönneholm och hertigens beteende emot sin maka, samt huru
fru Ingeborg anropat drottningens beskydd, utropade
hon bestört:

»Den oförsigtige, öfvermodige Bengt! Om
Ingeborgs mägtige fränder, riksdrotses Karl Ulfsson och
Ehrengissle Sunesson, den stolte jarlen af Orkenöarna,
få kunskap härom, vore han ju förlorad!»

»Han måste upprätta, hvad han förbrutit emot
sin gemål,» yttrade Håkan. »Må han komma till
hofvet; men då skall han också medföra henne och visa
henne den aktning, henne tillkommer.»

»Han skall infinna sig med henne vid
sammanträdet, som bör ske redan nästa månad,» svarade
drottningen. »En lysande fest skall göra fredsförbundet
kunnigt för hela landet.»

Håkan talade nu vidare om sitt budskap till fru
Adelheid Sparre på Gröneborg.

»Jag känner henne,» sade drottningen, »denna
stolta fru har allt hitintills afhållit sig ifrån hofvet,
ehuru hon är enka efter vår gamle drots, Knut
Johnsson Blå, och syster till den nuvarande, den lärde herr
Karl. Men jag vet, att jag aldrig har kunnat vinna
henne ibland våra vänner, ehuru hon är för högsinnad
att tillhöra våra fiender.»

»Kanske den öfvergifna fru Ingeborg kan förmå
henne att komma hit,» sade Håkan, »för att vara
henne ett stöd, jag befarar, att hon behöfver ett sådant.»

»Min son! du måste söka vinna denna frus
bevågenhet; du skall inbjuda henne till vår fest.»

Konung Håkan svarade, att han ämnade sjelf resa
till Gröneborg. För att rätta anledningen dertill ej

<h2>V.</h2>

Orten omkring den urgamla upstaden Enköping
vid Mälaren var ännu vid medlet af fjortonde
århundradet beväxt med vacker skog, hvilken i senare tider
måste vika för att efterlemna fruktbärande slätter.
En half mil ifrån staden ligger den sedan gamla tider
kända Svinngarns eller S:t Sigfrids källa; äfven har
den blifvit kallad Korskällan, emedan man brukade
sätta ett träkors ned i vattnet, innan offrandet begynte.
Vid korsmessotiden föröfvades der många vidskepelser,
och detta sker ännu af allmogen deromkring, som i
stora skaror samlas här hvarje h. Trefaldighetsafton,
då folket vid solens nedgång och uppgång dricka af
helsovattnet, hvilket ännu i senare dagar anses vara
välgörande för hvarjehanda sjukdomar.

År 1356 syntes på vägen till Svinngarns källa
åtskilliga resande, dels gående och dels färdandes till
häst, omvexlande med herrefolk och allmoge. En och
annan pilgrim, hvars slitna skor vittnade om de långa
vägar, han tillryggalagt, syntes i vänligt samspråk med
andra vallfärdande, hvilkas bleka ansigten med from
andakt lyssnade till hvarje uppmuntran och
förhoppning på det undergörande vattnet. Midt uti den
högtidliga karavanen hade en tropp ungdom, hvars friska
kinder, glada ögon och raska gång öfverensstämde med
hvarandra, sällat sig tillsammans. Under glädtig sång

»Du skall då aldrig lära dig att älska Sverige,
min goda Valerie; du saknar vårt hemland och har
offrat det för min skull. Men du är nödvändig för
mitt hjerta; jag kan icke undvara dig!

»Jag skulle icke heller numera känna mig lycklig
skild ifrån dig, min drottning!» utropade Valerie.
»Min enda glädje vore att jaga sorgen ifrån din väg —
o att jag kunde det! Min herrliga Blanche var icke
skapad för bekymmer, förödmjukelser och smärta.»

»Jag är icke mera ung, min Valerie, och bör se
lifvet annorlunda. Jag vet, att det svenska folket med
ovilja ser våra festligheter — vårt oroliga, af
partistrider söndrade rike fordrar omtanke och verksamhet.»

»Men nu behöfver ni dock hvila, min drottning;
edra pulsar bränna — får nu Florian sluta sin afbrutna
sång?»

»Icke ännu, Valerie, jag har allvarsammare saker
att tänka på, att ordna innan min gemåls återkomst.»

»Kanske,» sade långsamt Valerie, »kanske bör den
stackars Florian icke mera synas här — han
misshagade ju konung Erik —»

En mörk rodnad flög öfver drottningens ansigte.

»Låt Florian komma in,» sade hon hastigt,
»kanske skall han kunna sjunga mitt arma hjerta till
åtminstone ett ögonblicks ro.»

Sångaren inträdde åter. Blanka intog sin plats i
hvilstolen, men hennes uppsyn afspeglade de orediga
tankar, som, jagande hvarandra, foro genom hennes
hufvud.

Florian sjöng:
<poem>
Hell nordens drottning! som med tankens magt
Du midt i vintern skapar sommarns prakt,
<tab>Du också skapar folkens lycka,
Der skön du står med spiran i din hand
Och sprider glädjens solsken kring ditt land,
Dig snillets och behagens kransar smycka.
</poem>

<table o c><td>————</table>



»Nå nå, gerna må hon för mig spela med sina
herrar,» medgaf hon, »bara intet landets ungdom taga
efter hennes lösa seder.

Gumman sade nu intet vidare; men då några
toner af den muntra sången åter ljödo genom skogen,
runkade hon på hufvudet och såg menande på den
gamle vallaremannen.

»Ett märkbart missnöje råder här i landet,» sade
halfhögt till sin granne en af de vallfärdande, som det
tycktes en främling på orten. »Landet synes dock ej
vara hvarken förtryckt eller utarmadt; de odlade
fälten tala om goda skördar, och folket ser välbehållet ut.»

»Det är icke heller folket, som klagar, eller har
skäl att klaga,» svarade en bonde, hvars frimodiga
uppsyn utvisade den gamla enkelheten, allvaret och
ihärdigheten, som utgjorde grunddraget hos den svenska
medeltidsbonden. »Vi äro på våra gårdar herrar öfver
vår slägt och vårt husfolk, men vi bekymra oss ej om
riket och dess styrelse; våra lagmän stå emellan oss
och öfverheten, och de sörja för landets rätt.»

»Men rådets och ädlingarnes myndighet,» återtog
den främmande, »har likväl ingripit i konungarnes rätt
och bildat ett parti, som snarare söndrar än utgör
medlare mellan konung och folk.»

»Jag är en olärd man,» svarade bonden, »men det
vet jag, att de förnämste ibland landets stora och
ädla slägter äro medlemmar af rådet och att de äro
af nytta för att motverka den kungliga magten, ehuru
skatterna, som de indrifva, äro för folket lika tryckande
som kungens. Men vi kunna dock reda oss dermed
och vi lita på våra lagmän.»

Hvarje samtal afbröts här af klockringningen ifrån
Svinngarns kyrka, som förkunnade 
gingo de, bärande qvistar och små pinnar
sammansatta till kors, hvarmed de ville utgrunda förborgade
ting, hvilka de små korsens sjunkande eller flytande
på vattnet skulle säga dem.

»Den lättsinniga ungdomen!» suckade en gumma.
»Der går nu hela denna skara i granna kläder och
sjungande såsom till ett gille — hvad säger ni derom,
fader vallareman?

»Visserligen kan så vara,» svarade pilgrimen,
»ungdom och allvar följas aldrig åt.»

»Det är väl seden nu för tiden, hå hå!» pustade
den gamla.

»Ah tyst vackert, ni mor Asruna,» inföll en
myndig röst, »ungdomens glada lust kan prisa och lofva
helgonen lika väl som de gamlas svårmodiga sinne.»

»Heliga Jungfru! Aldrig hörde man förr att de
heligas lof och pris bestod uti att bära kostbara
kläder med silfverspännen och sjunga verldsliga visor.»

»Prat! jag mins nog den tiden, då ni bar lika
granna spännen och rosiga hufvudkläden som edra
snälla syskondöttrar, Ingierd och Lisa, der de nu gå
som spelande lärkor och äro en glädje inför både
helgon och menniskor.»

»Hå hå,» suckade gumman, »sådant kommer ifrån
öfverheten — annat föredöme gaf vår högtsaliga
enkedrottning Helvig, jag mins nog, huru mild och enkel
hon var i sina seder — grannlåt har den nuvarande
drottningen fört med sig, och alla hennes gillen se'n
och främmande musikanter och spel —.»

»Håll!» ropade åter den myndiga rösten. »Bättre
visa kan ni sjunga under en vallfart, än att klandra
överheten och främst drottningen, som intet ondt har
gjort er, ni gamla Asruna.»


»Jag tror dock icke, Erik, att slöseriet, lyxen —
huru du vill kalla det vid vårt hof — kan jemföras
med den prakt och ståt, som utvecklades under vår
farfaders, den store Magnus' beprisade tid.»

»Det var en annan tid och andra förhållanden,
när skattkamrarne behöfde fyllas, gaf bonden gerna
sin skatt till den konung, som värnat hans hem och
satt lås för hans lada.»

»Och hvad hafva de nu att förebrå oss?»
utropade Blanka häftigt. »Har icke bondens rätt blifvit
skyddad i vår tid, hafva icke lagar för landets väl
blifvit utfärdade; har väl kyrkan något att beklaga
sig öfver?»

»Men folket känner icke edra sköna egenskaper,
som dölja sig under denna fåfängliga yta; de
främmande sederna, det för dem ännu okända språk, som
här oftast begagnas, är och förblir en skiljemur
emellan er och dem. Träd fram ur denna sköldborg, min
mor! Låt ert snille vara verksamt på ett sätt, som
det svenska folket förstår.»

»Du talar om en sköldborg, Erik, ack jag känner
allt förval, <i>hvilka</i> de äro som hafva bildat den
omkring mig — det är konungens eget råd, de store, de
nu magtegande i landet. Magnus kan icke sjelf
utgöra en fast punkt för sitt parti och åt detta gifva
styrka. Men jag ämnar icke vika ifrån hans sida,
huru man än må beskylla mig för hersklystnad.»

Konung Erik föll härvid något hastigt i talet:

»Ert snille, min mor, är mera verksamt och
vidtomfattande, än man har varit vand vid. Sveriges
drottningar hafva icke befattat sig med riksstyrelsen; de
hafva utvecklat sin verksamhet i de husliga dygdernas
krets, i välgörenhet och fromma stiftelser inom landet.»
Trefaldighetsaftonens ingångna sabbat. Hela karavanen stannade i
andägtig tystnad, då liksom i våra dagar landtmannen
blottade sitt hufvud, och mången from qvinna
sammanknäppte sina händer, hvilket bruk ännu efter
århundraden bibehållit sig vid heligsmatsringningen,
kanske ett minne ifrån katolska tiden. Derefter fortsatte
de vallfärdande åter sin väg, mera tysta än förut, och
den högtidliga stämningen varade ännu vid
framkomsten till källan. Ungdomsskaran hade åter börjat
sjunga, men genom deras muntra sång hördes
emellanåt en vemodigare klang, och ovisst var, om icke
ju närmare de kommo målet, någon fruktan blandade
sig med förhoppningarna, eller om det endast härledde
sig ifrån det egendomliga uttryck, som tillhör den
svenska folkvisan.

Under tiden hade en stor del resande slagit sig
ned, afbidande solnedgången, medan andra närmade
sig källan för att vara ibland de förste, som i den
betydelsefulla stunden skulle få del af helsovattnet.

Men landtfolket, som tycktes höra till trakten,
drog sig aktningsfullt tillbaka, då en prydlig karm,
dragen af tvenne sediga hästar, kom ifrån vägen och
körde in på platsen, der den stannade under ett par
lummiga ekar. Tvenne unga herrar till häst följde
densamma; de stego af, lemnande sina hästar till ett
par tjenare och gingo vidare.

»Se, herr Israel och fru Bengta!» sade en hvar,
då den vördnadsvärde Uplandslagmannen, Israel
Birgersson Brahe med sin ädla maka, fru Bengta Ferla,
vänligt helsade menigheten, der de sutto qvar i sin
karm under de skuggrika ekarna.

»Hvilka äro väl de unga herrarna, som så
frimodigt hemta upp vatten, innan tider blir?» frågade någon
bland de vallfärdande.



»De följde med lagmannens ifrån Marieborg,»
upplyste en annan.

»Den ene har mörka, men så glada ögon,»
hviskade en ung tärna.

»Den andres blå äro klara som ljusan dag,»
smålog en annan.

Allas uppmärksamhet togs nu i anspråk af några
nykommande. Det var ett intagande sällskap af unga
damer, som hastigt ilade fram på sina snöhvita
gångare, från hvilkas präktiga sadeltäcken de blå
Folkungalejonen framblickade. Främst syntes en ung qvinna
i ljusblå atlasklädnad med guldvirkadt bälte och en
fjäderhatt, som lätt sammanhöll hennes rika hår,
hvilket fladdrade i lösa lockar omkring hennes smidiga
gestalt. Hon stannade sin ystra fåle invid vägen till
källan, och alla hennes tärnor stannade äfven för att
lemna sina hästar åt den medföijande tjenarskaran.
Då varseblef hon det vördnadsvärda lagmansparet och
red derföre fram till deras karm.

»Jungfrun från Gröneborg! sade en hvar ibland
mängden, nickande åt hvarandra och beredde rum för
henne. 

»Vår unga valkyria kommer väl icke för att söka
helsa vid korskällan?» frågade herr Israel leende.

»Åh,» inföll godmodigt fru Bengta, »man behöfver
icke söka efter hvad man redan eger i så rikt mått,
som vår blomstrande Gunborg.»

»Det kunde dock vara bra att samla ett förråd
deraf — jag har ett så godt föredöme!» svarade den
unga jungfrun väl skämtande, men med en så varm 
och ödmjuk blick, då hon böjde sitt hufvud för de
gamla, att ett innerligt välbehag spridde sig öfver
deras anleten.

»Vi ha ännu icke efterfrågat, huru din moder,
vår ädla fränka, på Gröneborg befinner sig,» frågade
lagmannen artigt.

»Vår svärsons goda syster, Adelheid, hoppas jag
mår väl?» bifogade hans fru.

»Ack ja!» svarade Gunborg. »Min goda moder
är alltid frisk och glad, men — vill aldrig lemna sitt
hem.»

»Nå, Gröneborg är en behaglig fristad,» yttrade
lagmannen. »Gamle Ivar Blå inrättade allt väl både
för sig och sina efterkommande.»

»Solen börjar sjunka ned emot skogstopparna,»
anmärkte fru Bengta, litet orolig öfver den ystra
gångaren, som ifrigt tuggade sitt purpurbetsel.

»Det blir då tid att hemta det undergörande
vattnet,» skrattade Gunborg och framräckte sin hand till
afsked.

»Akta dig, barn!» förmanade den vänliga frun,
då hon såg gångaren skaka sitt lockiga hufvud. Men
lagmannen såg med lugnt småleende efter den
bortilande jungfrun, som under hästens ystra språng utan
möda förmådde honom att stanna; då hon lätt hoppade
ned på marken.

En af de unga herrarna hade emellertid smakat
på helsovattnet och lemnat platsen åt sin kamrat, då
begges blickar blefvo fängslade af den anlända
jungfruns åsyn.

Hon framträdde jemte sina tärnor och stannade
invid källan, väntande, att främlingarne skulle lemna
platsen; men desse drogo sig icke tillbaka, såsom seden
var. Den förstnämnde stod stilla, såsom hade en
underbar förtrollning bemägtigat sig honom; men i stället
hade den andre, som ännu icke druckit, hemtat nytt
vatten och han framträdde dermed till den väntande
jungfrun. Med en höfvisk bugning räckte han henne
vattenskopan med dess klara innehåll, som glittrade
mot aftonsolen.

Hon syntes icke förvånad; mottog skopan och
drack af vattnet, hvarefter hon räckte den till sina
tärnor. Sedan hvar och en af den leende skaran fört
drycken till sina läppar, tog jungfrun det nästan tomma
kärlet och återgaf det till främlingen. Hon slog
dervid upp sina lugna, klara ögon emot honom, likväl
utan att säga ett ord: men då hon såg, att äfven han
drack af det återstående vattnet, flög ett leende öfver
hennes läppar. Ännu en gång mötte hon hans blick
och med ett egendomligt behag böjde hon sitt hufvud
till en helsning, hvarefter hon vände sig om och
lemnade källan. De lifliga tärnorna skyndade efter henne.

Men den förstnämnde främlingen vaknade nu upp
ur sin förtrollning och skyndade fram; han fattade
gångarens tyglar och utsträckte med ridderlig artighet
handen, erbjudande henne sin hjelp. Likasom hon
hade emottagit drycken af den andre, lade hon nu helt
enkelt sin hand på främlingens och svingade sig snabbt
upp i sadeln, hvarefter hon lätt böjde sitt hufvud och
ilade hän. Tärnorna följde henne.

Den unga herrn vände sig nu till sin vän, som
kom till honom, der han stod qvar, såsom hade han
väntat, att jungfrun skulle se sig tillbaka.

»Du hade bättre lycka än jag, Torsten!» sade han
»Du fick en blick ur hennes undersköna ögon och ett
leende ifrån hennes läppar.»

»Efter du talar så, min konung, kan man ju anse,
att någon af hennes flygande lockar sände dig en
helsning,» svarade han, då emellan löfträden den hvita
gångaren syntes snabb ila bort med Folkungadottren,
hvars fladdrande hår förgyldes af den nedgående solens
sista strålar.

De vallfärdande strömmade nu till Korskällan;
men konung Håkan och Torsten Folkesson egnade
deråt föga uppmärksamhet.

<table o c><td>————</table>

På Marieborgs slott, det nuvarande Haga i
Svingarns socken, hade den norske konungen med sitt
sällskap tagit qvarter, der det forna riksrådet, numera
lagmannen i Upländerna Israel Birgersson Brahe till
Finsta och hans husfru Bengta Ferla på det bästa
välkomnat honom. Enligt sin gästs önskan, sände
lagmannen efter några dagars förlopp budskap till
Gröneborg, att konung Håkan af Norge jemte sin
frände, junker Torsten Folkesson Minnisköld, ämnade
följande dag besöka fru Adelheid Sparre, och sände
hon det svar, att hans nåde var välkommen med sin
frände, och skulle hon vid middagstid vara redo att
emottaga dem.

Den unga konungen hade emellertid upptagits ett
par dagar med jagtens förströelser, och talade öppet
med Torsten om möjligheten att under sina ströftåg
få återse jungfrun från Gröneborg; men alltsedan mötet
vid Korskällan hade ingen af dem sett henne. Likväl
tycktes icke ännu förhoppningen derom vara uppgifven,
då aftonen före det tillämnade besöket hos fru
Adelheid jagtsällskapet närmade sig trakten af Gröneborg.

Håkan hade med sin vän genom en hastig ridt
skiljt sig ifrån sitt öfriga följe och red nu sakta genom
skogen. Den adertonårige konungens skämtsamma
lynne blef mera allvarligt, då han började tala om sin
moder, den lifliga drottningen, som med sitt varma,
rastlösa sinne var verksam för de sinas väl, ehuru
missförstådd af hans äldre broder, Erik.

»Emellan mig och drottningen är allt godt,»
tillade Håkan, »likasom du, Torsten, väl förstod din
moder, den ädla fru Hildigund. Hon var syskonbarn
med min far, och jag mins ifrån min barndom, huru
mina föräldrar högt värderade henne; äfven jag har
ett kärt minne af den älskvärda hertiginnan ifrån den
tid, jag såsom gosse tillbringade en sommar på det
vackra Sjöö.»

»Det var en glad tid!» utropade Torsten lifligt.
»Min mor var då solen och glädjen på Sjöö.»

»Det var då, Torsten, vår vänskap befästades och
den har varit oss trogen sedan dess — jag skulle
gerna lefva om den tiden ännu.»

»Det är annorlunda nu, min konung; jag har ju
på tvenne år ej återsett den gamla fäderneborgen.»

»Ja, visserligen skall der vara olika nu mot förr,
och jag undrar alls icke på, att herr Folke efter sin
makas bortgång öfvergaf både hem och fädernesland.
Hvad dig angår, Torsten, blef min vänskap till freds
stäld, då du, i stället att följa din far till utlandet,
dröjde hos mig i Norge.»

»Jag tror, att min far hellre var ensam med sina
minnen,» svarade Torsten, »och han trodde sjelf, att
vistelsen i södra landet, der han tillbragt en del af
sin barndom, skulle vara honom helsosam.»

»Och hertigen, din fader, insåg huru rätt jag hade,
att den nordiska luften passade bättre ditt unga sinne,
Torsten, och jag är tacksam, att du dröjde hos mig.
Du var alltid min bästa barndomsvän — låt oss pröfva
på, huru länge vi hålla tillsammans; du måste lofva
att blifva mig trofast!»

Han utsträckte härvid sin hand, fästande på
vännen en halft skämtsam, halft allvarlig blick. Torsten
lade sin hand i hans och svarade utan betänkande:

»För dig, min konung, vill jag offra allt, utom
min ridderliga ära!»

I detta ögonblick hördes ett prasslande ljud ifrån
den täta granskogen, och en stor, tungvingad fogel
rusade upp ifrån sitt undangömda bo.

De begge vännerna sågo begge öfverraskade upp
emot fogeln, som med sina gråa vingar slog ett par
kretsar öfver deras hufvuden och försvann derefter
mellan barrträden.

»Vi störde den stackars ugglan med våra
stortaliga ord,» yttrade Håkan med en viss betänksamhet,
»och den olycksbådande fogeln ville kanske varna dig
för ett förhastadt löfte, min ungdomsvän. Du får icke
lofva för mycket, ty hvad du lofvar, det vet jag att
du håller. Kanske,» tillade han, återgående till sitt
sorglösa lynne, »kanske väntar dig ett prof förr än du
anar det — få se om du låter mig blifva den offrande.»

»Då skulle din egen vänskap, konung Håkan,
bättre bestå profvet, än min.»

»Nå, vi få se, huru ödet delar emellan oss. Du,
Torsten, har redan en fördel vunnen, då du fick gifva
den sköna Folkungajungfrun en dryck af Korskällans
undergörande vatten. Men derföre lyster mig just att
strida om henne.»

»Det blir ingalunda ett prof på vår vänskap,»
svarade Torsten i samma skämtsamma ton.

»Och hvarföre? Tror du väl, att den stolta
ungmön skall försmå min hyllning?»


»Om jag förstår henne rätt, skall hon icke fästa
något afseende vid en konungs hyllning.»

»Men jag vill tro, alt den skulle bäst anstå henne.»

Torsten skakade på hufvudet och svarade allvarsamt:

»Folkungadottren skall försmå ditt hjertas
hyllning, min konung, derföre att du icke derjemte kan
bjuda henne din hand och din krona.»

Det skämtsamma uttrycket försvann ifrån Håkans
ansigte.

»Jag vill dock våga försöket,» sade han med den
honom egna bestämda tonen; men tillade derefter
leende: »du sviker icke min vänskap, hvad än må hända,
Torsten, det vet jag.»

Vägen hade nu fört dem ur skogen nära stranden
af Hagaviken. Framför dem syntes Borgön, eller den
af allmogen så kallade Knapholmen, hvaröfver reste
sig Gröneborgs slott och fäste, fordom bebodt af Ivar
Blå sjelf och nu tillhörigt hans sonsons enka efter
dennes andra gifte, fru Adelheid Ulfsdotter Sparre och
hennes dotter Gunborg Folkunge. Ännu efter fem
gångna århundraden qvarstår på Borgön en del af
sjelfva muren, likasom på flera ställen i trakten finnas
lemningar efter borgar och vallar, som menas hafva
varit uppförda, af Ivar Blå's bröder. Sjelf bodde han
i stillhet ibland dem, nöjd att med sitt myndiga ord
utvälja Birger Jarls unga son, som syntes honom
bättre än han sjelf passa för den lediga 
konungatronen, derigenom befästande Folkungaslägten på tronen.

Trött af dagens jagt, ville den unga konungen
göra en tur på sjön i den vackra Hagaviken, och då
hans folk nu hade upphunnit honom, tillsade han den
att anskaffa en båt. Detta lät sig likväl göra endast
ifrån den närbelägna fiskarstugan, men ehuru 
anspråkslös den lilla farkosten än var, antog konungen den
med gladt mod och begaf sig jemte Torsten ut på sjön,
sedan han låtit en tjenare dröja för att ro dem, och
hans öfriga följe fick rida i förväg till Marieborg.

Snart hade de öfver den lugna viken hunnit nära
Gröneborgsholmen, hvars fäste reste sig högt öfver
dem, då de färdades omkring vallen för att komma ut
på den öppna Svinngarnsfjärden. Här blåste vinden
friskare, och en segelslup syntes på afstånd, styrande
sin kurs emot Borgön.

Den lätta slupen ilade framåt med hvita segel och
purpurröda flaggor; sjelfva masten var rikt förgyld,
och allt tågvirke var purpurfärgadt. Ifrån förstäfven
höjde sig en gyllene grip med utsträckta vingar,
vittnande om, att han tillhörde den mäktiga och rika
Gröneborgsslägten. Då slupen kom närmare,
igenkändes jungfrun på Gröneborg, stödjande sin ena hand
emot gripens hufvud och med den andra gifvande
tecken åt styrmannen. En hatt med smala brätten,
endast prydd af en hög örnfjäder, sammanhöll de
fladdrande lockarna, hvilka äfven nu tycktes förgylda
af aftonsolen. Vid hennes sida stod en af hennes
tärnor, som lekande böjde sig ned öfver relingen och
upphemtade åt henne en hvit näckros, som jungfrun
fäste i sitt perlvirkade bälte.

»Torsten,» sade hastigt den unga konungen, »tror
du icke, att Norges drottningkrona skulle passa
Folkungadottrens sköna hufvud?»

Torsten svarade intet; han trodde sig märka, att
Håkans ord blifvit af vinden förda till jungfrun,
emedan hon vände sig om och varseblef de roende. Ovisst
kunde vara, om hon igenkände främlingarna ifrån
Korskällan och sjelf helsade dem, eller om det endast
var vinden, som fylde seglen, då gripen böjde sitt
hufvud, såsom hade han besvarat deras helsning.

Då jungfruns smidiga gestalt följde båtens
gungande rörelser, föll näckrosen ur hennes bälte ned i
vattnet, der den af vågorna fördes vidare. Torsten
böjde sig hastigt ned och upphemtade rosen, samt
räckte den åt konung Håkan, som förnöjd emottog
blomman, höjde den i luften, med handen helsande
jungfrun.

Ett uttryck af förvåning flög härvid öfver hennes
ansigte; hon vände sig hastigt till tärnan och utbrast:

»Hvem är då denne, som gifver rosen till en
annan?» En rodnad flammade på hennes kinder, och
vinden skakade seglen så hastigt, att hela den lätta
farkosten kom ur sin rigtning, lutande åt sidan. Men
jungfrun såg sig hastigt om, lossade sjelf det fladdrande
seglet, och gripen i förstäfven höjde åter sitt hufvud,
ilande stolt förbi, omkring vallen af Gröneborgs fäste.

De begge ynglingarna sutto en stund tysta, och
tjenaren fick efter behag ro dem tillbaka till stranden,
der de väntande hästarna snart förde dem till Marieberg.

<table o c><td>————</table>

<h2>VI.</h2>

Konung Håkan hade iklädt sig en praktfull drägt
med sin furstliga skarlakans-kappa, då han med ett
talrikt följe af riddare och svenner begaf sig till
Gröneborg.

Vid ankomsten till stranden låg redan väntande
en roddbåt, en såkallad »snäcka», af dyrbart träslag
med samma gyllene grip, som tillhörde
Gröneborgsslägten. Fru Adelheid hade sändt densamma för att
hemta hennes kunglige gäst. På den andra stranden
brygga stod borgfogden herr Peder Urne för att
emottaga honom. Ifrån bryggan allt upp till slottstrappan
stod vid hvardera sidan en rad af tjenare, alla i
präktiga drägter, och öfverst på trappan hushofmästaren,
hvilken jemte den gamle Urne införde konungen i
borgen.

I midten af riddarsalen stod fru Adelheid sjelf
med sin dotter Gunborg, omgifven af tärnor. Fru
Adelheid bar en högröd atlasklädning med rikt
guldbroderi, hvit ringkrage och en konstrikt arbetad
spetshufva. Den adertonåriga Gunborgs drägt af
himmelsblått sindal, rikt smyckad med hvita perlor,
öfverensstämde med Folkungadottrens högblå ögon och blonda
hår, hvilket i dag ej fladdrade i lösa lockar, utan
sammanviradt i rika flätor slöt sin krans omkring
hennes hufvud.

Med mild värdighet helsade fru Adelheid den
konungslige ynglingen och förde honom till högsätet, en
karmstol af silfver, hvars ryggstöd utgjordes af
ornamenter, bildande slägtens sköldmärke.

Håkan intog dock icke denna utmärkta plats; han
satte sig helt enkelt och med det honom egna behaget
på en stol vid fru Adelheids sida. Den allvarsamma
värdinnan fäste härvid en forskande, men välvillig
blick på den unga konungens vackra ansigte; men då
denne förestälde henne sin frände och vän, Torsten
Folkesson, lät hon sina ögon länge och med kanske
mera välbehag dröja på den unga junkerns höga
gestalt, blå ögon och klara panna.


»Då jag i mina yngre år besökte Sko kloster,»
sade hon, »såg jag der en ung klosterjungfru, som man
då endast kände under namnet Hildigund — hon blef
sedermera Folke Magnussons maka och er moder,
junker Torsten; var mig välkommen, unga frände!»

»Hvarje påminnelse om min moder är mig dyrbar
— också hennes minne har jag att tacka för eder
välvilja, ädla fru!» svarade Torston med en vördsam
bugning.

Under tiden hade konung Håkan, som med
beundrande blickar betraktat Gunborg, vändt sig till henne.
Han märkte, att hon hade varseblifvit näckrosen, som
han bar på sitt bröst, omslingrad af ordenskedjan med
tillhörande englahufvuden, och att ett leende dervid
sväfvat på hennes läppar, då hon med en snabb,
nästan frågande blick vände sig mot Torsten. Men
Håkan ville qvarhålla hennes uppmärksamhet och sade
med den blandning af allvar och skämt, som tillhöra
ynglingaåldern:

»Om jag någonsin återsänder er denna hvita
näckros, ädla jungfru, innebär det en bön, som ni måste
bevilja Norges konung.»

Gunborg smålog äfven nu, men böjde endast sitt
hufvud till svar.

»Ni skall då icke neka min bön — jag har ert ord
derpå,» tillade Håkan väl skämtsamt, men med sin
bestämda ton.

En purpursky flög öfver Gunborgs ansigte.

»Norges konung eger icke att befalla öfver Sveriges
folk,» sade hon leende och drog sig ett steg tillbaka.

»Det var icke heller en befallning; det var en bön
som den svenska Folkungadottren täcktes hörsamma,»
svarade Håkan och förde hastigt, dock med all höfvisk
artighet, hennes hand till sina läppar, samt vände sig
åter till fru Adelheid.

Han framförde nu helsningar ifrån drottningen,
jemte inbjudning till hoffesten i Augusti på Stockholms
slott, der drottning Blanka ville högtidligen fira
återföreningen emellan sin gemål och sin son, konung Erik,
som genom partistrider varit skilda ifrån hvarandra.

Fru Adelheid, som med uppmärksamhet hade följt
hans lifliga framställning, såg nu på honom med en
viss förvåning.

»Hvartill skulle min närvaro vid detta högtidliga
tillfälle vara gagnelig?» frågade hon. »Konungaborgen
är obekant för mig, likasom jag der för alla skulle
vara främmande.»

»Fru Adelheid Sparres ädla namn,» svarade
Håkan, »kan ju icke vara främmande på en ort, der
eder make, Knut Johnsson Blå, var ibland konungens
mäktigaste rådsherrar, liksom er broder, den lärde Karl
Ulfsson, nu är min faders drots och förnämste
rådgifvare.»

Fru Adelheid skakade på hufvudet.

»Detta kommer dock icke mig till godo,» svarade
hon. Men då Håkan talade om sitt besök på
Rönneholm hos hertig Bengt och beskref sitt sammanträffande
med fru Ingeborg, lyssnade hon med lifligt deltagande
och emottog brefvet, som hon genomläste med innerlig
rörelse. Håkan framstälde nu vidare drottningens
förslag att rycka Ingeborg ur sin fångenskap genom att
anbefalla Bengt Algotsson att föra sin gemål till
hofvet, der han måste visa sig med henne inför de
församlade anförvandterna.

»Om jag rätt känner den myndige herr Bengt,»
invände fru Adelheid, »lärer han föga bry sig om, att
efterkomma en föreskrift, som strider mot hans egna
intressen.»

»Men drottningen skall icke antaga ett nekande
svar, om också hertigen skulle våga det,» utropade
konung Håkan.

»Och den arma Ingeborg,» återtog fru Adelheid,
van, som hon är, att foga sig efter hans vilja, huru
skulle hon kunna lemna hemmet utan sin makes
medgifvande?»

»En tioårig, ovärdig behandling har upplyst
hertiginnan,» inföll Håkan lifligt, »ty ett misstag var det,
då denna ädla qvinna trodde sitt vara fäst vid en
man, som så litet förtjenat det.»

»Denne man har dock varit hennes make; jag
känner Ingeborg bättre än ni, min unga konung. Hon
har haft mod att bära förödmjukelsen af en ovärdig
fångenskap, men — bringes hon att uppträda emot
Bengt Algotsson för att återfordra sina rättigheter,
fruktar jag, att modet skulle svika henne.»

»Men hertigen skall icke våga att längre förneka
henne!» utropade konung Håkan med blixtrande ögon.

»Måhända är Bengt Algotsson klokare, än jag tror
honom vara, och gifver med sig,» svarade fru
Adelheid. »Jag skall emellertid infinna mig vid hofvet,
emedan jag vet, att om Ingeborg kommer, hon
behöfver ett stöd, och för att bistå min syster vill jag med
tacksamhet emottaga drottningens inbjudning.»

Den unge konungen tog vördnadsfullt fru
Adelheids hand och förde den till sina läppar; derefter
började han tala om andra ämnen. Under den artiga
uppmärksamhet han egnade henne, flög hans blick
oförmärkt till ett af salens fönster, der Torsten stod i
lifligt samspråk med Gunborg. Men det föreföll, 
åtminstone på afstånd, som vore det endast artigheten
mot en gäst, som föranledde henne att hålla honom
sällskap, och Håkan trodde sig förstå, att den stolta
jungfrun lät Torsten få umgälla sin förseelse att hafva
bortlemnat hennes ros åt en annan, om det också var
hans konung. Men Torsten syntes glad och lugn,
såsom hade hennes köld icke oroat honom.

De begge unga dröjde emellertid qvar vid det
öppna fönstret, hvarifrån de kunde öfverskåda
Mälarfjärden med dess vackra stränder, Den sköna
jungfrun hade verkligen, såsom det föreföll konung Håkan,
med en viss kylig uppmärksamhet samtalat med
junkern; men då denne började förtälja om Norges natur,
som tycktes vara henne helt obekant, om Ringerikes
pittoreska utseende, om fjordarnas och de höga fjellens
högtidliga skönhet och den vänliga Tistedalens leende
behag, visade hon ett varmare intresse. Kanske kände
hon sig till och med mera bekant; allt nog, då han
tystnade nickade Gunborg gladt och sade skämtsamt
med en obeskriflig mjukhet i röst och väsen:

»Jag står i skuld hos eder, min frände — jag har
icke ännu tackat er för helsovattnet vid Korskällan.
Ni var frikostig som i de gamla patriarkernas tid och
tilldelade mig och hela mitt sällskap af den
undergörande drycken.»

»Jag vore mer än belönad, ädla jungfru,» svarade
Torsten, »om jag vågade tro, att den underbara
källans vatten, som också räcktes mig af er hand, hade
samma betydelse, som den helsodryck patriarkens
tjenare erhöll i Österlanden.»

Gunborg svarade intet, men fäste på honom sina
klara ögon, såg derefter hastigt bort till konung Håkan,
då hon återsände dem till Torsten varseblef hon mellan
guldbanden på hans broderade vapenrock ett
omsorgsfullt inviradt näckrosblad. Då flög en rosensky öfver
hennes ansigte.

Fru Adelheid inbjöd nu sina gäster till måltiden

<table o c><td>————</table>

Följande dag, ehuru solen lyste ifrån molnfri
himmel och friska vindar spelade öfver Mälarens bölja
satt Gunborg stilla hemma på sin kammare i det höga
loftet, som väl var illa skyddadt af borgens fäste, men
emnade en så mycket friare utsigt öfver dess gröna
vallar. Hon var ensam med en tärna och arbetade
vid sybågen.

Men Gunborg sömmade icke med vanlig flit,
handen fick ofta hvila stilla på guldblommorna, och hennes
blickar flögo utåt Mälarens friska vatten.

»Hvad menade han?» frågade hon sig sjelf; men
fann på denna sin fråga intet svar, som tillfredsstälde
henne. Tärnan böljade sjunga en visa:

<tab>»Stolts jungfrun hon sömmar på fältbindel blå —

Då reste sig Gunborg hastigt upp och lade sin
hand på tärnans axel.

»Var tyst, min Tyri!» sade hon vemodigt. »Eller
snarare, sjung en gladare sång!»

»Den visan handlar ju om riddar Tord,» sade
Tyri, »och om hans bedrifter i heliga landet.»

»Ja, må han der dröja länge — ännu länge!»

»Ack, det är ju hela tre månader ännu, tills den
ädle riddaren kommer åter; det fattas ännu många
blommor på hans bälte.»

»Tyst, flicka! Riddar Tord var min faders och
min moders vän, och faders och moders vilja gjorde
honom till min brudgum — Gunborgs vilja har man
icke frågat,

Tyri lät icke afskräcka sig af jungfruns allvar.

»Så långt jag kan minnas tillbaka,» sade hon,
»har ju Gunborg älskat herr Tord — alltifrån
barndomen var han er bäste, er älskade vän; hvem mins
icke huru glad ni alltid skyndade till hans möte.»

»Då jag var barn, älskade jag min faders vän,»
afbröt Gunborg; »såsom sådan skall jag alltid
emottaga honom.»

»Och jag,» sade Tyri misslynt, »som tänkte, att ni
skulle bli så glad, då herr Tord efter sex långa års
frånvaro kommer åter såsom er brudgum, och alla
fester, som här då skulle bli — den stackars, stackars
riddaren!»

Gunborg gick fram till tärnan, lade händerna om
hennes hufvud och kysste hennes panna.

»Var glad, lilla Tyri,» sade hon vänligt. »Kanske
allt blir annorlunda, blir bra igen, då han kommer åter;
jag kan ej veta det ännu.» Hon satte sig åter ned vid
sybågen, men snart fick arbetet hvila; hon slog upp
fönstret och lät den friska vinden strömma in; derefter
tog hon sin luta och började spela. Tyri blef alltid
glad då jungfrun spelade, men aldrig hade hon hört
vackrare toner klinga genom den tysta kammaren.
Tärnan glömde sitt arbete och hela den oro, som nyss
gripit henne; hon hade aldrig förr hört så underbara
toner som dessa, hvilka jungfrun nu lockade ur sin luta.
Tyri steg upp, gick med tysta steg fram till fönstret
och smög sina armar om jungfruns lif, men då hon
lutade sitt hufvud emot henne, varseblef hon en båt, som
gled fram nedanför vallen. Tvenne män i jägardrägter
sutto deri tysta, såsom lyssnande till de ifrån det höga
loftet klingande tonerna.

»Se riddaren ifrån Korskällan,» hviskade Tyri,
»och kungen, den vackra kungen!»

Då lade Gunborg lutan ifrån sig och återvände
tyst och stilla till sitt arbete.

<table o c><td>————</table>

</chapter>

<chapter name="ANDRA BOKEN. Hertiginnan af Halland.">

<h1>ANDRA BOKEN.</h1>

<h2><sc>Hertiginnan af Halland.</sc></h2>

<table o l>
<td c>————
<td><tab>
<td><poem>
Allt hvad som syns af högsta vigt
For dessa vanliga, som sig så visa tycka:
Eröfringar och prål, och tidsfördrif och lycka —
Allt har du gifvit för din pligt.
<tab><tab><tab><tab><tab><sc>Wallin.</sc>
</poem>
<td><tab>
<td c>————
</table>



<h2>I.</h2>

Uti sitt ensliga hem i Rönneholms torn satt fru
Ingeborg ensam med sin tärna, den trogna Elsa. Det
var likväl icke numera den öfvergifna hertiginnan, som
endast hade haft tröst uti sitt harpospel och i
näktergalens sång. Igenom de öppna fönstren strömmade
sommarluften ren och balsamisk; men dit lockades icke
som förr hennes blickar. De friska blommorna,
hvarmed Elsa hade prydt hennes gemak, förmådde lika
litet tilldraga sig hennes uppmärksamhet. Med
nyvaknad ungdomsliflighet betraktade hon några smycken,
som lågo utbredda på hennes spegelbord, och hon lät
tärnan ordna sitt långa, blonda hår på det mest
konstrika sätt och roade sig sedan att deröfver fästa de
skimrande ädelstenarna. Emellanåt kastade hon äfven
en blick på den himmelsblå manteln, som låg utbredd
öfver karmstolen.

»Är jag icke lycklig nu, Elsa?» frågade hon i sin
glada förtjusning. »Jag får åter komma ut i den
friska, fria verlden; jag får återse mina älskade
anförvandter — jag skall icke längre vara en fånge i min
gemåls hem.»

»Ännu är ändå ers nåde nästan såsom en fånge,»
sade Elsa, som icke tycktes fullt dela sin matmoders
glädje.


»Åh, flicka, ej kan det nedstämma mig, att icke
ännu få komma ut i luften — jag har den ju i rikt
mått genom de öppna fönstren — jag har så mycket
att tänka på, att de veckorna, som min gemål vill att
jag skall dröja qvar här, gå snart nog. Han har ju
lofvat att föra mig till Stockholm, och han har skickat
mig dessa dyrbara saker — jag bör icke vara otålig,
då jag nu ser att han vill mitt väl, vill kanske
godtgöra sina förseelser emot mig.»

»Jag tycker dock,» sade Elsa, »att, om det vore
hertigens mening att godtgöra hvad han har förbrutit
emot ers nåde, skulle han icke skicka sin kammarsven
med befallning, att fru hertiginnan skall göra sig redo
att följa med på hans resa. Om han icke ville
besvära sig sjelf med att gå den smala trappan hitupp i
tornet, kunde han dock bedja sin fru komma ned och
på ett höfviskt sätt tala om, huru han ämnar ställa
det — om det verkligen är hans allvar att föra sin
hertiginna till hofvet.»

En fin rodnad flög öfver Ingeborgs ansigte.

»Det är så lång tid tillbaka, sedan han på sådant
sätt tilltalade mig, att han väl sjelf har förgätit det,»
svarade hon saktmodigt. »Du är också alltid
tvifvelsam, min snälla Elsa. Väl vet jag, att jag ingenting
mera är för hans hjerta, utan att allt detta sker
endast för det yttre anseendets skull, men — så hård
kan han dock icke vara att nu endast gyckla med mig,
eller att icke hålla hvad han lofvat.»

Elsa svarade intet härpå; men snart såg äfven
hon glad ut då hennes arbete var färdigt och
hertiginnan sjelf med ett nästan barnsligt behag log åt sin
egen ungdomliga fägring. Nu flög Elsa efter den blå
manteln och lade den öfver hennes axlar, då den späda

gestalten med en så älskvärd och ädel höghet uppbar
densamma, att flickan ovilkorligt böjde sig ned och
kysste fållen af hennes furstliga mantel.

»Du skulle icke passa illa vid hofvet, lilla Elsa,»
sade hertiginnan skrattande. »Men dit kan du dock
icke få följa mig — vid hofvet gälla icke hjertats och
förståndets egenskaper för att få inträde, utan endast
rangens.»

»Så högt ha aldrig mina tankar flugit,» svarade
Elsa. »Annars vill jag nog följa min älskade fru öfver
hela verlden.»

»Till hofvet har icke heller jag någonsin längtat,»
återtog Ingeborg. »Jag har också aldrig varit der och
är just rädd att komma dit — jag som är så främmande
för alla. Tag nu af mig manteln, kära Elsa; icke är
det likväl denna fåfänglighet, som gör min stora glädje
utan det kärleksfulla brefvet ifrån min syster Adelheid,
som vill komma mig till mötes med sin dotter
Gunborg, gör mig så lycklig. Jag skall ock få återse min
käre broder Karl, som för mig varit i faders ställe —
det gläder mig, att jag ej har blifvit så mycket
förändrad, att mina fränder kunna tro mig hafva lidit
under dessa många år, och att de således skola känna
igen mig. Sjelfva drottningens bref är så vänligt; se, Elsa,
det är endast några rader, men huru älskvärdt hon
uttrycker sig, hon är så god! Jag har inte sett henne
mera än en gång — det var på min bröllopsdag — jag
tyckte hon såg så strängt på mig då, men jag var ju
bara ett barn på femton år — och jag var verkligen
rädd för den stolta drottningen, huru behagfull hon
än var.»

Här afbröts hertiginnan i sitt tal genom ljudet af
röster, som hördes nedifrån slottsplanen; och tärnan,
som skyndade till fönstret, sade, att det var hertigen
sjelf, som hemkom, jemte sin broder, riddar Knut,
hvilken troligen hade mött honom på vägen; ty Elsa
viste, att riddaren väntades hem ifrån hufvudstaden.

»Jag vill dock nu se Bengt!» utropade fru
Ingeborg hastigt. »Jag har icke kunnat se honom på långa
år — icke sedan den tid han blef sa hård emot mig.»

Glömmande, att hon ännu bar det furstliga
diademet på sitt hufvud, begaf hon sig till den öppna
torngluggen, hvarifrån hon kunde skåda ned på planen, der
de begge bröderna qvarstannat i lifligt samspråk med
hvarandra.

»Är detta verkligen han!» utbrast Ingeborg
upprörd. »Hans sköna mörka lockar hafva hunnit gråna;
hans stämma, som kunde tala ett glödande
kärleksspråk, har blifvit så sträng. — Ack, Elsa, han är nu
visst vred; huru skall det nu blifva!»

Riddar Knut kastade, kanske af en händelse, sin
blick upp till tornet och varseblef Ingeborg.

»Men se då, Bengt, din hertiginna är redan i
ordning — du har dock lofvat henne att få resa,» hördes
tydligt hans medlande röst. Men innan Bengt
Algotson hann se upp till tornet, hade Ingeborg dragit sig
tillbaka. Rösterna tystnade nu, och herrarna hade
troligen begifvit sig in uti slottet.

Det dröjde dock ej länge, förrän steg hördes uti
torntrappan, och Elsa skyndade till den yttre dörren.

I ångestfull aning hade Ingeborg ryckt diademet
ur sitt hår och dragit sig bort till gemakets aflägsna
sida, der hon stannade, med handen pressad mot sitt
klappande hjerta.

Genom den öppnade dörren inträdde emellertid
kammarsvennen Fridolf, kastade i förbiväg en sorgsen
blick på den frågande Elsa och steg inom dörren till
det inre rummet, der han vördsamt bugade sig och sade:

»Hans höga nåde, min herre, låter helsa, att han
finner bäst vara, att fru hertiginnan blifver hemmavid
för sin sjukdoms skull — hertigen reser derföre ensam
till Stockholm.»

Intet ljud hördes ifrån Ingeborgs bleka läppar,
hvarföre kammarsvennen, djupt bugande, återvände till
det yttre rummet, då han, vänligt nickande åt den
vackra Elsa, ämnade gå derifrån. Men hon grep
hastigt om hans arm och frågade:

»Hvad vill detta säga, Fridolf? Nog var jag säker
att han icke skulle hålla sitt ord — men har något
inträffat?»

»Hertigen väntar, min goda Elsa,» svarade han
oroligt. Men hon släppte icke hans arm.

»Så säg då, goda Fridolf! Skynda er — min
stackars fru väntar på mig.»

»Jag tror, att riddar Knut hemförde underrättelser
ifrån Stockholm, som icke behagade hertigen.»

»Hvad? Ni vet det nog, Fridolf!»

»Jag hörde väl några ord,» medgaf han, gifvande
vika för den bönfallande flickan. »Konung Erik och
riksdrotset Karl lära icke vilja medgifva hertigens
närvaro vid det stora förbundssammanträdet.»

»Nå, vidare?»

»Hans nåde är förtörnad och vill väl utkräfva
hämd på sin stackars fru, som är syster till drotset.
Han tänker likväl sjelf infinna sig, oaktadt de höga
herrarnas ovilja.»

»Är det bara ett uppskof med hertiginnans resa,
eller skulle han verkligen vilja narra henne?»



»Jag tror — jag fruktar det! Jag är befald att
ordna allt till hertigens resa, redan i morgon.»

»Så res då!» sade Elsa hastigt. »Vi kunna väl
också resa. Men kom ihåg, Fridolf, när ni kommer
till Stockholm, gå genast till konung Håkan eller
junkern, som var med honom här, och säg dem
alltsammans; de skola nog bistå hertiginnan.»

Kammarsvennen nickade betydelsefullt och gick;
Elsa stängde dörren efter honom.

»Om hon bara hade mod, stackars fru Ingeborg,»
suckade hon och skyndade in till sin fru.

Ingeborg stod ännu tyst och stilla, under det några
röda flammor flögo öfver hennes bleka kinder. Då hon
fick se Elsa, såg hon på henne ångestfullt och förde
handen till sitt hufvud.

»Jag är icke sjuk, Elsa,» sade hon ifrigt. »Dessa
förflutna tio år syntes mig nyss såsom en dröm; denna
hastiga glädje att få återse mina älskade anförvandter
tycktes mig vara sanning — men hvilketdera var väl
en dröm?»

Den raska flickan qväfde en frambrytande tår och
sade öfvertygande:

»Ni är frisk, kära, älskade fru! Det ena är lika
litet en dröm som det andra. Snart skall ers nåde
kunna vara redo att resa.»

Hertiginnan skakade på hufvudet och såg sig
omkring.

»Tag bort dessa saker, Elsa!» utropade hon häftigt.
»Skynda dig — det plågar mig att se dem.»

Flickan började plocka tillsammans de kringspridda
smyckena; men sade derunder:

»Ers nåde ämnar då icke resa härifrån?»


»Hvad tänker du på, Elsa? Huru vore det möjligt
att strida emot <i>hans</i> vilja?»

»När hertigen har rest, tänker ers nåde ändå dröja
qvar här i tornet? — Det kunde bli länge nog.»

Ingeborg sänkte sorgset sitt hufvud.

»Det kännes hårdare nu,» sade hon, »sedan jag
fick hoppet att träffa mina fränder, har min längtan
efter dem vaknat, lika med längtan efter friheten.»

Vid åsynen af hertiginnans stilla sorg, blef Elsa
utom sig; hon kastade sig till hennes fötter och kysste
hennes händer.

»Misströsta icke så, min dyra, älskade, höga fru!»
bad hon. »Det måste blifva annorlunda, den grymma
hertigen skall icke längre få martera er. Jag vet att
drotset, er höga broder, nu är hertigens fiende — vänd
er till honom, han skall beskydda er.»

»Just derför att min broder är min gemåls fiende,
kan jag icke fly till honom. Du förstår icke, Elsa,
att det då skulle blifva en öppen strid emellan dem
och att den striden kunde blifva farlig — min broders
lif får icke offras för min skull.»

»Men denna strid kan nu icke längre undvikas,»
sade Elsa och steg upp, torkande tårarna ur sina
klara, kloka ögon. »Edra anförvandter vänta ju eders
nåde, och då ni icke kommer skola de helt visst ej
låta saken bero, utan börja en strid, som kanske blir
fruktansvärdare, än om ni sjelf vore hos dem.»

»Du kan hafva rätt deruti, min lilla Elsa,»
svarade Ingeborg betänksamt och satte sig ned på
närmaste stol. »Jag borde kanske göra ännu ett försök
— det kännes nog hårdt — men jag vill likväl skrifva
till hertigen härom och ... bedja honom besinna detta
innan han förnekar sitt löfte till mig.»


»Bedja honom,» upprepade Elsa sakta, såsom för
sig sjelf; »när hörde väl han på en menniskas bön!»

»Jag skall dock göra det,» sade Ingeborg beslutsamt.

Hon hade icke på många år skrifvit till sin gemål,
och det kostade henne stor möda, innan hon förmådde
börja sitt bref. Men slutligen, sedan hon i lugna
ordalag förestält honom sina mäktiga anförvandters
misshag, då han icke enligt löfte infann sig, bad hon
honom besinna, att de deraf kunde förstå, att hon
verkligen var hans förorättade maka; och derefter började
hennes hjerta svalla öfver i rörande, varma böner, att
om han också ej ville erkänna henne såsom sin gemål,
likväl återgifva henne friheten, om hon lofvade att
glömma all den oförrätt, hon lidit.

Det var sent på aftonen, då Ingeborg slutade sin
skrifvelse, och hon sände Elsa att sjelf lemna den till
hertigen. Det dröjde ej länge, förrän flickan återkom
och förtäljde att hans nåde emottagit den, der han satt
vid spelbordet med sin broder; men att han befalt
henne att genast återvända till sin fru.

Långt inpå natten satt Ingeborg väntande invid
sitt fönster, men intet budskap hördes komma med
svar på hennes bref; förgäfves bad tärnan henne gå
till hvila; hon satt der ännu med sömnlösa ögon när
morgonljusningen inbröt. Då hördes lif och rörelse i
slottet, och snart syntes hertigen sjelf jemte sin broder,
några flera herrar, svenner och tjenare, begifva sig
utför kullen till den nedre gårdsplanen, der hästarna
väntade för att föra dem ifrån Rönneholm.

»Nu reser hertigen till Stockholm,» sade Elsa, som
stod stilla vid den tysta hertiginnans sida.

»Jag är åter en fånge — en arm fånge!» utbrast
Ingeborg, och hennes hufvud sjönk ned emot den hårda
fönsterkarmen. Men tärnan tog sakta hennes hufvud
och lade det smekande emot sitt bröst; då började
tårarna strömma öfver Ingeborgs kinder, mildrande 
hennes smärta.

»Jag är dock icke öfvergifven, icke ensam, då jag
har dig, min trogna Elsa,» sade hon, »dig skall man
ej kunna röfva ifrån mig, såsom man gjorde med den
hvita storken.»

»Hör, näktergalen sjunger så gladt,» hviskade
tärnan, då den spelande sångfogeln från en gren i
bokträdet lät sina drillar ila genom morgonluften.

<table o c><td>————</table>

Åtskilliga veckor förflöto, och Juli hade redan
utbredt sin högsommarfärg öfver bokarnas ljusgröna
blad, men ännu hade icke den unga tärnan i
Rönneholms torn förlorat hoppet om sin matmoders befrielse.
Vid den första morgongryningen smög hon sig uppföre
trappan för att ifrån tornets högsta glugg kunna skåda
utåt hafvet, och ändtligen syntes en seglare i
Skelderviken styra kurs emot sjelfva Luntertun. Flickan
skyndade ned och begaf sig med snabba steg öfver
bron till den lilla staden, ifrån hvars strand hon snart
kunde se lotsbåten, som raskt roddes inåt Rönneån af
Elsas fader, den gamle Ola Böcker. Uti den
främmande herrn trodde hon sig igenkänna junkern, hvilken
på våren hade åtföljt konung Håkan ifrån Norge.

Medförande några skogsblommor, som hon plockat
utmed vägen, ilade hon tillbaka och ehuru tidigt det
ännu var på morgonen, gick hon sakta in till den
hvilande hertiginnan.

Uppvaknad ur en orolig slummer, mötte Ingeborg
med förvåning tärnans glada ögon och såg den varma
färgen på hennes kinder.


»Stå upp, ers nåde,» bad hon, »frihetens dag har
verkligen kommit — redan i dag kunna vi få lemna
Rönneholm.»

»Du har dina förhoppningar, du, min snälla Elsa,»
sade hertiginnan, vemodigt leende. »Godt är, så länge
du kan behålla dem.»

»Icke förhoppningar allenast, ers nåde, utan
visshet,» svarade Elsa ifrigt. »Jag har sett min far komma
roende med junkern, som var här då näktergalen
återkom till bokträdet.»

Nu tycktes hertiginnan förstå henne och hon reste
sig upp. Också inom henne vaknade en förhoppning,
men liksom fruktande att uttala hvad som sväfvade
för hennes tankar, lät hon under tystnad den ifriga
tärnan fullborda hennes klädsel. Knappt var den
likväl ordnad, förrän hon sjelf skyndade fram till fönstret
och varseblef i detsamma Torsten Folkesson, som
skyndsamt steg uppför kullen. Hon vände sig då
tillbaka och vinkade åt tärnan att gå ned emot honom.

Snart återkom Elsa med junker Torsten, som
verkligen medförde bref ifrån drottningen sjelf,
innehållande en befallning till hertiginnan af Halland att
infinna sig vid hofvet till den snart stundande festen.
Konung Håkan hade sändt sin frände, Torsten
Folkesson för att säkert och skyndsamt ledsaga henne.

Ingeborg tvekade icke ett ögonblick att lyda den
kungliga befallningen.

»Jag är redo att följa eder, ädle junker,» sade hon
och ville derefter framställa några frågor, men hennes
läppar darrade af en så häftig rörelse, att hon endast
räckte honom sin hand, hvilken Torsten vördnadsfullt
kysste, hvarpå han framförde muntliga
välkomsthälsningar ifrån drottning Blanka, konung Håkan och
hennes broder, riksdrotset Karl Ulfsson. Drottningen
hade sändt sitt eget fartyg, en snabbseglande snäcka,
för att föra hertiginnan till Stockholm.

Elsa, som varseblef sin frus upprörda tillstånd,
frambar en kappa, hvarmed hon omsvepte hennes späda
lemmar och bad henne gå före med junkern, Elsa
skulle snart skaffa en tjenare och medföra sakerna.

Ingeborg lät, utan att yttra ett ord, föra sig af
Torsten, som med all omsorg ledsagade henne utföre
den branta stentrappan.

»Kanske jag går denna väg för sista gången,» sade
Ingeborg såsom för sig sjelf. »Huru skall väl allt
vara, då jag återser Rönneholm,»

»Fru Adelheid Sparre,» yttrade Torsten, »önskar,
att ers nåde ville besöka henne på Gröneborg.»

»Jag får se, huruvida min gemål tillåter det,»
svarade hastigt hertiginnan, men rodnade dervid och
förblef derefter tyst, under det hon vid Torstens hand
gick stilla utför kullen, utan att ens se sig tillbaka.

Gubben Ola hade, med en glad föreställning om
hvem den förnäma junkern skulle hemta ifrån
Rönneholm, under sin väntan prydt båten med qvistar af bok
och björk, bildande en grönskande sal, der nu Torsten
ordnade en beqväm plats för hertiginnan. Den gamle
Ola hade all möda att icke röja sin glädje, då
verkligen fru Ingeborgs lätta fot vidrörde hans båt, och han
sjelf skulle få föra henne ifrån ett hem, der han med
så mycken grämelse hört hennes klagande strängaspel,
men då nu Elsa kom, lätt som vinden och nickade åt
fadren, då hon hoppade ner i båten, kommo gubben
Olas kraftiga åror i gång, och den grönskande
farkosten ilade snabb öfver Rönneåns spegel, liksom
beledsagad af foglarnas glada qvitter ifrån strandens löfkronor.

Junker Torsten, som såg, huru färgen skiftade på
hertiginnans ansigte, under det hennes ögon hvilade på
vattenspegeln, insåg, att hon helst ville vara ostörd,
och han sysselsatte sig derföre med att beskåda några
hjortar, hvilka lugnt gingo betande uti alskogen, men
nu begåfvo sig till åstranden, liksom nyfiket höjande
sina bekrönta hufvuden. De syntes vara de enda
varelser, som beskådade hertiginnans afresa.

Den damle Ola Böcker hade så gerna velat få
betrakta hertiginnan, då han tyckte sig allt mera
igenkänna de fagra ungdomliga dragen; men ehuru mildt
hennes ansigte än var, förstod äfven han att icke ens
med en blick störa henne. Han talade icke heller med
Elsa, men de glada ögonkast far och dotter vexlade,
visade huru väl de förstodo hvarandra.

Men då den bleka hertiginnan, ledsagad af junker
Torsten och sin tärna, hade lemnat lotsbåten och
befann sig på det kungliga fartygets däck, tycktes hon
med ett djupt andedrag låta en suck af qval och smärta
flyga hän öfver sina läppar, och hon höjde hufvudet
med en liksom frigjord blick mot det blånande hafvet.
Derefter såg hon sig tillbaka, nickade vänligt åt den
bortroende lotsen och sände en afskedsblick mot det
försvinnande Rönneholms torn.

<table o c><td>————</table>

<h1>II.</h1>

Konung Magnus och drottning Blanka hade till
fredsförbundet inbjudit alla rikets förnämligaste herrar
med deras fruar. Ifrån Upland och Södermanland 
infunno sig ej många, men ifrån Söderhalland, Skåne
och Östergötland kommo de talrikt, slutande sig till
konung Erik, såsom ville de visa honom större
anseende än hans fader.

Främst bland rikets mägtige herrar framstodo på
konung Magnus' sida: riksdrotset Karl Ulfsson Sparre
till Tofta, hvilken på mödernet härstammade ifrån den
gamla erikska konungaätten och på sin tid känd för
Sveriges bäst boklärde man, »i sju bokliga konster och
alla lagar». Dernäst hans svärfader, Uplandslagmannen
Israel Birgersson Brahe till Finsta, förut tillhörande
konungens råd, samt herr Karls morbroder, Ehrengissle
Sunesson Båth, jarl af Orkenöarna och således
egentligen tillhörande Norge, men genom gifte i en stor
svensk slägt, lagmannen Birger Perssons, förenad med
Sverige. Till konung Eriks män kunde räknas:
lagmannen i Östergötland, förre riksrådet Magnus Knutsson
Blå till Aspenäs, drotset Nils Turesson och Sten
Bengtsson, en klok och mägtig man uti rådet. Af de
andlige stodo på konung Magnus' sida: erkebiskop
Peter, känd för sina fromma stiftelser och den för sitt
kall nitälskande biskop Sigmund i Strengnäs, samt den
likaledes för sin verksamhet i kyrkan kände biskopen
i Vesterås, Magnus Eskilsson. Men på konung Eriks
sida utmärkte sig biskop Nils i Linköping, om hvilken
man sade att han »till örlig satte allt sitt sinne».
Den för sina kunskaper och verksamhet berömde biskop
Tomas i Vexiö, samt den allvarlige, för kyrkan
nitälskande biskop Hemming i Åbo, som för sitt missnöje
med Bengt Algotssons styrelse i Finland ådragit sig
konung Magnus' misshag och för närvarande öfvergått
till konung Eriks parti.


Förslag till förbundsvilkoren uppgjordes, deri riket
fördelades i tvenne delar. Magnus afstod till sin son
Erik: Skåne med Hven, Bleking, Lister, Söderhalland,
Östergötland, Kalmar fögderi, Varens, Njurding,
Visingsö och Småland med undantag af Finheden, samt
alla Österländerne med slott, borgar och alla
tillhörigheter. Allt det öfriga af Svea rike jemte Finland,
förbehöll sig Magnus, och skulle begge konungarna i
besittning häraf ömsesidigt försvara hvarandra. Ett slags
öfver-domsrätt i svårare mål förbehölls dock konung
Magnus. Ingen af konungarna skulle dock inblanda
sig i den andras styrelse. Efter flera enskilda
stadganden, afslutades förbundsakten med förklaringar å
ömse sidor, att all tvedrägt skulle vara fullkomligt
bilagd, och den underskrefs af begge konungarna och
deras drottningar samt bekräftades af biskoparna och
riksråden.

Konung Magnus hade försökt att i förlikningen
äfven inbegripa Bengt Algotsson; men det lyckades
icke. Han måste till och med slutligen medgifva, att
Bengt uteslöts ifrån sjelfva underhandlingarna och ej
en gång tilläts att närvara vid den högtidliga
sammankomsten, då underskrifterna skedde. Med stor
grämelse erfor drottning Blanka den hittills så mägtige
gunstlingens uteslutande ur förlikningsförbundet och
förutsåg derigenom hans stundande fall; men den
medlande Håkan hade öfverbevisat henne om begge
partiernas hätskhet emot honom och lyckats förmå sin
moder att inse faran af att sjelf använda sin
återstående magt för att söka rädda honom.

Bengt Algotsson sjelf var ursinnig, men
qvardröjde likväl för att med sin närvaro vid de
festligheter, som derefter skulle följa, uppträda med all den
glans, som honom ännu i det yttre tillkom, och liksom
dermed öfverskyla sitt nederlag.

<table o c><td>————</table>

Vid Ingeborgs ankomst till Stockholm flög hennes
öga med en blandning af fruktan och väntan öfver
kretsen af de anförvandter, som mötte henne redan på
stranden. Bengt Algotsson var dock icke ibland dem.
Liksom bedragen af en hemlig förhoppning, smög en
smärtsam oro genom hennes inre, men försvann dock
åter, då den deltagande fru Adelheid och den
varmhjertade Gunborg kärleksfullt omfamnade henne.

»Ack,» utropade Ingeborg i glad hänförelse, »jag
är ju såsom en till hemlandet återkommen flykting —
det förefaller mig, liksom om jag ifrån en lång, lång
resa nu först kom hem!» Med en viss fruktan såg
hon härvid upp mot den stränga drots Karl, men snart
hvilade hennes hufvud mot hans bröst, och hon kände
sig omsluten af hans armar.

»Var då välkommen hem, min syster!» sade han
mildt. »Vi hafva allt för länge saknat dig.»

Åter såg Ingeborg upp emot honom.

»O min broder,» sade hon bedjande, »måtte min
ankomst endast medföra frid.»

»Det beror icke på oss allena,» svarade Karl
Ulfsson med en mörk blick. »Vi få se, huru Bengt
Algotsson kommer att förhålla sig. Men derom skola
vi icke nu tala, min syster, utan hvad dig sjelf rör
och vår glädje att återse vår lilla Ingeborg, såsom
hade endast några få år förflutit, sedan vi förlorade dig.»

»Då jag ser vår kära Ingeborg,» yttrade fru
Adelheid med en innerlig förnöjelse, »tyckes äfven mig, att
denna tid varit mindre lång, än jag kunnat ana.»


»Den har dock varit lång nog, sedan jag såg min
älskade syster Adelheid,» svarade Ingeborg, qväfvande
en suck, men tillade gladt leende på Gunborg, »jag
minnes min systers dotter såsom ett älskvärdt barn,
som i sina glada lekar gerna tog sin tillflykt till mig
— nu ser jag henne framför mig, såsom vore det nu
jag, som ber om hennes skydd och kärlek.» Och
Ingeborgs armar omslingrade Gunborg, under det begges
långa, blonda hår slöte sig om hvarandra liksom ett
föreningsband.

»Se min vänlige ledsagare,» sade Ingeborg derefter,
räckande handen åt Torsten, »det är genom honom,
jag redan på förhand lärde känna min Gunborg under
vårt samspråk om mina kära anförvandter, likasom
jag utan hans uppmuntran kanske hade blifvit modlös
och fruktande för hvad som här kunde möta mig.»

Hertiginnans kinder bleknade, under det hon
talade, och hon såg sig åter oroligt omkring, till dess
blicken stannade på systern.

»Bengt känner väl min ankomst?» frågade hon
sakta. Men fru Adelheid lemnade henne i det samma
ett bref ifrån drottningen, hvaruti hon förklarade, att
hon sjelf underrättat hertig Bengt om hans gemåls
ankomst. Lugnad härvid medföljde Ingeborg till sin
systers hem.

Fru Adelheid sände nu bud till hertigen med
underrättelse om fru Ingeborgs ankomst och inbjöd honom
att komma för att helsa sin maka. Bengt Algotsson
tackade för inbjudningen, men förklarade icke vidare,
när han ämnade komma.

I strid mellan en hemlig förhoppning och orolig
fruktan såg Ingeborg dagen förflyta, utan att Bengt
infann sig. Fru Adelheid och Gunborg sökte förströ
henne med tal om morgondagens fest på kungliga
slottet; men ehuru Ingeborg erfor en obeskriflig känsla af
hemfrid uti sin vänliga omgifning, kunde hon icke dölja
den ångestfulla bäfvan, som emellanåt betog henne
vid tanken på den kommande morgondagen.

<table o c><td>————</table>

En talrik och lysande samling hade infunnit sig
uti konungaborgens stora festsal för att med lika
mycken glans som glädje helsa de återförenade
konungarna.

Sedan alla voro församlade, anlände först de begge
konungabröderna, Erik och Håkan; den förre
medförande sin gemål, Beatrix af Brandenburg, och
intogo under högtidliga helsningar sina platser i de
förgylda stolarna på estraden för de kungliga, der den
milda Beatrix föreföll såsom ett föreningsband emellan
de till sitt yttre så olika bröderna, den allvarlige Erik
och den sorglöse Håkan.

Nära de kungliga personerna på sjelfva estraden
hade hertiginnan af Halland erhållit plats; men den
förgylda stolen bredvid henne stod tom, ty ännu hade
icke hertigen anländt. I sista stunden fåfängt
väntande sin gemål, måste slutligen Ingeborg inträda
ensam, endast ledsagad af Torsten Folkesson, såsom
hennes riddarsven, och åtföljd af fru Adelheid Sparre,
som med sin dotter Gunborg hade sin plats främst
bland de inbjudna damerna. Alltemellanåt syntes
Ingeborgs blickar med blyg rädsla sväfva öfver den
lysande kretsen, fåfängt liksom sökanda ett stöd för sin
fruktan. Men nu inträdde konung Magnus och
drottning Blanka.


Magnus framträdde med gladt ansigte, såsom hade
han med de flydda ungdomsåren äfven bortlagt de
konungsliga bekymmerna, som likväl tidigt nog hade
fårat hans panna. Han syntes nu med lättrogen
förhoppning blicka mot en väntande framtids frid och
lycka.

Blanka åter sökte förgäfves att vid sitt inträde
dölja sin oro och sina bekymmer. Men då hon
möttes af den talrika samling undersåtar, som
vördnadsfullt helsade henne, lifligt uttryckande sin glädje öfver
försoningen emellan hennes gemål och son, intogs äfven
hon af nyväckta förhoppningar. Hon helsade derföre
med allt det behag, som kom hvar och en att glömma
sitt missnöje med de utländska sederna, då hon hade
för dagen aflagt alla fransyska färger och uppträdde
med den allvarliga prakt, som höfdes en svensk
drottning.

Genom Blankas inre flögo hastigt de senare årens
sorger bort såsom en dröm, och tanken på en bättre
kommande tid genomträngde henne. Men i detsamma
föll blicken ned på hennes armring, och hon varseblef
att en perla hade fallit bort ur det betydelsefulla smycket,
som sammanhöll den. En aningsfull bäfvan
genomilade henne dervid, men hon kände allas blickar hvila
på sig och småleende, ehuru med blekare kinder,
intog hon sin stol.

Sedan de kungliga personerna intagit sina platser
förblef hela den lysande kretsen af såväl herrar som
damer stående, för att efter rang framträda och med
vördsamma bugningar framställa sina lyckönskningar.

Hertiginnan af Halland hade äfven rest sig, men
då hon såg herrarne först begifva sig till sina fruar
för att medföra dem, såg hon åter ångestfullt på den
tomma stolen vid sin sida och stod rådvill och
förlägen. Hon såg derefter frågande på fru Adelheid och
hugnades af hennes talande blick, då i det samma
hennes broder, riksdrotset Karl Ulfsson, stod framför
henne. Hastigt lade hon nu sin hand i hans och följde
honom. I sin förvirring sökte hon dock att fullgöra
helsningen för de kungliga och träffades af
drottningens vänliga, uppmuntrande leende. Drotsen
återförde henne derefter till sin plats, men stannade nu
qvar, stående vid hennes sida och samtalande med
henne.

Torsten hade med uppmärksamhet följt
hertiginnans rörelser och såg, huru hon under sitt samtal med
brodren allt emellanåt kastade en väntande blick utåt
salen. Äfven Gunborgs blickar följde henne med
deltagande, men det hände likväl, att Folkungajungfruns
varma högblå ögon lätt skymdes af ett förbisväfvande
moln, då den allvarsamme junkern, såsom hon tyckte,
med allt varmare hängifvenhet följde skiftningen på
Ingeborgs fina genomskinliga kinder.

Det dröjde om, innan hela samlingen hade hunnit
efter fullbordade välönskningar åter komma i ordning,
då en lysande grupp af herrar inträdde i salen.

Det var Bengt Algotsson i sin furstliga drägt,
åtföljd af flera riddersmän, som drogo allas blickar
till sig. Inom sig harmsen öfver den ovilja,
rådsherrarna bevisat honom, gick han framåt med stolt
hållning, då han varseblef Ingeborg och stannade, på ett
underbart sätt gripen af hennes åsyn.

Hon bar den blåa manteln, hvilken med sina fina
guldstjernor i den rika belysningen, glimmade såsom
en stjernhimmel, och öfver hennes hufvud glänste det
furstliga diademet. Hennes ansigte, som han under
så många år nästan hade förgätit, egde ännu det milda
behag, som fordom hade tjusat honom, och han gjorde
en rörelse såsom för att skynda fram till henne. Men
den lysande omgifningen påminte honom hastigt, att
det var på andras befallning, hon hade kommit hit,
liksom för att trotsa honom, och han träffades
derjemte af hennes stolta fränders åsyn. Riksdrotsen
Karl Ulfsson och Ehrengissle Jarl stodo begge vid
hennes sida. Båda hade uppträdt såsom hans
motståndare i rådet, och han betogs af en vild glädje att
kunna genast hämnas detta genom att offentligen inför
dem förödmjuka deras fränka.

Redan långt borta i salen och först af alla, hade
emellertid Ingeborg igenkänt sin make.

Den furstliga drägten hade hon icke sett honom
bära sedan deras bröllopsdag, och ehuru på afstånd
mötte henne då han stannat för att betrakta henne,
hans mörka ögon, som uti den rika belysningen syntes
henne brinna med dess forna fängslande eld, under det
åsynen af hans gråa hår rörde henne. De flydda årens
qval och smärtor sjönko bort, och hon nästan ville ila
till hans möte; men en vänlig hand hvilade varnande
på hennes arm och återförde henne till besinning. Hon
satt stilla, i andlös bäfvan, väntande hvad som skulle
komma.

Bengt Algotsson, som ett ögonblick varit nära
att gifva vika för en varmare hågkomst vid Ingeborgs
åsyn, upprätade åter sin höga gestalt och gick stolt
framåt. Han helsade de begge konungarne och
drottningarna, men gick derefter förbi riksdrotsen och
kastade icke ens en blick vidare på den bleknande
Ingeborg.

Han hörde henne upprepa hans namn, men ehuru
den välkända stämman underbart klang genom hans
inre, bekämpade han sin känsla och gick henne lugnt
förbi.

Hela samlingen tycktes följa honom med
uppmärksamhet. Flera hördes ropa: »Hertiginnan har fallit i
vanmakt!»                                                           

Bengt Algotsson kastade nu en blick ditåt; men
han såg endast Karl Ulfssons mulna panna och
blixtrarne i den mörke jarlens ögon, hvarefter han
aflägsnade sig.

Den sanslösa hertiginnan hvilade i Gunborgs
armar, och drottning Blanka sände sina tärnor att
bistå henne. Men så snart hon hade återvaknat till
medvetande, tog drots Karl sin systers hand och
ledsagade henne ur festsalen. Ingeborgs tärnor och
junker Torsten följde dem.

I detsamma började dansmusiken. Konung
Magnus dansade med drottning Beatrix; konung Erik
dansade icke, han samtalade med sin moder.

Då efter en stund Torsten Folkesson inträdde i
danssalen, såg han med orolig aning, huru Norges
vackra konung förde Folkungadottren uti dansens
hvirflar.

<table o c><td>————</table>

<h2>III.</h2>

Följande dag begärde fru Adelheid Sparre jemte
sin dotter företräde hos drottning Blanka, som, ehuru
hon var upptagen af samtal med den norska
konungen och hans vän, likväl genast tog emot dem.
Torsten ville draga sig tillbaka, men Håkan tillvinkade
honom att dröja qvar.


Drottningen emottog dem med den hänförande
vänlighet, som aldrig förfelade att intaga och behaga,
men fru Adelheid lät icke märka det intryck, hon
härvid ovilkorligen erfor. Helt enkelt förklarade den
gamla frun, att hennes dotter vid gårdagens fest hade
funnit en perla af sällsynt utseende, som man trodde
tillhöra drottningen.

»Ah, den förlorade perlan ur min armring!»
utropade Blanka och såg med välbehag på Gunborg, som,
ehuru hon icke knäböjde, då hon lemnade perlan,
likväl i hela sitt väsen uttryckte en så varm beundran,
att drottningen dervid smålog.

»Det gläder mig,» sade hon, »att den återfunna
perlan räckes mig af en så vänlig hand! tag derföre
min tacksamhet, unga fränka! Se min son,» tillade
hon vändande sig till Håkan, »du känner den gamle
astrologens förutsägelser om denna min armring: hvar
och en, som kommer i beröring med den ringen, skall
på ett hemlighetsfullt sätt inverka på mitt eller de
minas öden. Nog tror du väl, att denna älskvärda
flicka skall bringa oss välgång?»

»Min dyra moder,» svarade Håkan gladt och kysste
ömt hennes hand, »om vi efter vårt behag få tolka
armringens betydelse, skall visst den återfunna perlan
gifva glans åt den enda ädelsten, som ännu är dunkel
i eder krona.»

Drottningen tog ett steg tillbaka.

»Hvilken ädelsten menar du, min son?» frågade
hon hastigt.

»Den som skulle blifva den skönaste af dem alla,»
svarade han och fäste på Gunborg en svärmande blick:
»den som förenar hjertan och slägter, som gifver lifvet
värma och smyckar vår bana med rosor — den
ädelstenens namn är kärlek!»

»Kärlek —» upprepade drottningen och såg nästan
häpnande på sin son, hvars ögon med en besynnerlig
eld ännu hvilade på Folkungadottren. »Mitt folks
kärlek,» tillade Blanka med återtagen fattning, »ja i
sanning, unga flicka, kunde du bringa mig den
ädelstenens glans, ville jag kalla dig min goda engel.»

En hög rodnad flammade på Gunborgs ansigte,
och hon nästan knäböjde, då hon svarade:

»Den ädelstenen skall skönast belysas af edra
egenskaper, höga drottning!»

Ett leende, Blanche af Namurs förtrollande
leende sväfvade öfver hennes ansigte, då hon kysste
Gunborgs panna, under det hon vänligt uppreste henne.
Derefter vände hon sig till fru Adelheid.

De begge mödrarna förstodo hvarandra, begge
kände de aningen af ett kärlekens föreningsband
emellan deras barn; men ett sådant band skulle de begge
bekämpa. Drottningen hade andra och högre planer
för sin kunglige son, och Folkungafrun ville icke se
den stolta ättens enda dotter på en plats, vore det
också en tron, der man kunde ringakta henne. Med
några artiga ord räckte drottning Blanka henne sin
hand, och fru Adelheid emottog den med en djup
bugning, hvarefter hon med en viss högtidlighet drog sig
tillbaka med sin dotter.

Men ännu tvenne andra funnos der, som på ett
besynnerligt sätt blifvit träffade af den unga
konungens betecknande ord. Gunborg erfor en plågsam
känsla, såsom hade ett hemlighetsfullt band smugit
fängslande omkring hennes outredda framtidsdrömmar.
Och Torsten som kanske tydligast af dem alla trodde
sig förstå Håkans ord och den höga färg de
framkallade på Gunborgs ansigte, kände endast klart en
brinnande önskan att vara långt derifrån.

Konung Håkan ledsagade emellertid fru Adelheid
och hennes dotter till den yttre försalen.

<table o c><td>————</table>

Till den festmiddag, som följde dagen efter
lyckönskningsfesten, voro inbjudna såväl representanterna
af rikets förnäma slägter, som hufvudstadens förnämste
borgare för att på samma gång bevittna
fredsförbundet och sjelfva utgöra en förening af de skilda
partierna. Genom alla kretsar spridde sig ryktet om
hertigens af Halland uteslutande vid
förbundshandlingarnas upprättande, men hans närvaro på kongliga slottet
skulle åtminstone till en del hafva vederlagt detsamma,
om icke hans uppförande mot gemålen åter vändt allas
uppmärksamhet på honom och förökat den ovilja, som
redan förut var allmän emot den mägtige gunstlingen.
Också denna dag infann sig hertigen med ett så stort
följe, som möjligen kunde åstadkommas af hans
återstående vänner och anhängare. Hans uppsyn lät dock
icke förmärka, att han kände orsaken hvarföre platsen
omkring honom, hvar han framgick, blef så rymlig,
utan syntes han antaga det såsom ett erkännande
uttryck af hans höga rang. Den myndiga jarlen
Ehrengissle Sunesson tycktes hafva svårt att qväfva sin
vrede, som vid Bengt Algotssons åsyn blixtrade fram
ur hans hotfulla blickar, men den lugne drots Karl
gick hertigen förbi utan att ens bevärdiga honom med
en blick.


Sjelfva konung Magnus varseblef det allmänna
missnöjet med Bengt Algotsson; han var dock så
upptagen af den lofvande freden med sin son och dennes
mägtige medhållare, att han fäste mindre
uppmärksamhet vid sin gunstlings nederlag, helst som denne sjelf
syntes så litet låta bekymra sig deraf. Men drottning
Blankas skarpa blick såg allt för väl, huru harmen
jäste under hertigens strålande yta och till och med
röjde sig uti det hårda skratt, han emellanåt lät
undfalla sig, och Blanka sjelf träffades häraf såsom af en
förödmjukelse under all den vördnad, man än visade
henne såsom landets egentliga drottning. En bitter
känsla slog derföre rot i hennes inre, förtagande
glädjen af den återställa freden med hennes son. Oaktadt
Erik nu visade sin moder all den aktning, som henne
tillkom, och hon å sin sida bemödade sig att vinna
honom, samt den medlande Beatrix såg upp till henne
såsom sin gemåls och landets moder, tycktes likväl
för hvarje dag emellan mor och son roten till en
främlingskänsla slå ut allt rikare blad, skymmande
kärlekens stänglar, som, alltmer svaga, knappast förmådde
sammanhålla dem.

Den unga Håkan, som hade ärft sin faders lätta
sinne, oroade sig icke vidare med några nedslående
föreställningar, utan kände sig belåten med det sken
af fred, som nu herskade emellan hans anförvandter.
Han var derföre särdeles förnöjd att vid den
storartade festmiddagen se alla skilda partier i vänlig
förening spisa under samma tak. Likväl syntes under
middagens gång äfven hans glada lynne på visst sätt
oroligt, då han ibland den krets, som närmast omgaf
de kungliga personerna, förgäfves väntat få se
Folkungadottren. Omsider fick han likväl veta, att 
hertiginnan af Halland hos drottningen undanhedt sig
middagen och qvarblifvit hemma hos sin syster, fru
Adelheid, hvaraf Håkan kunde förstå Gunborgs
uteblifvande. Straxt efter middagens slut bad han derföre
Torsten begifva sig till den sjuka hertiginnan och fråga,
huru hon befann sig. Men knapt hade den unga
konungen afskickat honom, förrän han erfor en
besynnerlig oro och kunde icke begripa, hvarföre hans vän
dröjde så länge borta. Knapt en timma hade dock
förflutit, förrän han ibland de hvimlande gästerna såg
Torsten återkomma. Håkan skyndade emot honom,
men hörde helt förströdd på hans svar om
hertiginnans välbefinnande och frågade hastigt:

»Nå, du såg väl också den sköna Gunborg?»

Den hastiga frågan och den mörka forskande blick,
som åtföljde den, förvånade Torsten och kom hans
ansigte att vexla färg; men Håkan, som å sin sida
varseblef detta, besinnade sig och började lika hastigt
tala om andra ämnen. Torsten märkte likväl ett ännu
fortfarande, förbehållsamt uttryck, så olikt den annars
öppna konungsliga ynglingens, att han greps härvid af
en aningsfull oro; men icke heller han meddelade den.

Utan aning om denna oro, som hade om också
för ett ögonblick kastat en hemlighetsfull skugga öfver
de begge ynglingarnes förtroendefulla vänskap, satt
Gunborg hemma i all ro hos den öfvergifna
hertiginnan. Med hela det unga hjertats värma hade
Gunborg slutit sig till henne och var i sjelfva verket ett
mera passande sällskap för Ingeborg än den många
år äldre Adelheid, som föreföll den unga halfsystern
snarare såsom en mor, hvarföre hon väl kände för
henne en innerlig vördnnd, men hade dock lättare att
meddela sig med Gunborg. Det mångåriga, afskilda
lifvet hade ej kunnat utveckla Ingeborgs af naturen
veka, nästan barnsliga sinne, utan snarare bibehållit
dess ungdom och oerfarenhet, men derjemte betagit
henne kraft och sjelfkänsla. Den för henne så
främmande tanken af frihet att befinna sig hos sina
anförvandter, oberoende af Bengt Algotsson, hade
ingifvit henne mod att offentligen uppträda vid
hyllningsfesten för att åter möta sin make; men det förakt,
han dervid visat henne, hade alldeles förkrossat
Ingeborg och betagit henne förhoppningen om en ny
framtid. Gunborgs lifliga uppmuntran hade dock ingifvit
henne klarhet att inse, att hon förr skulle hafva mod
att slita de verldsliga banden, än att återse sin make.

Nu inträdde till dem fru Adelheid, tog
kärleksfullt Ingeborgs händer och sade:

»Min älskade syster, jag trodde mig göra bäst,
då jag nu har handlat för dig — här har varit bud
ifrån Bengt Algotsson.»

Ingeborg reste sig hastigt, men Adelheid höll henne
tillbaka.

»Var lugn, min goda Ingeborg; du har ingenting
att frukta. Han sände endast sin kammarsven hit i
den präktiga karmen för att hemta hertiginnan af
Halland; men då jag tyckte, att han kunnat komma
sjelf, sände jag herr kammarsvennen tillbaka och lät
säga hans herre, att fru Ingeborg blir qvar hos sin
syster.»

Ingeborg sänkte sitt hufvud.

»Den myndiga hertigen är sig lik,» återtog fru
Adelheid, »han tror sig kunna behandla dig, huru han
behagar, men glömmer, hvar du nu befinner dig, min
syster.»


»O Adelheid,» hviskade hon, »låt mig söka en
fristad i ett kloster.»

»Icke så, dyra Ingeborg, »sade nu Gunborg och
lindade smekande sina armar om hennes lif, »nej icke
i ett kloster får du söka din fristad; du skall resa,
företag en pilgrimsfärd till någon af de heliga orterna
och — du skall icke resa ensam,» tillade hon fattad
af en ny tanka, »jag vill följa dig!»

Hertiginnan, som hade hvilat sitt hufvud i hennes
sköte, reste det nu, men sade sorgset:

»Så kan icke ske, min Gunborg, du får icke för
min skull öfvergifva ditt hem och din moder.»

Gunborgs ord hade särskildt fäst fru Adelheids
uppmärksamhet; modrens tankar blefvo dervid förda ifrån
systern till dottern, och hon trodde sig i dem finna
bekräftelse på sin hemliga fruktan, att Gunborg
besvarade konung Håkans kärlek — kanske ville hon
derföre resa bort för att undvika den — men den
stolta frun ansåg, att Folkungadottren behöfde icke
fly för att besegra sitt eget hjerta. Hon sade derföre
med mild, men allvarlig röst:

»Att du, min älskade Ingeborg företager en sådan
resa, inser jag vore passande, på det att ditt sinne
måtte finna förströelse och återfå frid efter dina
sorgliga pröfningar, och gerna unnade jag dig glädjen att
hafva Gunborg med på en sådan resa, men — ett
löfte binder henne här — du får icke glömma, min
dotter, att om tvenne månader återkommer
Arnvidsson Sparre.»

Väl hade Gunborg ofta hört sin mor tala om den
frånvarande riddaren, men aldrig förr hade hans namn
låtit så underligt för hennes öra, aldrig förr hade
modrens blickar med ett så forskande uttryck hvilat
på henne. Gunborg kunde icke svara, Arwidssons
namn hade kastat en hastig belysning öfver hennes
innersta känsla, att nästan betagen af en hemlig smärta,
det nu var hon, som lutade sitt hufvud mot Ingeborg,
såsom ville hon söka en tillflyktsort för sina egna
orediga tankar.

Fru Adelheid sade intet vidare, hon förstod, att
hennes dotter kämpade en strid, och hon ville icke
störa henne, ty hon var viss om, att Gunborg skulle
segra öfver sig sjelf. Kanske tänkte ock fru
Adelheid, att det för systerns sjuka sinne skulle vara
helsosamt att ryckas ifrån sin egen oroliga smärta och fästa
sina tankar på Gunborg, hvarföre hon lemnade dem
begge allena med hvarandra.

Och Adelheid bedrog sig icke. Hertiginnan glömde
sig sjelf; hon lyftade Gunborgs hufvud och betraktade
henne förvånad.

»Min glada, stolta, varma Gunborg skulle icke
vara tillfreds, icke lycklig! Hvem är då den mannen,
hvars namn så kan oroa dig?»

»Riddar Tord väntas hem såsom min brudgum,»
svarade hon.

»Huru länge har då min Gunborg kallat den
riddaren sin brudgum?»

»Jag har aldrig kallat honom så; men han hade
min faders och min moders löfte.»

»Stackars Gunborg, du älskar honom icke!»

»Jag var endast tolf år gammal då jag sist såg
honom.»

»Riddar Tord,» upprepade hertiginnan eftersinnande,
»då vet jag, hvem han är; Tord Arnwidsson Sparre —
jag mins honom nu allt för väl. I sin ungdom älskade
han Adelheid, och hon älskade honom tillbaka; men
riksdrotset Knut Johnsson Blå hade vår faders löfte,
och Adelheid måste lyda hans vilja.»

»Blef dock min mor lycklig?» frågade hastigt
Gunborg.

»Din far, herr Knut, var en så ädel herre, och
då han insåg, att Adelheid för hans skull offrat sin
ungdomskärlek, gjorde han allt för hennes lycka. Och
hon <i>var</i> lycklig, hon kände aldrig den stora skilnaden
i deras ålder, och Tord blef den bäste vännen i deras
hem. Men riddaren, ehuru han ärade herr Knut,
glömde visst aldrig sin smärta, han förblef en dyster
och sträng herre, och man sade, att han fordrade ett
offer för sin spilda lycka, hvarföre man trodde, att
herr Knut lofvade honom din hand, medan du ännu
var ett barn. Adelheid, som sjelf var lycklig, har väl
ock gifvit sitt löfte dertill. Men Gunborg — blif aldrig
den mannens maka; Tord har icke din faders vänliga
sinnelag, han skall binda din ungdomsglädje — du vet
icke hvad det vill säga att känna fruktan för sin make,
att vara rädd för den, som skulle vara vårt käraste i
verlden —»

Ingeborg höll upp, betagen af sin egen 
frambrytande smärta; men såsom ville hon slita sig derifrån
fortsatte hon:

»Jag känner en annan, en ung ädling, som bättre
passade för min Gunborg. Han hade en utmärkt
moder, som han älskade så högt, att han i henne lärde
känna qvinnans värde, och en god son måste blifva en
god make — ja, fru Hildigunds son måste förstå att
göra en qvinna lycklig.»

En lätt rosenfärg sväfvade öfver Gunborgs ansigte,
under det hon svarade:

»Jag känner ju knappast honom — och han
känner icke mig.»

»Det var likväl Torsten Folkesson, som under
vår resa omtalade för mig jungfrun på Gröneborg,»
sade fru Ingeborg småleende, »henne som man kallar
den enda eller den sista Folkungadottren. Han talade
om henne än såsom en sköldmö på sin hvita gångare
och än såsom en sjöjungfru sväfvande öfver Mälarens
blåa vatten och så talade han äfven om hennes lutas
klingande toner öfver Gröneborgs fäste — och du kan
tro, att han icke känner dig! Jag vill tala med
Adelheid; hon får icke binda dig utan dina egna
önskningar — jag vill se dig lycklig, min älskling, du skall
en gång visa mig, huru lyckan ser ut i denna verlden!»

Här afbrötos de genom ankomsten af riksdrotset
Karl Ulfsson och Ehrengissle jarl. De begge herrarna
hade begifvit sig direkte ifrån festmiddagen till
Ingeborg.

Den förödmjukade hertiginnan, som icke hade sett
dessa sina stolta fränder sedan föregående dagens
uppträde, gick med fruktan emot dem, såsom trodde hon
sig i deras ansigten läsa sitt eget och Bengt
Algotssons öde.

Ehrengissle jarls rynkade ögonbryn bådade föga
om fred, ehuru han vänligt helsade henne; men fastän
hennes broder äfven såg mörk ut, tog han mildt hennes
hand och satte sig vid hennes sida.

»Hör mig nu med lugn, min syster,» sade han med
detta stilla allvar, som förmildrade hans ord, på samma
gång det uttryckte, att intet skulle förmå ändra dem.

»Af Bengt Algotssons beteende emot dig, är oss
nu klart, huru han har behandlat sin maka, och att
han gjort sig sjelf ovärdig att återse dig. Derföre,
min goda Ingeborg, kommer du icke att återvända till
hans hem.»

»Men om han skulle fordra det,» frågade hon med
darrande läppar, »skall då ingen strid uppkomma
emellan honom och dig, min broder?»

»Det är nu icke fråga om mig och honom; vi
skola nu endast tänka och ställa för dig, Ingeborg.»

»Men svara mig likväl först, min älskade broder
— jag kan icke bära den fasansfulla tanken, att ditt
dyrbara lif skulle sättas på spel för min skull — hellre
återgår jag tåligt till mina pligter.»

»Dessa pligter har Bengt Algotsson längesedan
förbrutit,» utbröt Ehrengissle jarl, »han skall derföre
ej våga att fordra sådana af dig, min fränka.»

»Och ni skall då icke heller utkräfva hämnd på
honom för min skull,» återtog Ingeborg med fasthet,
»eller fordra honom till räkenskap — om jag har lidit,
vill jag dock icke glömma, att det var en tid, han
visade mig kärlek och välvilja.»

»Du gaf honom visserligen aldrig orsak att blifva
annorlunda; men hvad hämnden beträffar,» tillade den
mörke jarlen, »så kommer snart nog den dag, då hans
öfvermod straffar sig sjelf; den myndiga hertigens fall
at icke långt borta.»

»Hans fall,» upprepade Ingeborg ångestfullt, »och
jag skulle då öfvergifva honom — jag var dock hans
maka.»

»Ja, i lyckans dagar hans glömda och förorättade
maka,» sade Karl Ulfsson dystert, »men i olyckans,
huru skulle du, arma Ingeborg, kunna ersätta honom
hans fallna storhet?»

»Det är sant,» suckade Ingeborg sakta och sänkte
sitt hufvud för att dölja en frambrytande tår.


»Syster Ingeborg,» inföll fru Adelheid, »har redan
tänkt på en andaktsresa till de heliga orterna.»

»Ja,» medgaf Karl Ulfsson, »det kunde då vara
passande för Ingeborg att resa till Rom; der
uppehåller sig för närvarande vår ädla fränka, min
svärfader Israel Birgerssons syster, Birgitta Brahe.»

»Den fromma fru Birgitta,» tillade Adelheid, skall
visserligen visa dig all kärlek och välvilja. Du har
ju förr sett henne, Ingeborg?»

»Ja,» svarade hon stilla, »jag mins ifrån min
barndom en skön och helig fru, som man kallade Birgitta.»

»Detta passar sig bra,» återtog drots Karl,
»Alvastrapriorn Peter, som har åtföljt Birgitta på hennes
resor, har nu en tid varit hemma och ordnat hennes
klosterstiftelse i Vadstena; men han skall nu åter
begifva sig till Rom för att förmå Birgittas dotter
Katarina att blifva klostrets förstyre och första abedissa.
Den vördige Peter skall blifva dig en passande
ledsagare på din resa, syster Ingeborg, och i Rom skall
han föra dig till fru Birgitta, der du tills vidare finner
ett kärleksfullt hem.»

»Ingeborg skall naturligtvis icke resa såsom en
vandrande pilgrim, dertill äro hennes krafter för svaga,»
invände jarlen.

»Min syster,» svarade drotsen, »skall resa med
det anseende som hennes börd och hennes vanor
fordra, och jag skall utse de öfriga ledsagare, som äro
henne behöfliga. Är du nöjd härmed, syster Ingeborg?»

Den tysta hertiginnan böjde sig ned, och hennes
läppar vidrörde broderns hand, derefter såg hon upp
på honom med en tacksam blick och stillatigande
räckte hon de begge herrarna handen, då de
aflägsnade sig.


När de voro komna ut i det yttre rummet, hörde
Ingeborg en röst derute anmäla:

»Hertigen af Halland!»

Hennes fot var såsom fastväxt vid golfvet, der
hon stod; men hon hörde dock, att någon med hårda,
hastiga steg inträdde i det yttre rummet. Hon hörde
sin broders stränga allvarliga röst säga: »Ingeborg blir
här!» Och hon hörde derefter Bengt Algotsson tala —
hon hade icke på tio år hört hans röst så nära, och
hans ord liksom brände in i hennes själ, då han til
sist sade: »Så farväl då — farväl för alltid!» De
hårda stegen vände tillbaka, och allt blef tyst derute.

Hertiginnan sjönk medvetslös i Gunborgs armar.

<table o c><td>————</table>

<h2>IV.</h2>

Då Torsten Folkesson erfor hertiginnans beslut att
företaga en andaktsresa till Rom, trädde han öppet
inför konung Håkan och förklarade, att han ämnade
erbjuda sig att blifva en af hennes ledsagare på den
långa resan.

Håkan blef härvid bestört; men frågade likväl
icke, hvarföre han ville göra det. Han kände
förebråelser inom sig, derföre att han, om också för ett
ögonblick, kunnat känna misstroende och svartsjuka
till sin redlige vän och han erkände bittert inom sig
sjelf, att också han hade haft del i det olycksfulla
arfvet af misstro till egna fränder och vänner, som
följde inom Folkungaslägten. Den varmhjertade
ynglingen ville kasta sig till vännens bröst, erkänna sin
skuld och bedja honom dröja qvar; men uti Torstens
ansigte talade ett så fast beslut, att Håkan insåg,
hans ord skulle blifva fåfänga; han sade derföre endast:

»När du återkommer ifrån din färd, Torsten,
väntar jag dig!»

Och Torsten, som läste de vexlande rörelserna uti
Håkans vältaliga ansigte, mottog hans hand, och emellan
de begge vännerna hade förtroendet återvändt, ehuru
intet ord hade blifvit vexladt derom.

Dagen derefter sade Håkan till honom:

»Du kände folkungadottren bättre än jag, Torsten;
hon skall icke taga emot en konungs hyllning, om han
icke dermed bjuder sin hand och lägger sin krona för
hennes fot — men först vill jag dock se, hvilket som
är varmare, hennes hjerta, eller hennes stolthet.»

»Betänk dock, medan tid är, konung Håkan, om
du verkligen eger fritt val,» invände Torsten, »är icke
redan för dig en gemål utsedd?»

»Du menar Elisabet af Holstein — säg då snarare
att Grefve Henrik har utsett sin syster till Norges
drottning. Men jag känner icke prinsessan och hade
väl hellre lust att strida med hennes stolta broder,
ehuru man kallar honom »den jernhårde», än jag ville
lyda hans regimente.»

»Men din broder, konung Erik, ansåg sig böra
förena de svenske herrarnes önskan med sitt hjertas val,
då han förmälde sig med marggrefvinnan Beatrix af
Brandenburg.»

»Mina norrmän skola dock icke fordra, att jag
offrar min lycka för grefve Henriks planer.»

»Pröfva dock sjelf, Håkan, pröfva noga, innan du
går att söka vinna ditt hjertas önskan.»

»Du har rätt; jag skall hafva tålamod och vänta
ännu en tid — kan jag icke vinna folkungadottrens
hjerta, blir hon aldrig min drottning!»


»Jag önskar dig lycka, min konung,» afbröt
Torsten något hastigt, såsom hade detta ämne varit
plågsammare, än han sjelf trott. Men hans röst var dock
klar och fast, och den unga konungen märkte icke hans
sinnesrörelse.

»Tack min Torsten,» sade han gladt, »jag vet, att
du menar hvad du säger, och en väns uppriktiga
önskan är ofta ett godt förebud. Min högsta glädje skall
en gång blifva att visa dig min lycka.

<table o c><td>————</table>

Hertiginnan af Halland, likasom fru Adelheid hade
icke emottagit några vidare inbjudningar till hofvet.
De egnade hela sin tid åt tillrustningarna för
Ingeborgs förestående resa. Sjelf befattade sig den tysta
hertiginnan föga dermed, fru Adelheid tänkte och styrde
för henne. Gunborg lät sin tärna hjelpa den raska
Elsa med den angelägnaste sömnaden, under det hon
sjelf ordnade deras arbete och egnade hela sin öfriga
tid att förströ Ingeborg med planer för den snart
förestående resan. Derunder vaknade hos Gunborg sjelf
alltmera en önskan att få åtfölja henne, och just det
skäl, modren förebar såsom hinder, var kanske den
mägtigaste driffjädern till denna hemliga önskan, som
snart öfvergick till en brinnande längtan. Redan
uppstod hos henne tanken att ånyo söka öfvertala sin
mor, men då erfor hon underrättelsen, att Torsten
erbjudit sig blifva hertiginnans ledsagare. Hon hörde
det med en smärtsam öfverraskning, och åter
föresvävade henne den hängifvenhet och deltagande,
Torsten visat Ingeborg, hvarföre hon tystade sin egen inre
längtan — hon ville icke mera tänka på sin resa.


Med tillfredsställelse hade riksdrotset antagit
Torsten Folkesson till sin systers riddarsven, särdeles som
det gjorde Ingeborg en glädje, då hon med förtroende
fäst sig vid den allvarlige ynglingen under sin resa
ifrån Skåne. Väl hade hans ungdom väckt en viss
betänksamhet hos Karl Ulfsson, men han var dock
icke utan erfarenhet vid resor åtminstone i de
nordligare länderna, der han under ett par år följt Norges
raske konung.

Bengt Algotsson tycktes alls icke bry sig om
hertiginnans resa; utan att vidare låta höra af sig,
återvände han helt oförmodadt till Skåne. Endast
kammarsvennen, trognare än hans herre, uppsökte Elsa
för att säga henne sitt farväl, innan hon följde sin fru
till utlandet, och han medförde dottrens helsning till
hennes far, den gamle Ola Böcker på Rönneholm.

Alvastrapriorn Petrus Olai hade emellertid ordnat
angelägenheterna såväl inom sitt eget kloster, som
inom det ej långt derifrån belägna, nyanlagda
Vadstena. Redan för tio år tillbaka hade nämligen den
sköna Östgötastranden af Vettern blifvit utsedd till
denna klosterstiftelse, som erhöll sitt namn af den
kungsgård (Vadstena), som var främst bland de
egendomar, konung Magnus och drottning Blanka anordnat
till grundval för klostret. Birgittas son, Birger, var
af konung Magnus förordnad till klosterbyggningarnes
syssloman och hade redan flera gånger rest emellan
Rom och Vadstena för att enligt sin mors föreskrifter
bringa allt i ordning.

Den nya ordensstiftelsen, som benämndes <i>den
heliga Frälsarens</i> (Sancti Salvatoris) men vanligen
kallades Birgittinerorden, emedan den stiftades af den heliga
Birgitta, hade redan upptagit flera systrar och väntade
nu sin öfverpriorinna Katarina. Efter sina fullbordade
värf infann sig derföre priorn enligt riksdrotsets önskan
och var redo att såsom hertiginnans konfessor åtfölja
henne till Rom.

Alla förberedelser till resan voro nu ordnade, och
Karl Ulfsson infann sig jemte Peter och Torsten hos
Ingeborg.

Med stilla sorgsenhet hade hon motsett sin afresa.
Hemlifvet hos hennes anförvandter hade ingifvit henne
frid, och det var med saknad, hon tänkte på att lemna
dem; men såväl riksdrotset som fru Adelheid ansågo
systerns andaktsresa vara till hennes själs och sinnes
bästa hvarföre de, vid deras kärleksfulla afsked,
välsignade henne dertill. Djupt gripen häraf, vände sig
den tysta hertiginnan sist till Gunborg: men då
smålog hon åter, lutade sig innerligt intill henne och
hviskade:

»Sörj icke öfver mig, min älskling — jag får en
vän med på min resa, som skall tala om dig — min
Gunborg skall alltid vara oss nära!»

Gunborg svarade icke på dessa ord, men hennes
ögon hvilade varmt och tacksamt på Ingeborg, då hon
besvarade hennes ömma afsked.

Kari Ulfsson lyfte sjelf sin syster upp på den
sediga gångaren, och han såg med belåtenhet, huru
Ingeborg stilla och lugnt intog sin plats på det mjuka
sadeltäcket, såsom kände hon sig sjelf skyddad af de
ledsagare, som slöto sin krets omkring henne.

Främst redo ett par beväpnade svenner, derefter
hertiginnans konfessor, den vördnadsvärde priorn och
på hans venstra sida hertiginnan sjelf; så hennes tärna
Elsa och ett par tjenarinnor, samt några tjenande
bröder, priorns följeslagare. Fyra svenner, förande lediga
hästar, företrädde Torsten Folkesson som nu kom,
anförande vapensvennernas trupp.

Ifrån ett fönster beskådade fru Adelheid och
Gunborg den älskade anförvandtens högtidliga afresa.
Ingeborg såg upp emot dem, och i hennes skimrande ögon
talade ännu ett afskedsleende, hvarefter hon omhöljde
sitt hufvud med den hvita slöjan.

Nu kom Torsten Folkesson; också han såg upp
mot fönstren, helsande dem. Då glänste emot solen
smycket på hans hjelmhatt; det var i form af ett
gyllene kors, som omslöts af ett emaljeradt näckrosblad.

Ett rosenskimmer flög öfver folkungadottrens
ansigte, under det hon besvarade hans afskedshelsning.

<table o c><td>————</table>

<h2>V.</h2>

Sommaren nalkades sitt slut; redan började kallare
vindar spela öfver Gröneborgs fäste, och de gröna
vallarnas daggperlor glittrade emot septembersolen. Uti
fönstren till jungfruloftet syntes ofta Folkungadottren,
lutande sitt hufvud emot karmen, blicka utåt
Mälarfjärden; men då hennes väntan var förgäfves, satte
hon sig stilla vid sybågen för att enligt modrens
önskan förfärdiga riddar Tords bälte. De guldblommor,
som utvecklades i skönhet under hennes hand, kylde
dock hennes öga, och hon förmådde slutligen ej
frambringa flera sådana; Tyri fick ensam fortsätta arbetet.
Hon deltog lika litet uti de festliga anordningar, som
alltför snart begynte förebåda hennes nittonde
födelsedag och den dertill väntade gästen.

Oftare än förr lät jungfrun sin gångare sadlas och
hon begaf sig med tärnor och tjenare på jagt, ehuru
fru Adelheid påminte att hösten började sprida sitt
gula löftäcke öfver marken; men med blomstrande
kinder och gladare blick återkom hon från dessa
utflygter, omfamnade sin moder och ilade upp på sin
tysta kammare. En annan gång företog hon en
segling, men då måste hon lofva sin mor att icke gifva
sig ut på fjärden under höststormarna. Den lugna
vikens vindar kunde dock icke tillfredsställa hennes
oroliga sinne, de omgifvande stränderna voro henne för
qvafva, och hon vände hem; äfven då ilade hon upp
på sitt rum i det höga loftet, der ingen förutom Tyri
vågade störa henne. Och ingen, förutom Tyri, såg,
huru hennes blickar alltmera oroligt sväfvade utåt sjön.
Väntade jungfrun sin brudgum ifrån de fjerran landen,
eller sökte hennes öga främlingarnas lätta farkost, som
hade sväfvat omkring vallen då hennes lutas toner
hade klingat så underbart? Kanske anade Tyri hennes
hemlighet, ehuru hon teg stilla dermed.

Men för Gunborg sjelf stod det alltmera klart, att
hon ej skulle med kärlek kunna möta den man, som
var utsedd till hennes brudgum, emedan hennes hjerta
med ungdomens varma känsla fäst sig vid en annan.
Fru Adelheid förstod sin dotters strid med sitt eget
hjerta, ehuru hon trodde det var konung Håkan, som
bedårat henne med sin hyllning; men hon var viss om,
att dottren skulle segra öfver sig sjelf, hon visste, att
icke ens för sin egen moder skulle Gunborg förråda sin
svaghet. Väl hade hennes syster Ingeborg före sin
afresa på det ömmaste varnat henne att icke emot
döttrens vilja förena henne med den så många år äldre
Tord Arnwidsson Sparre; men Adelheid hade ju sjelf
i unga år för fadrens vilja offrat sin kärlek och likväl
blifvit lycklig med sin hädangångne herre, och hvem
kände väl bättre än hon Tords ädla och redliga
sinnelag. Dessutom syntes henne det löfte, hon och hennes
make gifvit honom, vara alltför heligt att kunna rubbas.
För öfrigt hoppades hon, att, då riddaren en gång kom,
skulle Gunborg lättare glömma sin kärlek till konung
Håkan, och allt blifva såsom det borde vara. För
första gången hade en hemlighet uppstått emellan mor
och dotter, som begge fruktade att vidröra, och
Adelheid visste icke huru lifligt Ingeborgs ord fäst sig i
dottrens minne — huru Gunborg bäfvade för den dystre
Tord, men dröjde så gerna vid bilden af fru
Hildigunds son.

Födelsedagen randades emellertid med solsken och
friska vindar. Hela borgen var festligt smyckad med
purpurflaggor och blomstergirlander; ingen visste, att
den nittonåriga jungfrun sjelf var den enda, som med
sorg helsade den dagen. Väl hade fru Adelheid
föregående afton med öm oro omfamnat henne, men då
hon på morgonen såg hennes glada ansigte, tänkte hon
att dottren vunnit seger uti sin inre strid. Och väl
hade Gunborg segrat, dock icke öfver sin kärlek, men
öfver sin svaghet att förtiga den; hon hade beslutat
att före riddarens ankomst tala vid sin moder.

Dagen hade ej skridit långt framåt, då budskap
kom, att en seglare syntes styra kurs emot borgen.
Det måste vara riddar Tord.

För ett ögonblick flydde färgen ifrån Gunborgs
kinder; men hon lät Tyri ordna sin klädsel och begaf
sig skyndsamt till sin mor, innan den väntade gästen
hunnit anlända.

Uti riddarsalen stod redan fru Adelheid i sin
högröda atlasklädnad, och hon syntes yngre och ståtligare
än vanligt, så strålade hennes ansigte af kärleksfull
tillit och glädje, då hon sträckte sina armar emot
dottren för att tacksamt sluta henne till sitt hjerta.
En känsla af obeskriflig förebråelse genomträngde
härvid Gunborg; hon kunde ej mottaga sin mors
omfamning, hon nedsjönk på knä.

»Min moder, förlåt!» bad hon innerligt och ödmjukt,
»jag kan icke ännu lyda din vilja — jag kan icke
blifva riddar Tords brud, sålänge jag bär en annans
bild i mitt hjerta.»

Fru Adelheid bleknade; det kärleksfulla uttrycket
vek bort ifrån hennes anlete och efterträddes af ett
annat, ett sträft, för dottren främmande, då hon sade:

»Arma — svaga barn! Folkungablodet flyter väl i
dina ådror, men dess kraft och stolthet finnes icke i
ditt vankelmodiga hjerta.»

Dessa ord träffade Gunborg såsom en djup
förödmjukelse; hon mötte bedjande modrens kalla blick.

»Haf tålamod, min dyra moder, kanske kommer en
tid, då jag kan lyda eder vilja, men icke ännu — jag
begär ännu tvenne år, ännu tvenne år af frihet!»

Denna varma bön förmildrade modershjertat. Fru
Adelheid var ännu blek, men endast en djup sorg
talade ur hennes blickar.

»Ja, tid behöfver du, min dotter, för att lära
känna dig sjelf,» svarade hon, »och för att inse,
hvaruti vårt lifs bästa lycka består. Kanske har likväl
den fåfängliga tanken på en krona hos dig haft större
insteg än kärleken?»

Gunborg uppreste sig, men hann icke göra någon
vidare förklaring, emedan dörren nu slogs upp, och
Tord Arnwidsson Sparre sjelf inträdde.

Med återvunnen fattning och den intagande
värdighet, som tillhörde Folkungafrun, gick hon något
längre än vanligt emot sin gäst och välkomnade honom.

Gunborg dröjde qvar der hon stod. Vid åsynen af
hans kämpagestalt med de ädla, men mörka och stränga
anletsdragen, gick en frostlik känsla genom hennes
upprörda inre, dock blandad med ett visst deltagande.
Men då framstod såsom i en trollspegel derbredvid ett
ungdomligt ansigte med ljusa drag och klarblå ögon,
hvarvid Gunborg återfick mod och beherskning. Med
lugn ödmjukhet mötte hon riddarens blick, då han såg
bort till henne, men liksom väntande, att hon skulle,
liksom fordom det glada barnet gjorde, skynda emot
honom. Under det han betraktade henne, gick en
ljusning öfver hans ansigte.

»O, Adelheid,» sade han med en djup, men
välklingande stämma, »du lefver upp på nytt i din dotter
— får jag fråga, om den sköna Gunborg ännu har sin
vän ifrån sin första ungdomstid i minne?»

Fru Adelheid dröjde ett ögonblick att svara. Vid
riddarens fråga hade Gunborg synbart darrat, och
färgen vexlade på hennes kinder; men vid Tords
närmare betraktande försvann hennes fruktan; hon kände
åter det gamla förtroendet, som i hennes barndom hade
förenat henne med den inför alla andra stränge
riddaren, och hon gick emot honom, räckte honom småleende
sin hand och sade med sin varma, mjuka röst:

»Jag helsar min faders och min moders vän
välkommen!»

Tord hade kanske likväl väntat något annat än
just dessa ord.

»Vän? Faders och moders vän?» upprepade han
långsamt och betraktade henne med uppmärksamhet,
under det en inre strid tycktes uppstå inom honom;
men snart bekämpande sin rörelse, sände han en
frågande blick till fru Adelheid.

»Ädle Tord,» sade den stolta frun med en viss
ödmjukhet, under det en rodnad färgade hennes
kinder, »du var i min makes hus vår käraste gäst, vår
förtroligaste vän; öfvergif oss icke heller nu —»

Hon kunde icke säga något vidare, Lifligt
framstod för Adelheids minne, huru hon en gång förr hade
stått inför denne samme Tord, då hennes
ungdomsälskade, och hon för fadrens vilja tvingades att
uppoffra honom. Skulle hon väl nödgas att nu för andra
gången beröfva honom en dylik förhoppning? — hon
måste dock bönhöra sin dotter och åtminstone bedja
honom vänta.

»Jag förstår hvad du vill säga, dyraste Adelheid,»
yttrade riddaren. »Jag kommer dock icke med anspråk
på uppfyllelsen af ett dyrbart löfte — jag har under
nio år skådat ett aflägset, men skönt mål, jag kan
ännu vänta —»

»Haf tålamod, ädle Tord!» återtog nu fru
Adelheid. »Jag har i troget minne vår ungdomstid och
våra förhoppningar — min bästa glädje har varit att
kunna bidraga till din lycka. Då Gunborg var ett
barn, älskade hon dig — hon skall lära känna dig nu
och då skall hon blifva dig värdig.»

Gunborg qvarstod bredvid riddaren och såg
bedjande på honom, liksom då hon i barndomstiden bedt
sin vän om en oskyldig småsak. Han tycktes sjelf
ihågkomma detta och anade kanske nu en
hemlighetsfull bön, hvilken han icke kunde neka att bifalla. Det
var bönen om uppskof. Han sade derföre till
Adelheid, som oroligt betraktade honom:

»Var lugn, dyraste Adelheid, har jag hittills icke
varit ovärdig din vänskap, vill jag också hädanefter
söka förtjena den! Du lade en gång din dotters lycka
i min hand — tack för det dyrbara lånet, ty
annorlunda ansåg jag det aldrig — det tillkommer bäst
folkungadottren att sjelf göra sitt val:»

»Du har dock icke ännu hunnit rätt besinna dig,
Tord,» inföll oroligt fru Adelheid, »gör du verkligen
rätt emot dig sjelf och emot henne?»

»Emot henne,» upprepade Tord leende, »ack
Adelheid, jag känner henne bättre än du! Bilden af det
älskvärda barn, jag såg för sex år sedan, har följt mig
såsom en vänlig ledstjerna, och jag vill ännu förvara
den sålunda, ty den är mig kärast så! — Var fri,
unga Gunborg, din barndoms gamle vän skall inte
beröfva dig din ungdomsglädje; men behöfver du
någonsin ett stöd, en beskyddare — påminn dig då den
gamle Tord!»

Riddaren sträckte sin hand emot Gunborg; hon
lutade sitt hufvud emot hans bröst, och han böjde sig
ned och kysste hennes panna.

<table o c><td>————</table>

Ingen trolofning blef den dagen firad på
Gröneborg; men gästerna, som infunno sig der, sågo dock
den återkomna jorsalafararen ofta i vänligt samspråk
med folkungadottren, och hon syntes å sin sida möta
honom med glad uppmärksamhet, påminnande om den
förtroendefulla tillit, hon redan i barndomen visat sin
vänlige beskyddare. Fru Adelheid var såsom alltid
den älskvärda husfrun inför sina gäster, och endast
dottren såg, eller rättare anade den hemliga oro och
sorg, som alltemellanåt skymtade fram ur hennes
blickar och var det enda, som störde dottrens återvunna frid.

Sent på qvällen, då åter allt var tyst och stilla
på borgen, och Gunborg var ensam med sin
älsklingstärna, frågade hon henne:

»Har du, såsom du väntat, haft roligt i dag —
är min lilla Tyri nöjd och tillfreds?»

Tärnan svarade glad:

»Gunborg har sett fri och lycklig ut: hvem skulle
ej då vara nöjd och tillfreds!»

»Tack, min Tyri, jag vet, att du älskar mig, sade
jungfrun och kysste hennes kind.

Då fru Adelheid inträdde i kammaren, flög dottren
henne till möte, slingrade sina armar omkring henne
och tackade för modrens medgifvande till hennes
återvunna frihet.

Fru Adelheid besvarade dock ej hennes
omfamning; hon sade med sorgsen högtidlighet:

»Du vet icke ännu hvad du tackar mig för, min
dotter. Du har väl återfått din frihet, men måste dock
derjemte försaka ditt hjertas fåfängliga dröm — jag
vill aldrig se min och min hädangångne herres dotter
på folkungarnes vacklande tron!»

Gunborg upplyfte hastigt sitt hufvud.

»Min dröm har aldrig sväfvat till en tron,» sade
hon med fast stämma. »Aldrig blir jag konung
Håkans brud!»

»Icke så?» upprepade fru Adelheid förundrad.
»Hvar och till hvem ha väl då dina drömmar sväfvat?»

»Moder — moder —» sade Gunborg, lutande sin
glödande kind emot modrens sköte.

»Min dotter, min älskade,» sade Adelheid mildt,»
du har tagit bort den mörkaste oron ifrån mitt hjerta
låt mig ock läsa hvad som gömmer sig i ditt.»


Då lutade hon sig innerligt intill modren och
hviskade sakta:

»Så länge Torsten Folkesson till sin talisman bär
näckrosbladet, blir Gunborg aldrig någon annans brud.»

Det stränga draget hade flyktat bort ifrån fru
Adelheids ansigte, och hon slöt kärleksfullt dottren till
sitt hjerta.

<table o c><td>————</table>

<h2>VI.</h2>

Hertiginnan af Halland fortsatte emellertid sin
Romresa. Hon färdades med sina följeslagare genom
Tyskland, Frankrike och Italien, der de ändtligen
hamnade vid porten till den »eviga staden». Redan ifrån
höjderna omkring Rom möttes deras hänryckta blickar
af de otaliga kyrkor och kloster, som lågo mellan
vingårdarna i dalen, och de knäböjde och bådo sin
rosenkrans i tacksam glädje att lyckligt hafva upphunnit
målet för sin färd.

Priorn Peter, som varit en af de nordiska
pilgrimer, hvilka för åtta år tillbaka ledsagat fru Birgitta
Brahe på hennes vandring, kände väl hennes hus i
Rom och förde Ingeborg till henne, der hon bodde vid
campo di fiore, nära Laurentskyrkan i Damascus.

Den fromma Birgitta <footnote>Den heligas namn skrifves än Birgitta, än Brigida och än
Brigitta; det förstnämnda är utan tvifvel det ursprungligt svenska
och således det rättaste. (Qvinnonamnet af Birger). Reuterdahl,
Sv. kyrkans historia.</footnote>, som man hade sett vid
konung Magni hof såsom hans unga gemåls
öfverhofmästarinna, återfinna vi efter tjugo år, långt ifrån 
hennes hemland, känd och värderad öfver hela Europa
för strängheten och heligheten i hennes lefnad. Redan
vid hofvet uppträdde Birgitta varnande konungen »att
lyssna till dåliga rådgifvare och smickrare» och
förmanade honom »att handhafva rätt och
rättfärdighet både på ting och i rådsalen.» Likaså varnade hon
drottningen för högmod, slöseri och de franska seder,
hon medförde. Men hennes ord aktades föga af den
svage, veklige Magnus och den med sitt qvicka snille
och flärdfulla sinne, oförsigtiga Blanka, hvarföre
Birgitta med vedervilja såg hofvets fortfarande yppighet
och lemnade med sorg det unga konungaparet. Ju
mera hon lärde känna verlden och sitt eget hjerta,
dess allvarligare blef hon, och hennes religiösa sinne
dref henne slutligen att söka de heliga orterna utom
Sverige. Hennes man Ulf Gudmarsson (Griphufvud),
som suttit i konungens råd, lemnade också hofvet och
regeringen, hvarefter de fromma makarna började sin
första pilgrimsfärd till Norge, der de uti den götiska
domkyrkan i Trondhiem, den skönaste i norden,
förrättade sin andakt vid S:t Olafs helgonskrin.
Derefter begåfvo de sig till San Jago di Compostella i
Spanien, der munkarna säga apostelen Jakob vara
begrafven. Vid återkomsten till hemlandet fortsatte
makarna sitt fromma lif; han, Ulf, ingick såsom munk i
Alvastra kloster, och Birgitta uppträdde åter med
varningar till den verldslige konungen och hans gemål.
Förutsägelserna om gudomliga straffdomar tycktes redan
hafva blifvit besannade uti den tvedrägt, som utbrutit
inom sjelfva konungaborgen och skilde äldste sonen
ifrån sina föräldrar och konungen ifrån sina
undersåtar. Magnus och Blanka utbådo sig nu Birgittas
förböner, och för att vinna henne och för sina själars
salighet, förärade de gåfvor till hennes klosterstiftelse
i Vadstena. Förutom kungsgården med tillhörande
egendomar, gåfvo de 6,000 mark i penningar, den
största klostergåfva nordens historia har att uppvisa.
Men Birgittas förutseende blick såg mörker och olyckor
sammandraga sig öfver hennes älskade fädernesland,
och efter Ulf Gudmarssons död, drogs hennes längtan
till södern och dess heliga orter. Birgittas barn hade
hvar och en sitt särskilda hem, egnande sig åt olika
lefnadsmål. Den äldste sonen Karl var herre på
Ulfåsa, riddare och lagman; Märta var redan förmäld
med en dansk herre ifrån Skåne, Sigrid Ribbing,
befallningsman öfver Söderhalland, der han lefde såsom
en furste; Katarina väl äfven förmäld med den ädle
Eggert von Kürnen; men hennes tankar voro långt
från denna verlden — hon hade liksom brodren
Birger ärft modrens fromma och svärmiska sinne,
hvarföre hon valde att blifva hennes följeslagerska och
erhöll sin fromme mans medgifvande dertill. Ingeborg
hade redan antagit slöjan i Riseberga, och Cecilia hade
ännu sitt hem i Skenninge kloster.

Jemte Birger och Katarina samt flera »Guds
vänner», började Birgitta åter sin pilgrimsvandring och
lemnade för alltid sitt fädernesland. En hel skara
ledsagade henne genom Sverige, hvaribland främst
mäster Mathias och biskop Tomas i Vexiö: möjligen
äfven biskoparne Nils i Linköping och Henning i Åbo,
hvilka nämnas såsom ifriga befordrare af Birgittas
sträfvanden. Bland dem, som följde henne ända till
södern, känner man: Alvastrapriorn Peter, herr
Magnus Pehrsson, en riddare som dragit sig ifrån verlden
och en fru Emberg. Ryktet gick i förväg; hvar de
fromma vandrarne kommo, helsades Birgitta såsom

Här vittna således minnesmärkena om det lif,
Birgitta förde, likasom legenderna förtälja om hennes
underverk, uppenbarelserna tala om hennes syner och
historien om hennes verksamhet. Oaktadt hon äfven
i verldsligt afseende, i följd af sin förnäma slägt och
dess rikedom, här betraktades såsom en furstinna och
äfven stundom uppträdde såsom sådan, sågs hon ofta
förrätta den ringaste tjensteqvinnas göromål. Hvar
hon kom, det måtte vara i de förnämas kretsar, i
klostren, i de fattiges hem, var hon den varnande,
ordnande, straffande och dock den kärleksfulla qvinnan.
Upptagen af den mest utbredda verksamhet, var hon
outtröttlig, emottog besök, bud och bref nära och
fjerran ifrån och besvarade dem. Var der någon sjuk,
bad man om hennes förböner; den ene hade en
statssak, hvaruti han önskade höra hennes mening, den
andre en teologisk fråga. Hennes kunskap uti latinet,
hvilket hon äfven förstod att tala, gjorde henne
möjligt att studera skolastikens mästerverk, och efter
henne blef Birgittinernas älsklingsläsning: Tomas af
Aqvino och Benaventura.        

Till denna fristad förde priorn Peter hertiginnan
Ingeborg. Ifrån sin första ungdom hade hon minnet
af hofmästarinnan med de fromma, men högburna och
sköna anletsdragen: nu tyckte hon sig stå inför en
allvarsam klosterfru. Sjelfva Birgittas enkedrägt, som
hon bar, liknade en nunnas; grå kjortel och svart
kappa, kantad med smala gula bräm, och öfver
hufvudet ett hvitt kläde med likaledes gula bräm. Men
huru simpel denna drägt än var, framlyste äfven nu
och kanske mera än förr den inre högheten ur hela
hennes väsende. De högthvälfda ögonbrynen vittnade
om kraft och beslutsamhet och de af snille och 
lifvet stiftat en ny orden, hade hon i det verldsliga
ingripit uti historiens gång. Hennes ord voro en magt
i staten, hon var »Sierskan af de gamle helige
konungars blod».

»Af Birgittas hus i Rom <footnote>Fr Hammerich: "Den hellige Birgitta og Kirken i Norden".</footnote>, som, den tiden hon
bebodde det, var ett slott med torn och hade en
trädgård full af cypresser och citronträd, återstå ännu
efter fem århundraden tre små kamrar, som hon sjelf
bebodde. Hennes bönrum med ett enda litet fönster
bevaras ännu jemte sitt altare med den tafla, som
framställer Birgitta sjelf, och hvaraf man anses hafva
den tillförlitligaste bild af henne. I taflans midt synes
madonnan och barnet och på dess venstra sida
knäböjer Birgitta jemte sin dotter Katarina, begge i
furstlig prakt med glorior, guldkronor, spiror och
korsstafvar; vid den högra sidan samma bilder, likaledes med
glorior, modren i enkedrägt med en bok och en
korsstaf i händerna, dottren i en liknande klädnad och i
handen en staf och en kalk. Det tillstötande, litet
större rummet, har ett aflångt halfrundt fönster in till
kyrkan, som befinner sig innanföre; härifrån skall
Birgitta hafva hört messan. Det tredje rummet är nu
ett kapell; der skall hennes sofrum hafva varit, och
der dog hon. Den nuvarande, fyrkantiga kyrkan var
hennes bönhus. Således blef altaret troligen flyttadt
från sin plats öfver det omtalade fönstret. Utanpå
kyrkan stå bildstoder af Birgitta och ett annat
qvinligt helgon. Öfver de latinska inskrifterna, som finnas
öfver ingångarne, är anbragt, troligen i senare tider,
en krona med korslagd spira och palmgrenar.»


sierskan från norden, och anlände slutligen till Rom
jubelåret 1350.

Här midt i södern visade dock Birgitta, att
hennes bästa tankar sväfvade till fäderneslandet, som hon
älskade kanske högre, ju mera hon såg hotande moln
skocka sig deröfver. Hennes omgifning, både prester
och husfolk, voro till största delen svenska, och hennes
hus i Rom var samlingsplatsen för de nordiska
pilgrimer, som den tiden strömmade till de heliga
orterna. Enligt Birgittas enskilda skrifter synas dessa
Romfarare hafva utgjorts af svenska riddare och fruar,
lagmän och sjelfva rikets marsk. Munkar och
biskopar, äfven Upsalas erkebiskop hade här besökt henne.
Flera prester voro hennes ständiga följeslagare, såsom
hennes konfessorer, främst bland dem Mathias, doktor
i teologien, som uppskref hvad hon för honom
dikterade; så en Magnus och en Gudmar Fredriksson;
äfven en svensk biskop var hennes följeslagare. Likaså
nämnes norrmän och danskar.

Såsom Birgitta redan i sitt hemland hade erfarit
de begge ytterligheterna att vördas såsom en 
profetissa, men förhånas af sina fiender, erfor hon detsamma
i Rom, som på den tiden var skådeplatsen för den
strid, som hotade med sjelfva kyrkans förfall under
påfvestolens förflyttande till Avignon, och det var först
efter en mångårig vistelse i Rom, som Birgitta skulle
få erfara glädjen att helsa Urban V:tes återkomst till
kristendomens hufvudstad. En del af folket såg med
harm den främmande qvinnan, som vågade predika
mot sjelfva påfven och kurian, när hon icke ansåg dem
följa Guds vägar. Andra åter aktade henne såsom
den »kungaborna helgoninnan,» som hade inflytelse på
påfve och kejsare. Likasom hon hade för det andliga
andligt svärmeri strålande ögonen, gåfvo hennes skönt
formade anlete ett uttryck af själshöghet, som ingaf
vördnad.

Och vid Birgittas sida stod hennes dotter Katarina,
en nordisk skönhet med det ljufvaste väsende, som
den ringa drägt, hon bar, ej kunde förminska. Hon
skall hafva liknat en madonna af Donatelli, som man
förevisar i Birgittas hus. Redan enka efter den unge
Eggert von Kürnen, hade hela hennes ungdom varit
en försakelse af verldens lust och höghet, och med
modren till sin lysande förebild bestod hon i hvarje
frestelse, lefde hon redan ett helgons lif.

Den första, främmande känslan af vördnad, som 
så mägtigt överväldigade Ingeborg vid de begge
helgonfruarnes åsyn, att hon stum nedsjönk på knä inför
dem, förmildrades snart af den obeskrifliga kärlek,
livarmed de emottogo henne. Birgitta såg i henne
icke allenast en landsmaninna och frände, utan äfven
offret för Bengt Algotssons hårdhet och förmätenhet,
och den förskjutna hertiginnan återfann här den frid
och hemkänsla, hon blifvit beröfvad i sitt fädernesland.

<table o c><td>————</table>

<h2>VII.</h2>

Priorn Peter hade nu utfört sitt värf, med
Birgitta upprättat regler och anordningar för den
pågående klosterstiftelsen och äfven vunnit hennes
samtycke att Katarina antogs till Vadstena-klostrets
öfverpriorinna, hvarföre beslut fattades, att hon skulle
medfölja Peter till hemlandet för att påbegynna
klostrets verksamhet. Katarina, som aldrig förr hade
vikit ifrån modrens sida, men var van att lyda hennes
vilja och underkasta sig hvarje försakelse, gjorde så
äfven nu, ehuru det kostade henne smärta, och
medgaf att så länge hennes närvaro der vore nödvändig,
förblifva uti Vadstena. Om Katarina sade sägnen:
»att hon mången natt stod hemligt upp, när hon såg
den gamla på sitt hårda läger, och smög sakta sin
kappa under henne, att hon skulle ligga litet bättre.»

Vid afskedet ifrån Ingeborg sade derföre Katarina:

»Till dig, kära fränka, öfverlemnar jag det dyra
kallet att följa min moder; var du i mitt ställe hennes
dotter och vårdarinna!»

Ingeborg gaf henne härtill sitt löfte och hon följde
troget detta uppdrag. Trenne år förflöto under hennes
frånvaro, och Ingeborg var modrens trogna
följeslagarinna. Hon kände sig sjelf lycklig, då hon uti den
sköna, sydländska naturen följde Birgitta på hennes
mången gång mödosamma vandringar till kyrkor,
kloster och hospitaler. Emellanåt ankom någon
Romfarare, som medförde underrättelser ifrån det, oaktadt
de pröfningar hon der lidit, ändå så kära
fäderneslandet och till och med bref och budskap ifrån hennes
anförvandter. De utgjorde ock ett nöje för
hertiginnan att emellanåt samtala med Torsten Folkesson,
och hon glömde visst icke sitt löfte till Gunborg,
emedan just folkungadottren utgjorde deras käraste
samtalsämne och tycktes nästan vara ett föreningsband
emellan dem. Här, så långt ifrån de begge, som voro
hans hjerta kära — hans konungslige vän och hans
älskade — tycktes Torsten sig icke stå i vägen för
Håkans drömda lycka, och han kunde derföre mera
fritt få tala om Gunborg, som blifvit honom allt mera
dyrbar, ju större hinder skilde honom ifrån henne.
Det var kanske derföre med hemlig saknad, Torsten
lemnade hertiginnan, då han, efter att hafva egnat en
längre tid än han ämnat, att bese Roms
märkvärdigheter, begaf sig på en ny färd. Han ämnade sig nu
till Jerusalem, der hans far redan länge uppehållit sig.
Fru Birgitta gaf Torsten sin välsignelse till denna
resa; hon hade med välvilja omfattat honom, icke
allenast såsom sin unga frände, hon såg i honom sonen
af den fromma Hildigund och sonsonen af Helga, den
högt ärade abedissan i Sko kloster. Torsten lofvade
dock att ännu en gång återkomma till Rom, innan
han återvände till Sverige.

Folke Magnusson Minnisköld hade redan före
sonens ankomst uti Jerusalem aflagt sin verldsliga
hertigskrud och liksom folkungaslägtens utmärkte
föregångare, junker Karl, förenat sig med tyska ordens
korsriddare. Intagen af tidens anda, ville Torsten
följa fadrens exempel, men herr Folke läste uti sonens
inre en hemlig oro; ett slags väntan, som han
uppmanade honom att först reda och bekämpa, innan han
bestämde sitt lefnadsmål. Under tiden hann till dem
underrättelsen om konung Eriks död i Sverige, och
Folke blef djupt gripen deraf.

»Återvänd nu hem, min son,» sade han. »Din
moder var drottning Blankas ädlaste vän, blif du
fortfarande en lika trofast vän till hennes son. Den arma
drottningen hade redan före konung Eriks död förlorat
honom; bevara derföre i tid hennes andra son åt
henne — du har kunnat försaka ditt hjertas kärlek
för den unge Håkans vänskap, fullborda då ditt
påbegynta verk — och blif för honom ett stöd emot de
partistrider, som nu skola vänta honom!»


Birgitta blef djupt gripen af alla dessa sorgliga
framställningar.

»Mitt älskade fädernesland har då blifvit en
röfvarekula!» utropade hon ångestfullt. »Alla varningar
och böner hafva varit förgäfves; denna ogudlighet och
försmädelse skulle dock ske,» fortfor hon, och
underbara syner började föresväfva hennes själs blick. Jag
ser konung Magnus sitta på ett glasklot, öfver hans
hufvud hänger ett tveäggadt svärd, som sjunker allt
djupare och djupare. Vid den ena sidan står hans
goda engel; vid den andra en demon med hammare
och tång, begge gå de ut på att vinna honom och äro
klotet nära, då svärdet ramlar och krossar dem.»

Birgitta höll upp, liksom försjunken i hänryckning
under det hennes ögon strålade.

Sedan talade hon åter:

»Jag ser domaren sitta på tronen emellan
himmelens härskaror; under himmelen ligger Sveriges rike
utsträckt; jag hör en röst, som kallar konungens goda
och onda englar inför tronen att göra räkenskap, och
de komma och förtälja hvad de hafva gjort för att
frälsa och förderfva. Demonen har ingifvit honom att
älska en man af Ödle-ätt och lyfta honom högt i ära,
men deremot hata sin egen son. Det är hans skuld,
att han är i förbund med en främmande konung,
»Demonernas svorne broder,» Engelen har icke kunnat
hindra det, ty kungen tillslöt sitt öra.»

Birgitta tystnade, men syntes ännu försjunken uti
inre syner. Ingen vågade störa henne; men hvarje af
sierskans ord genomträngde allas sinnen, ehuru kanske
Birger var den ende, som fullt fattade deras betydelse,
och att hon med Demonernas svorne broder» menade
Danmarks konung, den listige Valdemar Atterdag, som
sin underskrift, hvarigenom stor ovilja väcktes emot
henne. Förgäfves vädjade hon till sin son, och
förgäfves sökte konung Erik förmå henne att lemna sitt
medgifvande, då han förklarade, att Bengt Algotsson
var orsaken till fiendtligheterna under hans faders
regering: men drottning Blanka hade svarat: »Icke han
utan rådet, samt den i rikedomar omåttligt stigande
adelns afund och hersklystnad, hafva grundlagt
missnöjet och brutit den rätte konungens magt; beröfvat
oss folkets och vår kunglige sons kärlek.»

Ifrån den stunden såg man, huru skiljemuren
emellan mor och son reste sig allt fastare.
Emellertid hade Valdemar Atterdag med en krigshär infallit
i Skåne; det af dryga skatter betungade
fäderneslandet härjades ännu af pesten, d. s. digerdöden, som
äfven bland de högres kretsar skördat sina offer. Då
gick öfver landet underrättelsen om konung Eriks död.
Han hade jemte sin gemål och begge deras små barn
under ett besök i föräldrarnes hem träffats af den
hotande sjukdomen, och afled hastigt
Kristihimmelsfärdsdag 1359, samt gemål och barn jemte honom <footnote>Svea Rikes Konunga-Längd.</footnote>. Men
icke nog med sorgebudskapet allena, det förde i sitt
spår hemska föreställningar. Man talade om det
hemliga hat, drottningen ansågs hafva burit till sin äldste
son och äfven sökt ingifva sin svaga gemål; man
antog, att hon ville hämnas gunstlingens fall och derföre
åt sonen beredt en förgiftad dryck. Der funnos inga
bevis, men så gick ryktet, så trodde folket, och
århundraden behöfdes för att ur sjelfva historien
bortrycka denna onaturliga gerning ifrån den snillrika och
flärdfulla, men älskvärda och olyckliga Blankas minne!

Torsten reste således åter; men trogen sitt löfte
till hertiginnan Ingeborg, begaf ban sig först till Rom,
och inträffade der samtidigt med Birgittas son Birger
och dottren Katarina, som ifrån Sverige medförde lika
sorgliga som olycksdigra underrättelser.

Birger förtäljde utförligt om, huru den gamla
tvedrägten emellan Sveriges begge konungar, far och son,
och deras anhängare åter hade utbrutit redan mot
slutet af år 1357, men då hade ett nytt aftal träffats,
deri konung Magnus i ett bref sade sig »med faderlig
kärlek tänka på sin käre son Eriks gäld, bekymmer
och qvaf,» och derföre afstått till honom på tre års
tid »Stockholms hus med allom Uplandom ofvanskogs,
endast Nerike undantaget.» Hvardera konungen skulle
dock af dessa länder åtnjuta halfva inkomsten; efter
denna tid skulle det afstådda hemfalla under konung
Magnus. Fader och son voro dock skilda i sina
förhållanden till främmande magter. Konung Magnus
var fäst vid Valdemar i Danmark, som hade tillvunnit
sig anseende och magt; men till Valdemars fiender,
grefvarna af Holstein och hertigarne af Meklenburg,
slöt sig konung Erik och det svenska rådet. Slutligen
måste Magnus gifva Bengt Algotsson till spillo. Den
förr så mägtige gunstlingen icke allenast afsattes ifrån
sina hertigdömen, utan förklarades landsflyktig och
anbefaldes att lemna ifrån sig alla bref, som voro
honom öfverlemnade, »såväl de som honom enskildt
kunde angå på förläningar, som han undfått af
konungen, som de hvilka annars kunde angå Sveriges rike».
Drottningen blef utom sig, då hennes gemål tvingades
att underskrifva förvisningsdomen öfver den man, som
han sjelf hade upphöjt till dess höga värdigheter och
ansåg vara ett stöd för sin tron. Sjelf vägrade hon
man viste vara Magni vän, ehuru han var svenska
folkets fiende, och man fruktade, att Magnus skulle
sluta sig till Valdemar, för att denne skulle hjelpa
honom emot de inhemska motståndarne och till honom
afstå det en gång dyrt förvärfvade Skåne, hvarföre
folket sjöng smädevisor om den konung »som drack
Skåne bort,» och gaf honom binamnet »Smek», som i
århundraden har följt denne, med älskvärda
egenskaper begåfvade, men svage och derföre olycklige konungs
minne.

Ingeborg, ehuru numera van att höra och förstå
profetissans sällsamma språk, hade dock denna gång
icke kunnat följa och fatta hennes ord. De
olycksdigra underrättelser, Birger medfört ifrån
fäderneslandet, hade uppryckt henne ur den stilla själaro, hon
hittills hade egt i Birgittas hem. För henne stod
blott en tanke klar: Bengt Algotsson var beröfvad
sina embeten, sin rikedom och var dertill landsförvisad.
Hon tänkte sig honom fattig, öfvergifven och fridlös,
irrande omkring i främmande länder. Blek och
darrande, men fattad af ett allvarligt beslut, gick hon
fram till Birger och frågade:

»Vet man, hvar Bengt Algotsson uppehåller sig?»

»Han är förklarad fridlös såväl i Sveriges som
Norges rike,» svarade Birger, »men den stolta
hertigens öfvermod har ännu icke vikit ifrån honom.
Trotsande öfverhetens dom och sitt lands lagar, har han
någon tid uppehållit sig i Skåne på sin enskilda
egendom Rönneholm; men då han der bör vara föga säker
för sina mägtiga fienders anfall, lärer han hafva
begifvit sig till Danmark för att erhålla skydd af konung
Valdemar.»


Ingeborg svarade intet, men gick fram till
Birgitta, der hon knäföll och sade ödmjukt och bedjande:

»Vredgas icke dyra moder! — gif mig din
välsignelse och låt mig gå — jag kan icke längre
dröja här.»

Birgitta hade emellertid återkommit till det
närvarande, endast hennes ögon lyste af en
hemlighetsfull eld; hon såg dock på Ingeborg uppfattande hennes
ord, och frågade med en viss stränghet:

»Hvarthän vill du gå, min dotter?»

»Dit, der pligten kallar mig — till honom, som
en gång var min make.»

»Du har ju gått ifrån verlden, Ingeborg, och helgat
ditt lif till ett bättre mål; hvad skulle väl du kunna
verka på denne syndige, orättfärdige man?»

»Jag vill dock veta, vördade moder, om han
verkligen ännu är densamme. En inre röst säger mig, att
hans stund snart skall varda kommen, att jag skall
finna honom öfvervunnen och döende — anden kallar
mig att gå härifrån!»

Öfver Ingeborgs ansigte utbredde sig en underbar
hänförelse, och hennes ord gjorde intryck på Birgitta.
Då närmade sig äfven den svärmiska, ljufva Katarina,
slöt med ömhet hennes hufvud emot sitt bröst och
knäböjde vid hennes sida.

»Älskade moder,» bad hon innerligt, »låt Ingeborg
fylla sitt värf — en helig ande talar inom henne, låt
henne gå att tillsäga den förvillade sin förlåtelse och
sedan — må hon finna en fristad i vårt sköna kloster
vid Vetterns strand.»

»Älskade, ljufva Katarina,» hviskade Ingeborg, »du
har uttalat mitt hjertas innerligaste önskan —».


»O Ingeborg, du har hos min moder fyllt en dotters
plats; du skall en gång fylla mitt ansvarsfulla värf
och blifva en moder för systrarna i Vadstena kloster.»

»Guds heliga moder ledsage dig, min dotter!» sade
Birgitta mildt och lade välsignande sin hand på
hertiginnans hufvud.

<table o c><td>————</table>

<h2>VIII.</h2>

Ingeborg har åter beträdt den svenska jorden. En
holländs skeppare hade satt henne och hennes svit,
med hästar och resetyg, i land vid ett fiskeläge
nedanför Kullaberget. Skepparen hade med stor vördnad
bemött den höga damen, som för krigets skull nödgats
företaga hemresan genom Holland i stället för att
fara öfver Lybeck, och lemnade henne här, medan han
sjelf skulle segla till Skanör till den derstädes så
storartadt bedrifna sillhandeln.

Så snart den trogne Torsten bestyrt om
landstigningen, satte sig den af honom anförda skaran i
rörelse utefter stranden och tvärt öfver Liutguda, eller
som det numera heter, Luggude härad till Luntertun.
Hertiginnan hade yttrat en önskan att ännu en gång,
innan hon kom till Vadstena, återse sitt forna hem
Rönneholm, helst hennes ovärdige make icke fick vistas
i Skåne, utan troligen befann sig hos den danske
konung Valdemar, som just nu var sysselsatt att
belägra Helsingborg. Derföre skedde hennes landstigning
på kusten af Skåne.

Ärligt fylde Torsten Folkesson den ed, han svurit
Birgitta, då hon ålagt honom att sjelf och med sina
vapensvenner följa och skydda hertiginnan under resan
och föra henne till hemlandet, der hon ville ingå uti
Vadstena kloster. Äfven hade genom Birgittas
försorg budskap i förväg hunnit till Vadstena, hvarföre
några ordensbröder hade kommit henne redan under
hennes resa genom Tyskland till mötes för att helsa
de invigda nunnornas blifvande abedissa.

Tåget gick i samma ordning, som det iakttagit i
Tyskland och Holland. Främst red Torsten och några
af hans svenner, derefter hertiginnan med hennes tärna
och ett par tjenarinnor. Så kommo klosterbröderna,
tre andlige och några verldslige eller så kallade
lekbröder, alla i pilgrimsdrägt. Tåget slutades af en liten
trupp beväpnade svenner.

Der fru Ingeborg nu färdades, var hon icke såsom
densamma hertiginnan, som med sitt stånds verldsliga
ståt och prakt lemnade fäderneslandet. Den dyrbara
drägt af guld och silke, som höfdes riksdrotset Karl
Ulfsson Sparres syster, hade blifvit utbytt emot en
pilgrims gråa kappa. Den lätta slöja, som hon förr
burit, genom hvars hvita flor de rika lockarnas röda
guld framskimrade, var likaledes utbytt emot
Birgittinernas täta hufvudkläde med det betydelsefulla
ordenstecknet: en röd blodsdroppe med ett kors och inskrift
»Sancti Salvatoris», hvarmed Birgitta sjelf helgat henne
till det höga ändamål, hvaråt hon skulle egna sitt lif.
Denna hufva gömde väl hennes hår, men slöt sig
vänligt omkring hennes milda ansigte, hvars sköna drag
ännu icke blifvit höljda af klosterslöjan. Ifrån hennes
bälte syntes ett radband af guld och svarta rosenperlor,
samt ett rikt arbetadt silfverkrusefix.

Torsten hade, liksom klosterbröderna, innan tåget
satte sig i rörelse från fiskeläget, talat med några af
fiskarfolket. Det var orediga, men vigtiga berättelser
de förnummo. Torsten ansåg lämpligast att meddela
dem åt hertiginnan, sedan tåget satt sig i rörelse.

Med blandade känslor af längtan och fruktan
återsåg emellertid Ingeborg de välkända platserna i
närheten af hennes forna hem och hon nickade åt sin
tärna att komma närmare, väl vetande att den som
här bäst skulle förstå henne, vore den varmhjertade
flickan, som icke allenast nalkades sitt barndomshem,
utan äfven den plats, der de tillsammans genomlefvat
så många tilldragelser.

Elsa, som också utbytt en verldslig tärnas
prydliga och behagliga drägt emot pilgrimskappan, dock
utan det betydelsefulla ordenstecknet på sin hufva,
mötte gladt och uppmuntrande sin matmoders oroliga
blick och hade just derigenom framkallat ett leende
på fru Ingeborgs ansigte, då Torsten red fram till
hertiginnan.

Ehuru han sökte beherrska sig, märkte hon dock
att hvad han hade att meddela, måste innebära något
af vigt.

»Hvad är det, ädle vän?» frågade hon. »Jag
tänkte, ni var glad att se edert land igen, att, såsom
jag, få återse kära anförvandter. Min syster Adelheid
har lofvat helsa på mig i Vadstena — kanske är hon
redan der oss tillmöte.»

»Det vore kanske bäst, om ett så kärt möte kunde
förmå ers nåde att uppskjuta besöket på Rönneholm,»
svarade Torsten med en viss försigtighet; men
hertiginnan utropade likväl:

»Det är någon orsak, hvarföre ni talar om detta
uppskof, min frände — säg fritt — bättre är, att jag
får veta hvad som möjligen kan hafva händt.»

hertigens af Halland försvarare eller angripare, skolen I
dock gifva rum för hans hertiginna, fru Ingeborg Sparre!»

En af krigarne red fram emot Torsten och svarade:

»Vi erkänna ingen hertig af Halland och veta
ingenting om hans hertiginna.»

Torsten kastade om sin häst och red tillbaka till
hertiginnan, som höll på ett kort afstånd. Han
meddelade henne krigarens svar.

Ingeborg var blek men beslutsam; ur hela hennes
väsende talade en höghet, som nästan förvånade Torsten.

»Äro då dessa krigare icke våra landsmän?»
frågade hon.

I detsamma hördes ifrån sjelfva höjden en
hvirflande trumma gifva signal, hvilken drog allas blickar
upp till öfversta slottsplanen, der en banérförare syntes
främst öfver alla andra.

»Se, min fränka,» sade Torsten, »framför porten
till Bengt Algotssons hus reser sig riksdrotset Karl
Ulfsson Sparres banér!»

En hög färg flög öfver Ingeborgs bleka ansigte.

»Således min egen broder!» utropade hon. »Men
se dock på tornet, der svajar likväl ännu flaggan med
Bengt Algotssons sköldemärke. Vi måste komma dit
— jag vill tala vid min broder!»

Torsten hejdade henne, ty under det hon talade,
höjde sig en rökpelare ifrån sjelfva tornet, och dess
hvirflande moln insvepte flaggan, hvars bistra lejon
snart förvandlades till fladdrande trasor, som flögo
omkring för vinden.

Nu upprycktes nedra porten ifrån det brinnande
tornet, och en jernklädd gestalt framrusade; flera
beväpnade riddersmän slöto sig till och följde efter honom
der han med draget svärd störtade utför den sluttande
mera närmade sig sitt forna hem med allt, hvad som
der möjligen kunde möta henne.

De trenne andliga herrarna, som, då tåget åter
satte sig i rörelse, en stund talade sakta och ifrigt
med hvarandra, tystnade derefter och höjde sina
rosenkransar, mumlande en latinsk bön. Alla de tjenande
bröderna följde deras exempel, hvarefter hela
sällskapet under en nästan högtidlig tystnad färdades framåt.

Vägen förde dem till södra sidan af Rönneholm,
hvars tornspets begynte skymta fram genom skogen;
men när de kommo närmare, skallade hotande ljud
af krumhorn och lurar, liksom vittnande om, att den
förr så gästfria hertigens hem icke skulle kunna
erbjuda de resande ett fredligt emottagande. Åter
hördes munkarnes böner, nästan liknande en entonig sång,
under det de troget följde sin blifvande priorinna,
der hon tyst, men utan tvekan satte sin gångare i
raskare fart.

Ju närmare de kommo, dess skarpare hördes
krumhornens ljud, och man kunde till och med förnimma
det dofva ljudet af slamrande vapen.

De resande nalkades emellertid med sina skygga
hästar allt mera bron; men funno den besatt af krigare,
hvilka i täta flockar syntes omgifva hela holmen.

Torsten, som åter ridit fram till den afdelning af
svenner, som befann sig i spetsen för den lilla skaran,
stannade och lät höja den hvita fanan med
Birgittinernas kors och inskrift, som utvisade den vallfärdande
hertiginnans heliga mål, hvarefter skaran sakta
närmade sig intill bron.

»Landsmän,» sade Torsten Folkesson till den slutna
skaran, som innehade bron, »I sen ju, att vårt heliga
ordenskors betecknar frid och försoning, ären I 

»Karl Ulfsson!» svarade den jernklädde.

»Jag kräfver dig till räkenskap och ansvar för
dina brott!» återtog den förre, i det han tog ett steg
tillbaka för att uppslå hjelmvisiret. Det var Karl
Ulfsson sjelf, hvars drag uttryckte på en gång harm och
stränghet.

Bengt Algotsson slog äfven upp sitt hjelmgaller,
och i hans drag lågade förbittring och hat.

Genast höjdes svärden till ömsesidiga hugg, och
bådas följeslagare stannade för att åse deras strid,
som utfördes med all den skicklighet och kraft, som
hörde till riddartiden.

Men på en gång framstörtade med ett högt skri
hertiginnan. Hon hade fattat korsfanan och flög på
sin hvita springare fram till de stridande för att skilja
dem med den heliga fanan.

De fiendtliga krigarne stodo, öfverraskade och
bestörta öfver detta uppträde, orörliga.

Men hertiginnans fana kom för sent:

Bengt Algotsson hade blifvit träffad af sin
förföljares svärd med ett djupt dödssår igenom fogningen
mellan pansarplåtarna. Svärdet föll ur hans hand,
och han sjönk till marken.

Den framilande Ingeborg lät i detsamma också
fanan falla och steg hastigt ned af sin häst samt
skyndade till den stupade.

Äfven Karl Ulfsson trädde närmare, i det han
vinkade åt de omgifvande, att striden nu var slut.

»Syster,» sade han dystert, »du är hämnad, kom
— din plats är icke hos denne ovärdige!»

»O broder,» svarade hon, »döden försonar hvad
som i lifvet bröts — denne af hela verlden öfvergifne
har dock ännu en maka, som måste bedja för hans själ!»
kullen. Straxt derefter visade sig också vid husets
portal flera harneskklädda riddare, hvilka, då de
varseblefvo de flyende, ögonblickligen skyndade efter dem.

Det var ett utfall, som anfördes af den jernklädde
gestalten från tornporten. Det emottogs vid bron med
fälda lansar af den der posterade skaran. Der
uppkom ett häftigt handgemäng.

Den jernklädde riddaren rusade emot lansarna,
som icke förmådde genombryta hans harnesk. Med
sitt väldiga svärd slog han undan de närmaste
spetsarna och bröt in i de slutna ryttarnes led. För hans
hugg stegrade sig de sårade hästarna, och ryttarne
nödgades släppa sina lansar för att gripa till svärden.
Men jernriddarens följeslagare, lika väl beväpnade som
han, understödde kraftigt hans anfall. Ett par ryttare
stupade, och de utfallande bröto sig igenom.

Men från skaran framför portalen nedrusade flera
kämpar till de anfallne vakternas hjelp. De anfördes
af en riddare med en mångfärgad hjelmbuske, hvilken
ryttarne genast igenkände. De kastade sig, anförde
af honom, efter de utbrytande, som nu måste vända
sig om, och en ny strid, en strid mot öfvermagten,
måste af dessa hållas.

Torsten hade med sina svenner omgifvit
pilgrimsskaran på något afstånd, och dessa voro alltså vittnen
till striden, utan att deltaga i densamma.

Snart blef den jernklädde upphunnen af sin
förföljare, riddaren med den mångfärgade hjelmbusken.
De tvenne angrepo hvar ann.

Då skallade en hög befallande stämma:

»Bengt Algotsson!»

Och de begge kämpande stannade ett ögonblick
sin strid.


»Min broder,» sade hon, »jag anförtror åt vår
frände Torsten Folkesson att föra den hädangångne
till ett hvilorum, som anstår hertigen af Halland!
Mitt värf är slutadt i denna verlden; jag går nu till
den heliga fristaden i Vadstena kloster.»

»Jag skall i hans ställe följa dig, min syster!»
svarade Karl Ulfsson, »så snart jag tagit afsked af
Ehrengissle Sunesson, din morbroder, som varit mig
behjelplig vid detta straff- och hämndetåg. Se der
kommer han!»

Jarlen kom nu från den brinnande byggnaden.
Då han fann striden slutad, sade han intet, utan
helsade tigande sin systerdotter.

Hon återgaf hans helsning endast med en böjning på
hufvudet och vände sig derefter till Torsten.

Han förstod hennes blick och upplyfte handen
liksom till ett tyst löfte.

Karl Ulfsson tycktes icke finna lämpligt att längre
dröja här på det ohyggliga, af lågorna från Bengt
Algotssons hus belysta stället. Han räckte handen till
afsked åt Torsten och återförde Ingeborg till den
väntande pilgrimsskaran, der han omsorgsfullt lyfte henne
upp i sadeln.

Ännu en gång såg hertiginnan tillbaka mot den
döde, derefter på de sista lågorna, som flammade öfver
Bengt Algotssons hus; och så lemnade hon för alltid
sitt forna hem.

<table o c><td>————</table>

</chapter>


Karl Ulfsson böjde då bifallande sitt hufvud och
gaf en vink åt sina följeslagare att undersöka den
fallnes sår. Men hertiginnan höjde sin hand,
förbjudande de främmande att närma sig. Hon vinkade åt
Torsten och en af ordensbröderna att bistå henne,
derefter knäböjde hon stilla vid hans sida och läste en
kort bön, under det harnesket blef lossadt ifrån hans
bröst och hjelmen tagen af hans hufvud. Hans bleka,
hårda ansigte tycktes redan vara utan lif; men då
Ingeborg med sin varma, mjuka hand strök de fuktiga
gråa lockarna ifrån hans tinning, slog han upp sina
ögon och fäste dem på henne.

Bengt Algotsson igenkände sin maka.

Det var ett djup af outsäglig ångest uti den blick,
hvarmed han betraktade henne; hans läppar rörde sig;
men de kunde icke frambringa ett enda ord, och vid
dessa fåfänga försök blef uttrycket i hans ansigte ännu
mera qvalfullt.                        

Karl Ulfsson stod med korslagda armar, dystert
betraktande den döendes sista ryckningar. Ifrån det
brinnande slottet hördes lågornas fräsande emellan det
tysta ljudet från kulorna af Ingeborgs radband, hvilkas
fällande vittnade om hennes böner för den kämpandes
sista strid.        

Under det dödsqvalen rasade inom Bengt
Algotssons bröst, såg han ännu oafbrutet på den bedjande
Ingeborg, och i hans torra, heta ögon samlade sig
småningom en dimma — denna sjönk tillhopa, och en tår
föll ned ifrån hans redan brustna öga.

Vid åsynen af denna, den ångrandes tår, utbredde
sig åter frid öfver Ingeborgs anlete. Hon reste sig
sakta upp, lade sitt krucifix på den dödas bröst och
vände sig derefter till riksdrotset.


»Ni vet, dyra fru Ingeborg, att Skåne redan länge
har varit oroadt af våra danske, numera fiendtliga
grannar, och att jag mer än en gång velat varna er
derför.»

»Men det måste vara någon ny fara, som hotar;
jag anar, jag känner det! Kanske farligare fiender
än de danske —»      

Ingeborg bleknade, och hennes darrande läppar
kunde icke uttala något ord mera.

Torsten, som höll sin häst stilla — och alla följde
hans exempel — ansåg bäst vara att säga hertiginnan
förhållandet och förklarade derföre hvad han genom
fiskarfolket förnummit, att Rönneholm var hotadt af
fiender, som det sades, svenskar.

Men nu darrade Ingeborg icke mera; en underbar
eld skimrade i hennes ögon.

»Låt oss skynda,» sade hon beslutsamt, »min
närvaro på Rönneholm är kanske nu nödvändigare än
förr — kanske är det ännu tid!»

»Men betänk er dock, ädla fränka,» invände
Torsten, »skall ni ega styrka att skåda en kanske redan
påbörjad strid?»

En hög rodnad flammade på hertiginnans ansigte,
och hennes röst var på en gång så bedjande och
befallande, då hon endast sade: »Låt oss skynda!» att
Torsten aktningsfullt bugade sig, efterkommande hennes
vilja. Han gaf sina väpnade svenner befallning att
sluta en tätare krets omkring pilgrimerna, hvarefter
de åter fortsatte sin färd.

Elsa yttrade icke ett ord; men slöt sig intill
hertiginnan, under det hennes kloka och frimodiga blick
med en blandning af tillfredsställelse och beundran
allt emellanåt hvilade på hennes älskade fru, som allt
<chapter name="TREDJE BOKEN. Konungens vän.">

<h1>TREDJE BOKEN.</h1>

<h2><sc>Konungens vän.</sc></h2>

<table o l>
<td c>————
<td><tab>
<td><poem>
— — Vill du måla Edens rosor
på saknans grund? Jag vill ej läsa mer
uti ditt hjerta. Hvad jag vet, är köpt
med all min framtids lugn. Är det ej nog?
<tab><tab><tab><tab><tab><sc>v. Beskow.</sc>
</poem>
<td><tab>
<td c>———
</table>



<h2>I.</h2>

Trenne år hafva förflutit sedan konung Erik XII:s
död, under hvilken tid Magni yngre son, Håkan i
Norge, som hittills hållit sig stilla i sitt rike, kallades
till Sverige, der han slutligen omkring Sigfridsmessan
(den 15 Februari) 1362 blef vid Mora stenar utvald
till Sveriges konung och sin faders medregent.
Valdemar IV (Atterdag), som emellertid efter den
långvariga belägringen af Helsingborg intog fästningen och
ryckte vidare samt återtog icke allenast Skåne,
Halland och Blekinge, utan äfven härjade Öland och
Gotland, hade ändtligen ingått fred med Magnus och
Håkan. Underhandlingar hade åter börjat angående
förnyandet af den sedan några år tillbaka föreslagna
trolofningen emellan Håkan och Valdemars dotter
Margareta. Men sedan konungavalet arbetade svenska
rådet på äktenskapsförbindelserna emellan den unge
konungen och prinsessan Elisabet af Holstein, och
ingen visste ännu, hvilkendera af de begge föreslagna
brudarna Håkan sjelf föredrog.

Långt före dessa senare tilldragelser hade dock
Torsten Folkesson återkommit till fäderneslandet. Sedan
han uppfylt sitt värf, och fört den fallne hertigen af
Halland till Sorö, i hvars klosterkapell Bengt
Algotsson erhöll sin hvilostad, begaf sig Torsten till 
Vadstena för att bringa denna underrättelse till Ingeborg.
Med stilla frid emottog hon sin trogne ledsagare och
sade honom sin tacksamhet och sitt afsked, då hon
nu lemnade den yttre verlden och dess förhållanden.
Torsten hörde med djup rörelse hennes afsked; det
föreföll honom, såsom skildes han vid en älskad syster,
som derjemte varit det enda samband, som hållit honom,
qvar vid hans tysta kärleksförhoppningar. Och ännu
i afskedsstunden hade Ingeborg en tanke för sin ädle
väns hemliga önskan, ehuru endast hans dröjande blick
förrådde den.

»Min frände,» sade hon, »ni lemnar mig här uti
en fristad, der verldens stormar ila mig förbi; men
dyra vänners öden hinna dock hit till mig. Bringa
min helsning till Adelheid och den kära Gunborg och
säg dem, att hvarje underrättelse ifrån dem skall vara
mig en glädje, ett kärt minne ifrån den verld, jag en
gång älskade, men som jag nu så gerna lemnar.»

Medförande denna helsning såsom ett dyrbart
budskap lemnade Torsten Vadstena och skyndade till
Stockholm för att innan han återgick uti sin konungs
tjenst, göra ett besök på Gröneborg.

Men oroliga underrättelser mötte honom vid
ankomsten till hufvudstaden. Man talade hemlighetsfullt
om en söndring inom sjelfva konungahuset, ehuru far
och son hittills hade handlat i gemensamhet. Magnus
hade genom sin eftergifvenhet för Valdemars lockelser
väckt rådets förbittring; man trodde att Håkan,
fruktande för rådspartiets styrka, ansåg nödvändigt att
skilja sig ifrån fadren. Man trodde sig till och med
veta, att Håkan låtit förmå sig att å Kalmare slott
hålla sin fader i fångenskap för att hindra honom
ingå nya förbindelser med Valdemar, och att Håkan
för det närvarande var ensam regent, emedan bref och
handlingar, gifna af honom, utgått från Stockholms
slott, och man väntade, att ett lagligt konungaval snart
skulle göra honom till ensam herre öfver landet.

Vid dessa oroliga underrättelser framstod för
Torstens minne den vänskap, som allt sedan
barndomstiden förenat honom med Håkan, och derjemte hans
faders allvarliga uppmaning att troget och varnande
stå vid den unge konungens sida, hvarföre både pligt
och vänskap kallade Torsten att först skynda till
honom. Innan han begaf sig till Gröneborg, borde
han också veta, huruvida de flydda åren förjagat eller
befäst den konungslige ynglingens kärleksdrömmar, då
deraf berodde, om Torsten kunde uppträda inför
folkungadottren med den talisman, han så troget
bevarat, det för honom vältaliga näckrosbladet.

Hade det kostat honom försakelse att icke få ila
till det mål, hans hjerta föreskref, blef hans vänskap
belönad af den uppriktiga glädje, hvarmed Håkan
emottog honom, då han kastade sig till vännens bröst
och sade med utbrytande rörelse!

»Du har varit länge borta, Torsten, och mycket
har förändrats under denna tid. Du återfinner icke
mera din sorglöse Håkan — platsen på min faders
tron är lika orolig som osäker — men då man en
gång har kallat mig dit, måste jag behålla den och
för att kunna det behöfver jag lugna och kloka råd;
du skall gifva mig de bästa sådana, Torsten — allt
skall blifva annorlunda, då du nu har återkommit!»

Håkan stod redan färdig att resa till Kalmar;
men rådvill, huruvida han der borde förmå sin fader
att försöka krig emot Valdemar för att undertrycka
dennes våldsamma framfart, och hvartill Magnus hade
af åtskilliga domkapitel i Sverige upplånat penningar;
eller om han jemte fadren skulle ingå på
fredsunderhandlingar med Danmark.

»Jag vet allt förväl,» yttrade Håkan, »att vid ett
fredsförbund med Danmark återväckas den gamla
trolofningen med Valdemars dotter, ehuru hon är blott
ett barn. Men svenska rådet, som har slutit sig till
det tyska partiet, anser likaledes såsom afgjord min
trolofning med den tyska prinsessan.»

»Och du sjelf, min konung,» frågade Torsten,
»hvilkendera af prinsessorna föredrar du?»

»Ingendera! Jag känner dem icke och har icke
ens sett dem. Men du, min Torsten, känner likaväl
som jag sjelf, den ädla svenska mö, som ensamt skulle
ega mitt hjerta jemte min krona.»

»Du älskar henne således ännu?» frågade Torsten,
beherskande sin rörelse.

»Om jag älskar henne!» upprepade Håkan. »Ja
nu kan jag säga det, ty jag har pröfvat mig sjelf.
Käre vän, jag lade troget ditt afskedsord på minnet,
ty jag insåg då klokheten af ditt råd och ville
bekämpa min kärlek; men ehuru jag var tre år i Norge,
kunde jag icke glömma henne — och nu, fastän tunga
bekymmer trycka mitt sinne, oro och stridigheter möta
mig, hvarhelst jag går, följer hennes bild mig öfver
allt. Med henne vid min sida skulle jag kunna
förgäta en konungs bedrägliga lycka; med henne skulle
jag kunna drömma om, att lifvet eger kärlek, ungdom
och glädje!»

»Om du älskar henne så högt, konung Håkan,
så stig då ned af din tron och sök att förverkliga din
kärleksdröm.»


»Måste jag då stiga ned för att finna lyckan med
henne!» utropade han, »kan då icke hon föra den med
sig hit upp till min tron? Jag är dock nu herre öfver
tvenne konungariken; skall man kunna förneka mig
rättigheten att sjelf välja min brud, då likväl mitt val
stannat inom landets stoltaste slägt, då samma blod
som tillhörde min konungslige faders och hans farfars
faders, äfven är hennes; hvem skall våga säga, att
folkungadottren icke är värdig att dela folkungarnes
tron?»

»Sjelfva den mägtige jarl Birger förenade sig dock
sjelf med en konungadotter, och sedan med Danmarks
enkedrottning och valde kungliga prinsessor för sina
söner, och så har varit sedan allt hitintills.»

»Men Danmarks konung, den ridderlige Erik
Menved, tog dock sin drottning ifrån folkungarnes slägt.»

»Hennes fader, Magnus Ladulås, var dock redan
då Sveriges konung och hennes moder en holsteinsk
prinsessa.»

»Det är likväl hårdt,» sade Håkan mera
saktmodigt, »man kallar mig herrskare, och jag är dock
förnekad en rättighet, som tillhör den ringaste af mina
undersåtar, den ljufva rättigheten att sjelf välja mig
en maka!»

Håkan gick häftigt upprörd fram och tillbaka,
såsom hade han glömt sin väns närvaro. Torstens
blickar följde honom med deltagande, men sjelf sade
han intet. Slutligen stannade den unge konungen
framför honom, lade tankfullt sin hand på hans arm och
sade sorgset:

»Du finner mig svag och vankelmodig, käre vän;
dock har jag kraft nog att erkänna klokheten af dina
råd och foga mig derefter — tiderna äro ännu alltför
oroliga, att jag skulle kunna trotsa dem — jag måste
invänta lugn och enighet emellan de nu skilda
partierna, innan jag får tänka på egna lyckliga
förhållanden. Emellertid blir du nu hos mig, Torsten, du följer
mig till Kalmar, vi begifva oss af, ehvad vi än må
resa till möte;»

Så slutade Håkan sina ord och vädjade icke förgäfves
till den trofasta vännen.

Men icke allenast uti hjertats angelägenheter hörde
konung Håkan på sin väns varningar. Den söndring
emellan far och son, som hotade att öfvergå till samma
förhållande, som hade herskat emellan Magnus och
hans son Erik, blef upphäfd, och från den tiden
befästes den endrägt emellan Magnus och hans yngre
son, hvilken förening aldrig sedan blef bruten. Och
ehuru Håkan blef i Sverige formligen vald till konung,
handlade far och son i gemensamhet och gåfvo stöd
åt hvarandra. Fred slöts med Valdemar Atterdag
men under det freden derjemte syntes herska såväl
inom som utom riket, började underhandlingar om
äktenskapsförbindelserna för den unge konungen att ånyo
skilja konungahuset och rådet ifrån hvarandra.

<table o c><td>————</table>

Nu hade dock inträdt en tid af ro, som tillät
Torsten att få egna sig åt egna tankar och
förhållanden. Mera än ett år hade förgått sedan hans afsked
ifrån Ingeborg, och likväl hade han ej ännu kunnat
framföra hennes helsningar till fru Adelheid och hennes
dotter. Han hade hört, att Gunborg ännu var hemma
hos sin moder på Gröneborg, och en och annan talade
om den väntade förbindelsen med riddaren Tord 
Arnvidsson Sparre; men denne hade öfvergifvit sitt
enskilda lif och inträdt i konungens råd, hvarföre han
blifvit en mera sällsynt gäst hos fru Adelheid. Man
trodde vidare, att folkungadottren väntade på en annan
brudgum; men dennes namn visste ingen att nämna.

»Hvilken väntar hon?» frågade Torsten sig sjelf;
men hans hjerta vågade aldrig besvara denna fråga —
var det möjligen han sjelf, eller hans kunglige vän?
Han greps likväl härvid af en orolig längtan att få
återse henne, att öfvertyga sig, om det var han, som
qvarstod i hennes minne. Allt sedan sitt samtal med
Håkan om de föreslagna konungabrudarna, kände
Torsten, att, så länge Håkan icke var bunden vid någon
af dem, han sjelf ej heller var fri ifrån det löfte, han
gjort att icke vara ett hinder för sin väns möjliga
lycka; att derföre med sin talisman visa sig inför
Gunborg hade varit en påminnelse, en fråga,
hvarigenom han kunnat förråda sin vän. Torsten kunde
således icke träda inför folkungadottrens ögon, men han
ville dock, om också sjelf osedd, få se henne, och åtog
sig med glädje ett hemligt uppdrag till det gamla
riksrådet och lagmannen Israel Birgersson på Marieborg.

Sent en vacker vårafton begaf sig Torsten helt
ensam den för honom välkända vägen omkring
Svinngarns källa och till Hagaviken. Sex år hade förflutit,
sedan han jemte Håkan färdades denna väg, på
hvilken han i gladt ungdomsmod gifvit löftet att aldrig
svika sin konungs vänskap, ej anande, hvilket offer
detta löfte skulle komma att kosta honom.

Huru lifligt framstod ej för hans minne den
konungsliga ynglingens svärmeri för folkungajungfrun,
som hade uppträdt med sina muntra tärnor vid
helsokällan; huru mindes han ej sjelf henne, der hon leende
återgaf honom källans helsodryck, som för honom blef
af en så underbar betydelse! Hur kom han vidare
vid åsynen af Gröneborgsholmen i håg den framilande
båten, der jungfruns ädla gestalt omfladdrades af de
hvita seglen med sina purpurflaggor — Torsten tyckte
sig se detta ännu, ja sjelfva den hvita näckrosen syntes
honom sväfva på vågen — men allt var ju blott en
villa och ett minne.

Allt var tyst och stilla; nästan högtidligt reste
sig det gamla folkungafästet framför honom; nu som
då tycktes den vänliga viken så lockande, och sedan
han lemnat sin häst i fiskarstugan, erhöll han den
lilla båten och begaf sig ut på sjön.

Nymånen uppsteg och återgaf sin blanka strimma
i vattenspegeln, belysande hans väg öfver det klara
och dock så outgrundliga djupet. Snart skymdes väl
genom vallen månskenet uti vattnet, men den gyllene
halfringen stod dock klar och leende öfver fästet,
kastande sin bästa belysning öfver en hvit gestalt,
som syntes uti det öppna fönstret till jungfruns gemak
under loftet.

Var också denna syn en villa? Så frågade
Torsten sig sjelf, under det han lät årorna hvila; men
då hördes de välkända tonerna af en luta besvara
hans fråga. Beledsagad af den svenska folkvisans
egendomliga melodi, tillfördes honom af vinden
följande sång:

<poem>
Och riddaren han ståndar med skålen i sin hand
Han bjuder helsodrycken vid helga källans rand.
<tab>De näckrosor blomma så hvita.

Och jungfrun hon smakar den silfverklara dryck,
Som bjuds med så höfviskt och ridderligt skick,
<tab>De näckrosor blomma så hvita.

En silfverhvit näckros från jungfruns bälte föll,
Och riddaren han tog och den rosen behöll.
<tab>De näckrosor blomma så hvita.

Hvad vill han med den rosen? Den hör ju jungfrun till,
Kanske han hennes hjerta med rosen fånga vill.
<tab>De näckrosor blomma så hvita.

Och källans vatten rinner, och dagen flyr sin kos;
Men icke glömmer jungfrun sin silfverhvita ros.
<tab>De näckrosor blomma så hvita.
</poem>

Den klingande sångens ord genombäfvade
riddarens hjerta; han glömde sin konung för aningen om
sin egen lycka, då i detsamma sången tystnade, och
månstrålen försvann. Der blef mörkt på himlen, mörkt
på borgen, mörkt på vattnet, och mörkret fördunklade
Torstens lyckliga dröm.

Hastigt glimmade ljus i borgens fönster, liksom
talande till hans stormande hjerta och manande honom
att skynda dit, för att finna hvad han sökte.

Men der stod ju Torstens löfte att icke täfla med
sin vän om priset för hans lycka; han måste ännu
vänta! Han kände dock nu med visshet, att om
folkungadottren icke älskade konung Håkan, skulle
hon ej heller blifva hans drottning.

Med nyväckta, fast hemliga förhoppningar, under
det de förklingande tonerna ännu tycktes följa honom,
återvände Torsten till Marieborg.

<table o c><td>————</table>

<h2>II.</h2>

Konung Magnus var ensam och sjelf sysselsatt
vid arbetsbordet. Ett uttryck af trötthet låg utbredt
öfver de ännu vackra, på visst sätt ungdomliga
dragen, och allt emellanåt kastade han sin blick på
timglaset, som stod vid sidan af bordet och utvisade den
framskridande tiden. Obeslutsam sköt han ifrån sig
pergamentet, hvarpå han varit i begrepp att teckna
ett kungabref, och reste sig upp.

»Denna oupphörliga gäld trycker mig,» sade han
liksom i behof att uttala de tankar, som föregingo i
hans inre, under det han ännu stod qvar vid bordet,
stödjande den ena handen deremot och med den andra
strykande håret tillbaka ifrån pannan. »Det gör mig
ondt att utskrifva nya skatter för det arma folket
och likväl — de andlige kunna vi icke vidare angripa.»

Han gick till det öppna fönstret, derifrån han såg
vårsolen leende stråla öfver stadens holmar och skär,
öfver spirorna från kyrkor och kloster och öfver de
prydliga hus, som för hvarje nytt årtionde liksom växt
upp, utvidgande den unga konungastaden. Sjelfva
slottet, der konungen ännu hade sitt residens, var det
så kallade »Adelshuset», som med sitt höga,
grundmurade torn Kärnan och sin förborg låg vid midten
af den nuvarande borggården, liksom beherskande
staden, hvilken omgafs af strömmande vattendrag och
förenades genom sina vindbroar, »Söderbro», med
Åsöna, det nuvarande Södermalm och genom Norrebro»
förband sig med Norrmalm. Omkring
Helgeandsholmen spelade Norrströms friska vatten, bildande ett
samband emellan saltsjön och Mälaren; ifrån den förres
hamn höjde örlogsmännen sina stolta master, hvaremot
mera anspråkslösa farkoster följde Mälarens löfrika
stränder. Endast nedre höjden af brunkebergsåsen var
ännu bebyggd, men utmed stranden af Klara sjö
började staden sträcka sig uppåt den nuvarande 
Kungsbacken <footnote>Kungsbacken har fått sitt namn efter det fäste,
»Konungsberg», som konung Håkan 1370 uppförde, då han måste belägra
staden för att befria sin fader, som af konung Albert i sex år
hölls i fångenskap å det slott, der han i trettiosex år residerat
såsom konung. <tab> Reuterdahls Sv. k. historia.</footnote>. Öfver de mindre ansenliga husen reste sig
S:t Klara kloster, ifrån hvars kapell Ave-Maria-klockans
till andakt manande ljud hördes oaktadt sorlet af
menniskor, som färdades på gatorna, bullret af hästhofvar
mot stenarna och Norreströms ständiga brusande.

Konungens blickar sväfvade långsamt öfver staden
och dröjde slutligen på Helgeandsholmen.

»Min vackra fädernestad!» utbrast han. »Knappast
ett århundrade har du varit till och likväl hunnit
utveckla dig i storhet och skönhet; men också derjemte
har du varit vittne till hårdhet, orättvisa och
blodsskulder —» Han suckade djupt och for med handen
öfver pannan. »O Magnus, Birgers son, arme frände,»
fortfor han, »ditt oskyldiga blod skulle då befläcka
denna sköna stad för att göra den till min; ditt
hufvud skulle då falla, för att din krona skulle bäras af
mig; — Hvem af oss blef dock lyckligare, den som
vann kronan, eller martyrdöden?»

Dörren till konungens rum gick sakta upp och
utan att anmäla sin ankomst, inträdde drottning Blanka.

»Ah min drottning!» sade Magnus gladt och gick
emot henne. »En god engel förde eder hit just nu.
Jag väntar i hvarje stund Torsten Folkesson — jag
vet, att han är återkommen ifrån Danmark.

Drottningen nickade, såsom viste hon redan sjelf
detsamma.

»Jag hoppas,» fortfor konungen, »att han skall
medföra underrättelser, som kunna bereda eder glädje
till ersättning för den förströelse, ert sällskap ger mig
under det ofta rätt tunga regeringsarbetet.»

»Jag har alltid glädje af att besöka eder, käre
Magnus, och delar lika gerna edra bekymmer som eder
förnöjelse.»

»Alltid min Blanzeflor!» sade konung Magnus och
förde henne till en beqväm hvilstol.

Men Blanka ville icke hvila; hennes verksamma
sinne hade icke behof af stillhet. På bordet låg ett
i sköna färger måladt porträtt, som hon upptog och
en stund betraktade med uppmärksamhet; men lade
det derefter ifrån sig med ett uttryck af missnöje.

»Det är dock en ganska skön bild,» sade Magnus
och lät äfven sin blick dröja vid porträttet.

»Ja visserligen, om icke hennes drag påminde om
brodren, grefve Henrik den jernhårde, som man ju
kallar honom,» svarade Blanka kallt.

»Men om der också är någon likhet,» invände
Magnus, äro dock hennes drag lika milda, som hans
äro härda. För öfrigt känna vi ju flera egenskaper,
som tala till hennes fördel.

»Och hvilka äro dessa egenskaper, min gemål?»

»Icke allenast hennes skönhet och älskvärdhet,
som äro vida bekanta, äfven hennes ålder är passande
för Håkan. Vi veta ju, att hon har växt upp i den
tanken att blifva hans brud — hvem vet, om icke
derföre Elisabet af Holstein kunde blifva för honom
hvad Blanche af Namur har varit för mig?»

»Den tyska prinsessan!» afbröt drottningen otålig,
»grefve Henriks syster skulle väl snarare föra sin
make under brodrens regimente, för att icke tala om
de svenska herrarnas —»


»Men Håkan har dock en gång lemnat sitt
medgifvande till herrarnas val, och de hafva ju redan
afskickat sina förnämsta män till Holstein för att hemta
hans brud —»

»O Magnus,» utropade Blanka, under det en
rodnad flammade på hennes kinder, »tala icke derom;
detta skedde ju under den tid, Håkan ansågs såsom
ensam herre i landet — hvem vet, om icke de
allsmägtiga herrarna handlade i hans namn — jag vet
åtminstone, att Håkan icke har gifvit något löfte.
Men i alla fall förändras ju tider och förhållanden —
förbindelser kunna lösas och knytas. Hvilken fördel
erbjuder väl föreningen med den holsteinska grefvinnan
motsvarande den, som bjudes af Sveriges hittills farlige
och mägtige granne Valdemar? Hans ende son är ju
döende, den äldsta dottren Ingeborg redan förmäld
med Henrik af Mecklenburg, och det är all
sannolikhet, att hans älsklingsbarn, den lilla Margareta får
ärfva sin faders tron.»

»Jag inser allt detta, min drottning, och finner
en förening med Valdemar i alla afseenden mera
fördelaktig och betryggande; jag kan dock ej frånkänna
den älskvärda Elisabet hennes personliga värde och
jag beklagar henne, om hon verkligen blir bedragen.»

»Vi få nu se, min goda Magnus, hvilka budskap
riddar Torsten medför ifrån Danmark. För min del
skulle jag finna en stor tillfredsställelse, om vår son
kunde visa, att Sveriges konung bör ega fritt val att
utan rådets medverkan taga en gemål, som anstår
honom.»

En inträdande kammarsven anmälte ändtligen den
väntade riddar Torsten Folkesson.


Det var verkligen Torsten, som sålunda
benämndes, emedan Håkan, då han blef vald till Sveriges
konung gaf sin vän och frände riddarslaget.

Blanka nickade med tillfredsställelse åt de
muntliga och vältaliga helsningarna ifrån Danmarks konung,
under det Magnus sjelf emottog ett vidlyftigt bref,
hvars signet han bröt. Han behöll brefvet för sig
sjelf, men räckte ett deri inneslutet porträtt till
drottningen.

»En bild af vår sons blifvande brud!» utropade
hon. »Den unga Margareta är icke vacker, men det
röjer sig kraft och klokhet i detta ansigte.»

»Kunde hon blott medföra fred i hans land,
suckade Magnus, under det han likväl med ett visst
välbehag fortfor att läsa brefvet. »Vår broder Valdemar
Atterdag talar fagra ord,» fortfor han, »och jag ville
gerna förlita mig på dem. Ännu kan dock ingenting
med säkerhet lofvas och afslutas, ehuru han vill, att
det snart måtte ske — ja han till och med fordrar
det såsom ett pris för sin egen pålitlighet och vänskap.»

»Men hvarföre då uppskjuta en angelägenhet, som,
så länge den är obestämd, endast föranleder oro och
split i landet. Mig synes bättre, min gemål, ju förr
denna vigtiga sak blir afslutad.»

Drottningen nedlade med en viss omsorg
Margaretas porträtt på bordet, sedan hon bortskjutit
Elisabets bild.

»Håkan skall nu se begge dessa bilder,» återtog
konungen, »och det tillkommer honom att sjelf
bestämma sig.»

»Jag skall tala vid Håkan,» yttrade Blanka, »och
jag är öfvertygad att han anser sitt giftermål såsom
en riksangelägenhet. Föröfrigt tror jag, att hans hjerta
är fast på annat håll,» tillade hon skämtande, »eller
hvad tror ni, riddar Torsten, att hans förnyade
jagtresor till Upland under er frånvaro i Danmark och
hans besök på Gröneborg hafva att betyda?»

Denna fråga kom så oförberedd, att Torsten kände
sig ur stånd att straxt besvara den.

»Ni är min sons närmaste och ädlaste vän, herr
Torsten,» tillade drottningen med sin egendomliga
vänlighet, »jag vet, att ni känner honom bättre, än jag
sjelf gör det, och derföre gjorde jag er denna fråga.»

Riddaren hade nu återvunnit sin fattning och
svarade med värdighet:

»Eders höga nåde, jag känner intet om denna resa
eller dess betydelse — jag har icke sett konung
Håkan sedan min återkomst ifrån Danmark.»

»Det är sant, riddare; men ni var hans ungdoms
första vän; ni skall, om så behöfves, bäst bistå mig
att upplysa honom om hvad som bör ske. Tala ni
vid honom — låt hans hjerta gerna tills vidare svärma
för den sköna Gunborg; åratal skola förgå, innan den
nu elfvaåriga Margareta gör henne detta stridigt.»

Nu rusade en förrädisk rodnad till Torstens panna.

»Eders nåde!» utbrast han något hastigare än
vördnaden bort tillåta honom. »Var förvissad Eders nåde,
att folkungadottren skall icke emottaga konungens
hyllning, om han icke jemte sitt hjerta bjuder henne
hand och krona.»

Drottningen såg på riddaren med förvåning. Hans
upprörda tillstånd röjde för hennes skarpa blick den
hemlighet, som herskade i hans inre, och hvilken han
under åratal kunnat dölja för den omisstänksamme
Håkan. Och hvad drottningen trodde sig förstå,
ingaf henne en viss tillfredsställelse, emedan hon såg
deri ett medel att öfvervinna sonens kärlek till
folkkungadottren, hvaröfver hon hade känt en hemlig oro.
Då hon emellertid såg Torsten hafva återvunnit sin
fattning, nickade hon vänligt och sade med en
skämtande ton:

»Menar ni, herr Torsten, att sådana tider äro
komna, då konungarne välja sina gemåler bland
adelsdöttrarna? Det tror jag dock icke, att vi ännu
behöfva frukta.»

»Det är sant,» inföll nu konung Magnus, som,
sedan han ånyo genomläst Valdemars bref och lagt
det åsido, hade hört drottningens sista ord. »Jungfrun
på Gröneborg, som hon lärer kallas, står dock öfver
jemförelsen med landets öfriga adelsdöttrar, då hon
tillhör vår egen slägt — hon är till och med en
sonsons dotter af den ädling hvars myndiga ord upphöjde
folkungarna på tronen.»

»Nåväl, om ni så vill, min gemål,» utropade hastigt
Blanka, »jag medgifver hellre en konungs fria val uti
en ädelboren, om ej kunglig slägt, än att undersåtar
föreskrifva honom lagar.»                                              

Torsten hade emellertid dragit sig tillbaka; men
dröjde, inväntande konungens afskedsvink. Magnus
gick några steg emot honom, lade sin hand på hans
skuldra och sade allvarligt:

»Allt hvad som här har förefallit, blir oss emellan
jag vet, att jag kan lita på dig, unga frände!»

Drottningen sade intet, men nickade vänligt, och
Torstens trofasta blick besvarade konungens ord,
hvarefter han lemnade rummet.

<table o c><td>————</table>
<h2>III.</h2>

Drottning Blanka hade ett långt samtal med sin
son. Fru de Longueville satt stilla i det yttre
rummet, men icke ett ord nådde till henne; hon förstod
deraf, att saker af djup vigt afhandlades emellan mor
och son; men hon viste alltför väl, att drottningen
sedan skulle anförtro henne allt.

En inträdande tärna anmälte, att sångaren
Florian önskade få tala med fru de Longueville. Hon
nickade och tillät honom komma.

Florian skyndade fram med lätta steg; han såg
sig omkring såsom för att förvissa sig om, att ingen
mera än den drottningen tillgifna hofdamen kunde höra
honom. Valerie såg med någon förvåning hans
upprörda tillstånd, men gaf honom en vink att tala.

»O madame,» sade han, »jag har i natt läst
stjernornas språk. Den unga konungens bild, den hittills
så klara Arctunus har blifvit dunkel — en sorg
väntar honom, som skall omtöckna hans sinnen och
hindra honom att sjelf välja den bana, han bör gå —
hans väg korsar sig. Drottningen tänker och handlar
för sin son — o varna henne, madame, varna henne!»

Valerie hörde dessa ord med förvåning, men
innan hon ens hann göra en fråga, hade stjerntydaren,
såsom hans sed var att icke inlåta sig i tal och
förklaringar om sin kunskap, försvunnit. Med tilltagande
fruktan tänkte hon nu på hvad som möjligen kunde
afhandlas emellan mor och son.

Hon hade sett den unga konungen med ett uttryck
af oro och nedstämdhet öfver sitt vanligen sorglösa
ansigte inträda till drottningen, och då hon nu
ändtligen såg honom komma derifrån, var hela hans 
utseende förändradt. Spår af djup rörelse syntes ännu
uti hans ungdomliga ansigte; men han bar sitt hufvud
högre, hans ögon strålade af tillfredsställelse, och han
gick så fort och raskt, som ville han skynda att
meddela de glada förhoppningar, som upptogo honom, som
ville han med dem möta en hel verld.

Döljande sin oro, inträdde Valerie i det inre
gemaket, der hon fann drottningen försänkt i djupa
tankar, gående fram och åter öfver golfvet, och det dröjde
länge innan hon ens varseblef den tysta väninnan.
Ändtligen stannade hon.

»Ah Valerie,» utropade hon, »var han icke vacker,
älskvärd, oemotståndlig — tror du, att en ung qvinna
skall kunna emotstå honom, om också ett annat, ett
storsinnadt hjerta täflade med honom? Eller tror du,
att en stolt ättefru vill se sin dotter förblifva på den
plats, der hon är slägtens perla, hellre än att tränga
sig upp till drottning i ett konungarike, der
ovilkorligt split och afund skulle förneka hennes värde —
hvilketdera tror du, Valerie?»

»Edra ord äro alltför dunkla, madame, mitt
förstånd kan icke fatta dem.»

»Det är också verkligen utomordentligt, Valerie!
han går, min varmhjertade Håkan, att för sin
kärleks skull trotsa det allsmägtiga rådet, hela landets
öfvermodiga adelsparti; han vill för sin kärlek
försaka tvenne prinsessor, hvaraf den ena är nogsamt
prisad för sin skönhet, och den andra skulle tillföra
honom ett tredje konungarike — det är dock
underbart!»

»Ja i sanning underbart,» upprepade fru de
Longaville. »Men ännu mera utomordentligt synes dock
mig, att ni, madame, låter sådant ske!»


Drottningen stannade ett ögonblick och såg på henne.

»Skall verkligen den unga konungen få rusa fram
uti sin galna kärleksdröm, utan att hans moder, den
stolta Blanche af Namur, hejdar honom?»

Men drottningen hörde icke väninnans fråga.

»Tror du verkligen,» frågade hon, mera följande
sin egen tankegång, än besvarande Valeries ord, »tror
du väl att den unga jungfrun, om hon än besvarar
Torsten Folkessons kärlek, icke skall frestas af
konungens utomordentliga kärleksprof? — Tror du, att den
gamla frun verkligen är mera klok än fåfänglig?»

»Ännu, dyra drottning, talar du i gåtor, hvilka
jag fåfängt söker att lösa. Väl förstår jag, hvarthän
konung Håkan nu ämnar begifva sig för att vinna
sin kärleks mål — men följderna deraf, har du
besinnat dem, o Blanche?»

»Torsten Folkesson tror sig älskad af henne, det
är dock gifvet,» fortfor Blanka ännu såsom för sig
sjelf. »Han sade, att endast konungens hand och
krona kunde vinna folkungadottren, hennes hjerta skulle
således icke tala för Håkan. Men fru Adelheid, —
om också jungfrun sjelf blir frestad, skall den stolta
frun rädda oss; jag är viss derom!»

»Vid alla helgon, madame, vill ni utsätta er
kungliga son för ett afslag af denna stolta adelsslägt —
och hvarföre?»

»Det är ett högt spel, Valerie, men jag måste
till hvad pris som helst skapa min sons framtid. O
min Håkan, du skall en gång tillgifva mig, då du
vaknar upp ur din villa!»      

»Men om ni dock skulle misstaga eder, madame,
om skön jungfrun på Gröneborg skulle omintetgöra,
edra stora planer, som jag nu väl förstår.


Drottningen gick åter framåt i högsta oro, men
skakade på hufvudet och svarade efter något
betänkande:

»Fru Adelheid vet allt förväl, att rådet aldrig
skulle erkänna hennes dotter som drottning; den gamla
folkungafrun är för klok att utsätta sig för en sådan
förödmjukelse. Men Håkan svärmar; allt utom hans
kärlek har blifvit honom likgiltigt, och derunder
förgår en dyrbar tid — han måste vakna upp, måste
handla.»

Blanka stannade åter framför sin väninna, drog
henne intill sig och hviskade i hennes öra:

»Om Hakan får afslag af folkungadottren, skall
harmen väcka honom ur hans dröm, och han skall gå
in på förbindelsen med Margareta.»

Fru de Longueville svarade intet; missnöjd böjde
hon likväl medgifvande på hufvudet. Hon var ännu
oviss, huruvida hon under drottningens upprörda
tillstånd borde framställa stjerntydarens varning.

Drottning Blanka vände sig tillbaka mot bordet,
der de begge prinsessornas porträtter lågo. Åter sköt
hon undan den hulda bilden af Elisabet af Holstein,
men upptog Margaretas af Danmark.

»Jag tycker om denna unga prinsessas drag,»
sade hon, »denna kloka Margareta skall förstå att en
gång jemte min son bära Nordens tredubbla krona!»

<table o c><td>————</table>

Med aningsfull oro mottog Torsten kallelsen att
skyndsamt infinna sig hos konung Håkan.

Vid sitt inträde fann han den unga konungen
sysselsatt med betraktandet af ett skrin, hvilket syntes
vara af rosenträ, inlagt med perlemor och kostbara
stenar. Han satte det ifrån sig och skyndade emot
Torsten.

»Min vän, min ungdomsbroder!» utropade han, du
skall bistå mig. Genom dig vill jag vinna min
kärleks skönaste lycka, eller genom dig förnimma, om
denna lycka endast är en dröm.»

»Hvad menar du, min konung! hvad kan jag göra
för dig?»

»Kort sagdt — du skall frambära din konungs
frieri, till folkungadottren.»

»Fordra icke detta af mig, Håkan; ett sådant
budskap kan jag icke åtaga mig.»

»Käre Torsten,» afbröt konungen hastigt, »du får
icke i denna stund göra mig vankelmodig. Jag
känner din mening, jag inser klokheten af dina råd; men
hvad som skall ske, är nu en gång beslutadt, och jag
känner mig så glad, så stolt, dervid, att skulle det än
kosta mig Sveriges krona, vill jag icke gå tillbaka.
Uti min älskades hand lägger jag min framtid, min
höghet, min lycka — må <i>hon</i> afgöra mitt öde!»

»Har du förhoppning om hennes kärlek, konung
Håkan?» frågade Torsten, och han bleknade under det
orden gingo öfver hans läppar. Men Håkan märkte
icke sin väns rörelse; han tänkte blott på sig sjelf
och på möjligheten af att få sin egen dröm förverkligad.

»Förhoppningar,» sade han, upprepande Torstens
ord, »jag vet icke, men jag tror — man vill ju så
gerna hoppas.»

»Nå, res då sjelf till Gröneborg, Håkan. Då en
konung kan öfvergifva pligten mot sina undersåtare
för att allena följa hjertats bud, kan han ju också
handla såsom en enskild man.»


»Det är icke heller såsom konung, jag fordrar
denna tjenst af dig, Torsten; det är såsom en vän
jag ber dig derom! Jag kan icke här handla för mig
sjelf — jag är för upprörd att träda inför hennes
åsyn — men jag känner, att jag för hennes skull vill
försaka mitt konungarike. Tala icke om mina
undersåtar, tala icke om Valdemar Atterdag — de äro väl
fiender, men skola dock förena sig uti ovilja och vrede
emot mig — jag fruktar ingendera af dem; de äro
mig alla likgiltiga. Jag darrar blott vid tanken på
det betydelsefulla svaret ifrån hennes läppar. Väntar
mig kärlekens lycka, hvem skulle väl bättre bringa
mig den än du, min Torsten, och — måste jag
förlora mitt lifs skönaste dröm, hvem skulle trösta mig,
stödja mig bättre än du!»

»Om jag kan vara dig ett stöd, Håkan, om jag
kan bistå dig att fylla dina höga, ansvarsfulla pligter,
vill jag, om så fordras, offra min kraft och mitt lif;
men fordra icke detta uppdrag —»

»Du svek aldrig förr min vänskap, Torsten —
skall då detta budskap vara den första bön, du nekar
mig; det är icke ett godt förebud. Jag begär dock
icke, att du skall tala ett ord till mitt pris, icke
bönfalla för mig. Se här, du skall allenast bringa henne
detta skrin — smycket, som fördöljes deri, skall
påminna henne om det löfte, hon en gång gaf Norges
konung.»

Dermed tog han skrinet och öppnade detsamma.
Deruti låg ett halssmycke i form af en näckrosblomma
med blad af hvit emalj, slutande sig omkring en krona
af safirer och liksom öfversållad af små gnistrande
ädelstenar, liknande vattenperlor.


»Sålunda har jag bevarat minnet af näckrosen,»
fortfor Håkan. »Om folkungadottren emottager den,
vet jag, att hon vill bära den såsom min drottning.
Men du får icke bida längre, Torsten; res med Gud
och Sanct Olof!»

Den lifligt upprörde konungen slöt vännen till sitt
bröst och vände sig bort för att gå uti sitt innersta
rum, såsom ville han icke för någon visa sin rörelse;
men kommen till dörren, vände han tillbaka.

»Aldrig skall jag glömma din vänskap, Torsten,»
sade han, »hvilket svar du än kommer att tillföra mig,
skall jag taga med undergifvenhet, då du bringar
mig det!»

Torsten stod en stund ensam och blickade efter
den bortgående konungen; derefter tog han beslutsamt
skrinet och gick; men hans ansigte var mycket blekt
och hans steg tunga, ehuru fasta och lugna.

<table o c><td>————</table>

<h2>IV.</h2>

På Gröneborg gick allt sin stilla gång. Gunborgs
lif hade föga omvexling. Jungfruburen i det höga
loftet kändes henne väl stundom för qvaf, sömnaden
i silke och guld blef enformig; men tankarna flögo
vida omkring. Likasom i sina första ungdomsår
älskade hon barrskogen, der hon under sina ströftåg
gerna hörde tärnornas muntra stämmor blanda sig
med småfåglarnes glada qvitter, och Mälarens blåa
vatten med dess omgifvande löfrika stränder, hade
samma, alltid nya behag, och hvarje gång hon
återkom till det gamla hemmet, stod fru Adelheids sköna,

ännu ungdomliga gestalt på borgtrappan med sin glada
helsning. Det var ett lif af ostörd ro, och den
stördes icke heller, då för någon gång riddar Tord såsom
den trofaste vännen och bäste gästen, besökte dem.

Der gingo hvarjehanda tal och gissningar omkring
i trakten; man sade: Jungfrun väntar sin brudgum;
men hvem denne var, viste dock ingen att förtälja.
Der låg uti Gunborgs väsen ett uttryck, som
avväpnade hvarje fråga, hvarje häntydning på en möjlig
förändring af hennes lif.

Sålunda hade år efter år flyktat hän under
Torstens frånvaro i de främmande länderna. Ändtligen
hade Gunborg hört talas om hans återkomst och hon
väntade honom till Gröneborg. Men han kom icke;
hon hade vidare hört sägas, att han som förr följde
konung Håkan. »Han följer sin pligt,» tänkte
Gunborg och väntade åter i stillhet.

Ett år hade ännu en gång gått sin rund; en ny
vår med nytt lif och nya förhoppningar hade
återkommit. Det var samma tid, som Torsten, hänförd
af sin längtan, hemligt hade besökt Gröneborg och
roende omkring vallen, der han trodde sig osedd af
alla, hade lyssnat till folkungadottrens sång.

Det hade den gången varit en af dessa våraftnar,
som i norden äro så älskade af dess inbyggare; ehuru
solen gått ned, är luften ljus och lätt, rymden frisk
och blå. Sjelfva björkträden med sina hvita stammar
och späda, gröna löf äro i ordning såsom till en fest,
och dertill kommer nymånen i sin lätta, ungdomliga
glans såsom för att glädja sig åt naturens och sin
egen fägring.

Gunborg hade ifrån fönstret till sin jungfrubur
sett den vackra taflan; hennes hjerta blef så varmt,
och det var då, hon tog lutan för att med dess toner
framkalla sina minnen och dess bilder.

Under det hon så sjöng, hade hon känt Tyris
lätta och smekande hand på sin skuldra, hon hade
följt tärnans blick utöfver sjön och sett den välkända
båten glida omkring vallen.

Hon hade igenkänt Torsten Folkesson, hon hade
i månbelysningen sett hans talisman, det glimrande
smycket, liknande ett näckrosblad.

Gunborg hade lagt sin glödande kind emot Tyris
sköte; hennes ögon hade slutit sig såsom för att
bevara den syn, som gjort henne så lycklig. När hon
åter såg upp, hade nymånen gått ned och synen på
vattnet försvunnit. Men Tyris närvaro, Tyris blick
hade förvissat henne om, att allt detta icke varit
en villa.

Derefter hade Gunborg känt sin väntan icke vara
förgäfves, ty hon viste nu, att Torsten bar sin
talisman, hon viste, att han ju skulle komma, när de för
henne okända hindren försvunnit.

Konung Håkans besök under sommaren, der han
vid sin jagtresa flera gånger besökt den gamla,
folkungaborgen, hade väl väckt en viss uppmärksamhet i
trakten; men de mycket omtalade äktenskapsförbindelserna
med de begge föreslagna prinsessorna, aflägsnade hvarje
tanke på den rätta anledningen till hans upprepade
besök. Fru Adelheid, som kanske ensam förstod
Håkans varma uppmärksamhet, kände sin hemliga
fruktan försvinna, då hon såg Gunborgs lugna, oförändrade
väsen. Mor och dotter förstodo här hvarandra; men
fru Adelheid viste dock icke, att Gunborg ännu
väntade Torsten, hvilket syntes henne otroligt, då den
unge riddaren aldrig mera visade sig på Gröneborg,
och hennes gamla älsklingsplan om dottrens förening
med Tord Arnwidsson började återvakna.

Detta hade föregått, då en dag vid höstens
början bud anlände ifrån Marieberg, att riddar Torsten
Folkesson anhöll att få besöka fru Adelheid och hennes
dotter.

Den gamla borgfrun helsade riddaren välkommen
och sände följande dag sin prydliga »snäcka», för att
hemta honom ifrån den andra stranden. Allt var i
ordning till hans högtidliga emottagande, då det
budskap; han i förväg sändt, utvisade ett vigtigare
förehafvande än ett blott besök.

Tyri var den första, som ifrån jungfruns fönster
såg den festligt prydda båten med dess gäster anlända.
Hon såg flera svenner i lysande hofdrägt; hon såg
riddaren sjelf i hans präktiga riddarekappa och hvita
fjäderhatt. Men det gröna emaljerade smycke, som
förr hade tillhört denna hatt, var utbytt emot en stor
diamant, som blixtrade klart och kallt emot den ur
ett moln framträdande höstsolen.

»O Gunborg,» hviskade Tyri och vände sig inåt
den ljusa kammaren, der folkungadottren stod i sin
himmelsblå drägt. »O Gunborg, han bär icke
näckrosbladet!»

Rosorna smögo bort ifrån Gunborgs kinder; hon
tog ovilkorligt ett steg framåt och blickade ut genom
fönstret.

Der syntes ute på sjön äfven en seglare styra
kurs mot bergen; men Gunborg såg icke denne;
hennes ögon voro fästa på den välbekanta båten, som nu
lade till vid stranden. Hon såg Torsten med den stora,
kalla diamanten.


»Och dessa prålande hofsvenner,» sade Tyri,
rodnande af förtrytelse, »är då icke riddar Torsten
Folkesson Minnisköld sin egen herre? Han kommer ju,
såsom vore han endast ett sändebud ifrån konung
Håkan!»

Gunborg svarade intet; men perlorna i hennes hår
voro icke hvitare än hennes kinder. Såsom en
försvinnande dröm sjönk hennes kärlek, hennes väntan,
hennes tro på Torsten.

Tyri slingrade sina armar omkring henne, kysste
hennes lockar, hennes panna, hennes händer, och Tyris
varma tårar smögo vänligt öfver Gunborgs kalla
perleskrud.

En tärna kom med tillsägelse, att fru Adelheid
väntade i riddarsalen. Gunborg lydde kallelsen och
vinkade åt de inträdande tärnorna att åtfölja henne,
men så sorgsen hade hon aldrig förr inträdt i sina
fäders gamla sal.

Der stod redan Torsten Folkessons ädla gestalt,
och för ett ögonblick flög ett rosenskimmer öfver
Gunborgs ansigte, under det hon fäste sina ögon på honom
med ett egendomligt talande uttryck.

Det var som ville hon med sin blick besvärja
honom att icke uttala de ord, som hon fruktade redan
kunde sväfva på hans läppar; såsom bjöd hon i pris
derför sitt hjertas varma, tillitsfulla kärlek.

Och Torsten läste denna kärlek i hennes ögon;
den genomträngde honom med en obeskriflig sällhet.
I denna stund förstod han, att han egde
folkungadottrens kärlek.

Torsten kände sig såsom fattad af en svindel:
han ville knäböja, ville glömma, att något annat än
hans egen kärlek och lycka fans till i verlden.


Men han kunde dock icke glömma sitt löfte, icke
förråda sin konung och sin vänskap. Hans vacklande
knän rörde sig dock icke; men för att ej mera se
Gunborgs blick, sänkte han sitt hufvud till en djup
och vördnadsfull helsning.

»Min dotter!» sade fru Adelheid med sin lugna,
klara stämma, dock med en viss högtidlighet. »Denne
ädle riddare har kommit å sin konungs vägnar till dig
med en fråga, som jag är viss om, att min dotter vet
att värdigt besvara.»

Åter kände Torsten Gunborgs varma bedjande
blick, och han mötte den nu. Han ville ännu en gång
skåda den, liksom upphemta den, för att kunna bevara
den till ett minne af, att han dock varit älskad. Det
var den enda ersättningen för de qval, han led vid
föreställningen om, att han nästa ögonblick sjelf måste
uttala de fruktansvärda ord, som skulle krossa denna
kärlek, och möjligen just derföre förmå Gunborg att
emottaga konungens hand.

Men nu knäböjde han och räckte Gunborg det
betydelsefulla skrinet.

»Ädla jungfru!» sade han långsamt och med
stadig röst, men med nedsänkt hufvud. »Min konungslige
herre, Håkan af Sverige och Norge, lägger sin dubbla
krona för eder fot och bjuder eder att emottaga hans
hand och att dela hans tron.»

»Hans tron,» upprepade Gunborg med värdighet,
ehuru hennes läppar skälfde, »konung Håkans tron
prydes bäst af den kungliga prinsessa, han redan
inbjudit att dela den med honom.»

»Konung Håkan,» svarade Torsten, »anser hjertats
bud vara de dyrbaraste, då han går att vinna en
gemål — den ädlaste, han funnit i sitt eget 
konungarike.» Värdigas derföre, ädla jungfru, emottaga den
trafva, min herre här sänder för att påminna eder om
det löfte, ni en gång gaf Norges konung.»

Gunborg såg ännu på riddaren, under det hon
talade. Med en hög rodnad emottog hon skrinet, men
kastade endast en flygtig blick på det praktfulla
smycket. Hon hade emellertid öfvervunnit sin rörelse och
svarade lugnt:

»Väl minnes jag, att jag lofvade Norges konung
att hörsamma hans önskan, då han återsände mig
näckrosen; men vid Sveriges konung binder mig intet
löfte. Säg honom detta och frambär till eder herre
min helsning och min tacksamhet — må han förlåta
att jag återsänder hans gåfva — näckrosen och dess
blad, herr riddare,» tillade hon, »hade ju endast en
tom och skenbar betydelse!»

Gunborg räckte skrinet tillbaka. Rodnaden hade
försvunnit ifrån hennes ansigte och då Torsten, sedan
han emottagit skrinet, tyst uppreste sig ifrån sin
knäböjande ställning, blickade hon på honom stolt och
kallt, böjde hufvudet till en afskedshelsning och
lemnade salen, åtföljd af sina tärnor.

Torsten hade endast med en bugning besvarat
hennes afskedshelsning. Ehuru han trodde sig vara
beredd på hvad som återstod för honom, kände han
en isande kyla genomtränga hjertat vid hennes sista,
kalla blick.

Fru Adelheid lade nu sin hand på hans arm och
sade med mild vänlighet:

»Ädle riddare och frände! Bringa eder konung
vår vördsamma helsning — vi skatta högt den ära,
hvartill han velat höja en svensk adelsjungfru — men
konung Håkans varma hjerta har hänfört honom; han

inser måhända icke, hvilket offer en förening under
hans kungliga börd skulle komma att kosta honom —
min dotter bör icke emottaga ett sådant offer.»       

Hvad Torsten svarade och hvad som vidare
föreföll på borgen, blef för honom såsom en oredig dröm.
Han mindes blott klart det svar, han emottagit att
föra till sin konung, och hans hjerta bevarade minnet
af Gunborgs blick såsom en försvunnen hägring af
lifvets lycka.

På samma gång fru Adelheids prydliga »snäcka»
förde Torsten Folkesson bort ifrån Gröneborg, lade
seglaren, som länge kryssat ute på sjön, till vid
stranden. Detta såg äfven Tyri, der hon ifrån det höga
fönstret betraktade riddarens afresa.

»Den stackars kungen,» sade hon, »han hade dock
bevarat näckrosens minne mera troget än riddaren —
jag tyckte alltid om den vackra kungen!»

»Tyst med dina barnsligheter, Tyri,» sade
Gunborg hastigt, under det hon sjelf tog perlorna ur sitt
hår. »Hjelp mig fort af med den drägten, jag skall
icke mera bära den, och — och det är så qväft
härinne!»

Tyri såg förskräckt tillbaka inåt rummet.
Gunborg var icke mera blek; en feberglöd brann på
hennes kinder, och hennes ögon sågo oroligt omkring uti
rummet, liksom sökande något föremål för sin blick.
Tyri ångrade sina oförsigtiga ord, men låtsande som
hon icke varseblifvit jungfruns upprörda tillstånd, sade
hon liksom i förbigående:

»Här kommer en ny gäst till borgen —
riksrådet sjelf!»

»Tord,» utbrast Gunborg, och en vänlig värme
gick dervid genom hennes inre, der köld och feberglöd
stridde med hvarandra. »Endast han är trofast —
han är den ende!»

Med Tyris hjelp ordnade hon snart sin klädsel
och kastade derefter en blick på den bortlagda
himmelsblå drägten med dess perlor och blomster, såsom
hade hon dermed bortlagt sin ungdom, sin lycka och
sin glädje. Men till det yttre lugn, ehuru febern brann
inom hennes bröst, begaf hon sig till fru Adelheids
gemak, der redan den välbekanta gästen tycktes vänta
henne.

Det var liksom Gunborgs hjerta drog sig samman
uti en häftig smärta; men hon kunde dock småle, då
hon besvarade den allvarsamma riddarens helsning.
Hon räckte honom sin hand och frågade med en blick,
som derjemte innebar en bön:

»Tord var min förste ungdomsvän; ni sade, att,
om jag behöfde ett stöd, en beskyddare, ville ni blifva
det — denna stund är nu kommen; vill Tord inlösa
sitt löfte?»

Den gamle riddaren hade måhända länge väntat
på dessa ord; han hörde dem, dock nu med
öfverraskning. Han såg den skiftande färgen på Gunborgs
kinder, den torra glansen i hennes ögon och det
vemodiga löjet på hennes läppar; han tog hennes hand
och sade:

»O Gunborg, mitt lifs ungdomliga dröm; kunde
jag blott gifva dig lifvets lycka, så visst som jag vill
inlösa mitt löfte!»

I fru Adelheids öga dallrade en tår; men en länge
saknad frid smög genom hennes inre, då hon såg den
bepröfvade vännen sluta hennes dotter till sitt
trofasta hjerta.

<table o c><td>————</table>
<h2>V.</h2>

Konung Håkan afbidade med orolig väntan sin
väns återkomst ifrån Gröneborg. Straxt efter Torstens
afresa hade Håkans förhoppningar försvunnit, då han
närmare tänkte tillbaka på det sätt, hvarpå
folkungadottren emottagit hans hyllning.

Skämtande och behagfullt hade hon emottagit hans
artigheter; men dock alltid låtit honom känna hvad
han i sådana stunder så gerna velat glömma: att han
var en konung. Hade hon älskat honom, tänkte han
nu, skulle hon dock någon gång hafva glömt det. När
derföre Torsten återkom, skyndade han emot honom.

»Jag vet redan hannes svar,» utropade han, »jag
känner det allt förval. Lemna mig blott smycket
åter — hon har glömt näckrosen och dess betydelse,
du behöfver icke säga mig det.»

Men då Torsten verkligen lemnade honom skrinet,
stod Håkan förstummad, likasom han oaktadt sina
öfvertygande ord likväl väntat ett annat svar. En
tår trängde sig fram uti hans öga, och han sade
såsom för sig sjelf:                                                           

»Jag älskade henne så högt.» Derefter tog han
skrinet och betraktade det vackra smycket, men lade
det slutligen ifrån sig och frågade sorgset:

»Får jag icke ens en helsning? Hade hon
verkligen glömt näckrosen och sitt löfte?»

»Hon hade icke glömt sitt löfte till Norges konung,»
svarade Torsten. »Hade du kommit förr, Håkan,
innan Sverige hade någon rätt att fordra en kunglig
prinsessa till din drottning, kanske hade då
folkungadottren fylt sitt löfte.»

Håkan skakade tviflande på hufvudet.


»Ack,» suckade han, »hade hennes hjerta en gång
tillhört mig, skulle det icke heller nu förneka mig.
Men,» utropade han, fattad af en ny tanke, och reste
sig hastigt ifrån stolen, »någon måste hon dock älska
— hvem har väl varit min medtäflare — hvem har
väl beröfvat mig hennes kärlek?»

Han stannade framför Torsten och betraktade
honom med flammande blickar.

Äfven Torsten reste sig upp, blek och allvarlig.

»Jag har aldrig täflat med dig, konung Håkan,»
sade han, »men jag offrade dig mitt hjertblod i den
stund, jag, förnekande min egen känsla, trädde inför
folkungadottrens ögon såsom ditt sändebud.»

Håkan tog ett steg tillbaka och drog efter andan,
liksom en oändlig tyngd ville qväfva honom; han strök
med handen öfver pannan, der ådrorna svälde i blåa
flammor.

»Du!» utbrast han slutligen, »du älskade henne,
Torsten, och jag dåre — jag sände dig för att tigga
om en lycka, som aldrig funnits till för mig!»

»Jag kände icke sjelf min lycka, förr än i den
stund jag förverkat den,» svarade Torsten. »Då jag
med ditt budskap stod inför henne, och hennes
förebrående, stolta blick sade mig, att hon älskade mig;
men då jag likväl förnekade min egen kärlek, gjorde
jag mig ovärdig hennes — denna stund, Håkan, var
mitt lifs högsta sällhet och djupaste smärta!»

Håkan stod länge tyst och dyster.

»Du har dock en gång egt hennes kärlek,»
mumlade han.

»Och nu eger jag hennes förakt,» svarade Torsten
med stadig, men klanglös stämma.


Den unga konungen var häftigt upprörd. Han
slog handen hårdt emot sitt bröst, såsom hade han
dermed kunnat hämma hjertats våldsamma slag.
Sedan han i häftig fart vandrat fram och tillbaka öfver
golfvet, blef han efterhand lugnare och stannade åter
framför Torsten, der denne med korslagda armar
dystert betraktade sin kunglige vän.

Håkan hade emellertid utkämpat en strid med sig
sjelf. Hans vekliga sinne saknade ännu kraft att
öfvervinna smärtan; men hans varma hjerta förnekade
sig dock icke.

»Jag är icke värd din vänskap, Torsten,» sade
han slutligen. »För andra gången i mitt lif har jag
tviflat på dig, känt svartsjuka och misstroende till
dig — du som kanske har offrat ditt eget lifs lycka
för min skull! Men hvarföre sade du mig icke, att
ditt eget hjerta närde samma kärlek som mitt? Hade
jag väl mera rätt till henne än du?»

»Jag såg, att din kärlek till henne var sann och
upprigtig, Håkan — kunde du hafva vunnit hennes,
hvarföre skulle jag störa din lycka genom att säga dig
hvad jag hade offrat!»

»Och jag tänkte aldrig derpå! jag tänkte endast
på mig sjelf. Men nu förstår jag hvad du har lidit
— och detta under åratal — och du har likväl älskat
mig.»

Håkan kastade sig till sin väns bröst, och hans
upprörda känsla fick utbrott i en häftig gråt. Torsten
slog sin arm omkring honom och strök de långa,
fuktiga lockarna ifrån hans panna. Ingen af dem hörde,
att dörren öppnades, och att drottningen med lätta,
hastiga steg inträdt i rummet. Hon höll ett öppet
bref i handen; men stannade, bestört, då hon såg sin
sons upprörda tillstånd, hvars orsak hon kunde förstå
genom Torstens närvaro. Hon vände dock icke
tillbaka; beherskande den känsla, som genomilade henne,
trädde hon fram, vinkande åt Torsten att aflägsna sig.

»Du mår icke väl, min älskade son,» sade hon.
»Jag medför annars bref ifrån Danmark. Konung
Valdemar inbjuder oss att för vigtiga angelägenheters skull
komma till Köpenhamn.»

Håkan hade vid drottningens åsyn hastigt sökt
att beherska sin känsla; han helsade henne, utan att
synas hafva uppfattat hennes ord. Men då han såg
Torsten aflägsna sig, skyndade han efter honom i det
yttre rummet.

»Res till Gröneborg,» sade han, »förklara för henne
allt — numera står ingen vän i din väg, som hindrar
dig; gå och vinn din lycka!»

Torsten såg på honom allvarligt.

»Jag skall lyda ditt råd,» svarade han. »Jag vet
nu, att Håkan skall försaka sitt hjertas åtrå och fylla
de pligter, som Sverige väntar af sin konung.»

Håkan vände tillbaka i det inre rummet, der
drottningen med oro väntade honom.

Hon gjorde ingen fråga om Torstens budskap till
Gröneborg, och Håkan gaf med dyster likgiltighet sitt
medgifvande till den föreslagna resan till Danmark.

<table o c><td>————</table>

<h2>VI.</h2>

Drottning Blanka hade väl blifvit tillfredsstäld
genom sin sons medgifvande till den föreslagna resan;
men det var dock med en hemlig oro, hon vidtog 
förberedelserna dertill. Icke var det väl den olämpliga
årstiden, som afskräckta henne, ehuru man redan var
i medlet af December, och en så lång resa kunnat
förefalla besvärlig. Det var Håkans nedstämda lynne,
den likgiltighet, hvarmed han tycktes vilja öfverlemna
alla riksangelägenheter i sin fars hand, som oroade
henne. Förgäfves sökte hon att närma sig till honom,
att väcka hans intresse, att vinna hans förtroende.
Den förr så uppmärksamme och henne hängifne sonen,
tycktes numera besvärad i hennes närvaro och slöt sig
allt mera inom sig sjelf. Sjelfva hofkretsen, hvilken
Blanche af Namur ännu viste att gifva ett förtrollande
behag, kunde ej mera locka den unga konungen. Blanka
förstod, att han kände sig sårad såsom konung, såsom
älskare och såsom son. Måhända hade han
genomskådat sin moders plan att genom förödmjukelsen af
hans kärlek vinna honom för sina ärelystna
sträfvanden, och kanske hade föreställningen om att modren
så föga aktat hans hjertas varmaste känsla skilt honom
ifrån henne.

Blanka vände sig till Torsten Folkesson, ålade
honom att troget vaka och följa sin kunglige vän, och
tillsade honom uttryckligt att följa med på den ännu
endast i hemlighet omtalade resan till Danmark.

Ehuru hon ej vidare redogjorde för resans
ändamål, gaf Torsten sitt löfte.

Drottningen sjelf, upptagen af tunga och oroliga
tankar, hade äfven hon föga lust för det lätta
hemlifvets behag, som tillhörde hennes hof, då inga större
fester afbröto stillheten. Och herskarinnans känsla
meddelade sig snart till hennes omgifning. Intet skämt
upplifvade numera samtalens allvar, ingen musik
förmildrade höstaftnarnas enformighet. Sorgsen och 
öfvergifven kände sjelfva sångaren Florian sig glömd af
andra och slöt sig inom sin egen inre verld, talande
endast med sina stjernor och sin luta. Ändtligen
meddelade sig fru de Longueville med honom och
underrättade honom om den förestående resan till Danmark,
hvilken underrättelse han hörde med bestörtning. Han
bad den deltagande hofdamen utverka drottningens
bifall, att sångaren fick tala med henne sjelf.

Florian fick företräde. Han kastade sig till
Blankas fötter och besvor henne att uppgifva all tanke på
den tillämnade resan.

»Och hvarföre, Florian?» frågade hon. »Du är
icke mera densamme som förr; du ser skuggor och
faror hota vid hvarje steg, jag tager.»

»O drottning, höga herskarinna, hör mig, förrän
du dömer mig. De begge konungarnas stjernor, den
strålande Sirius och den liflige Arcturus, flamma
underligt för mina forskande blickar — jag ser dem lysa
och försvinna och så åter lysa, men mera fjerran, dock
ser jag dem. Men Venus, den herrliga, den klara,
Blanche af Namurs lysande stjernbild — o drottning,
drottning, jag ser ett moln! Ännu står molnet stilla,
det närmar sig icke, men det går ej heller bort —
det är mörkt, det är hotande och vill gömma eder
herrliga stjerna. O, res icke till det främmande
landet, öfver det landet sväfvar molnet, som vill gömma
eder!»

»Du har blifvit en olycksprofet, Florian,» sade
Blanka dystert.

»O madame, ni går att vinna en <i>tredje</i> krona för
eder son — men jag ser blott <i>en</i> på hans hufvud.»

»Olycklige!» utbrast Blanka, »huru vågar du
uttala sådana drömmar? Gå ifrån mig, svärmare,» 
tillade hon, betagen af stjerntydarens upprigtiga ångest,
»gå ifrån mig, jag behöfver lugn och ro.»

»Vredgas icke,» bad Florian, utan att röra sig
ifrån sin knäböjande ställning. »I edert dyra hemlands
namn, drottning Blanche, besvär jag eder att höra
mig. Förakta icke min varning: många nätters vaka
har det kostat mig, innan denna dunkla framtid blef
mig klar; men nu är den klar. Den gamle, vise
mannen i Namurs gård lärde mig att läsa stjernornas
språk, att blicka in genom framtidens förlåt, och det
var han, som sände mig att vaka öfver Namurs dotter
— förakta derföre icke mina ord!»

Blanka hade glömt, att hon befallt stjerntydaren
gå, hon dröjde, sjelf lyssnande till hans ord, som hade
fäst hela hennes uppmärksamhet. Hon såg på honom
forskande.

»Hvad skall då ske? Hvad skall jag då göra?»
frågade hon rådvill.

»Det ni förehafver, drottning, skall, då det blir
uppenbaradt, väcka edra fienders ovilja — o ni har
verkligen fiender, de som icke förstå edra stora tankar
— de skola hämnas det förbund, ni vill ingå med en
af dem hatad furste.»

Blanka häpnade.

»Huru vet du, Florian,» sade hon och såg sig
oroligt omkring, »hvad känner du härom?»

»Jag kan icke gå tillbaka,» fortfor hon såsom för
sig sjelf, och utan att besinna, det Florian hörde
hennes ord. »Jag måste vara fast och stark, modigt möta
hvarje fara för att kunna vinna, för att jag ej sjelf
skall öfvervinnas.»

Stjerntydaren låg ännu alltjemt på knä, följde
tyst och sorgset drottningens gestalt, der hon 
tankfullt vandrade fram och tillbaka på golfvet, och då
hon kom honom närmare, fattade han bedjande
hennes hand.

Du måste hafva bedragit dig, Florian,» sade hon
åter. "Huru skulle jag kunna gå tillbaka, nu då
stunden är kommen att kunna besegra mina fiender, att
återvinna för min son det välde, som de beröfvade
hans fader? Jag måste dock höra hvad som bjudes
oss af vår ende beskyddare, ende vän!»

»O drottning, är det så ni kallar Danmarks listige
konung?» frågade Florian dristigt.

Blanka studsade, såsom hade hon bäfvat för att
höra sina inre tankar tolkade.

»O tro honom icke, dyraste furstinna, konung
Valdemars land är det mörka moln, som vill gömma
eder stjernbild —»

»Drömmare,» afbröt Blanka, »du känner icke
Danmarks konung! Men du skall få se honom; jag vill
taga dig med på resan, Florian, du skall der få se,
om någon fara hotar mig — eller rättare, du skall få
se, att du har misstagit dig.»

Florians dystra ansigte blef något ljusare.

»Tack för denna nåd,» sade han lugnare, »kanske
skall jag kunna vaka och för de hotande farorna skydda
min drottning!»

Blanka såg tyst och eftersinnande efter den
bortgående stjerntydaren.

»Jag ville nog följa din varning, o Florian,» sade
hon slutligen. »Men jag kan icke — jag får det icke!

<table o c><td>————</table>
<h2>VII.</h2>

Innan Torsten gjorde sig redo att medfölja Håkan
till Danmark, hade han för sin egen del ett värf
att fylla.

En tid hade förgått, innan han kunde besluta sig
att åter resa till Gröneborg. Han återhölls af tanken,
att folkungadottren misskände honom, att hon trodde
honom hafva glömt sin kärlek och sitt tysta löfte, hon
kände ju icke det offer, han hade gjort för sin konung,
då han satt vänskapen till honom öfver sin kärlek till
henne. Men han kunde dock icke längre bära denna
föreställning, han måste ännu en gång se henne; måste
få säga henne, att, om han än för sin konungs skull
velat offra lifvets lycka, han dock aldrig hade svikit
sitt hjertas kärlek, och att om han äfven nu måste
försaka henne, han hela sitt lif skulle bära den
talisman, som bevarade minnet af henne.

Ehuru en hemlig känsla sade Torsten, att
Gunborg icke mera skulle för honom vara densamma;
hennes hulda, förtroendefulla blick icke mera skulle möta
honom som förr, begaf han sig dock åstad till
Gröneborg.

Men han stälde icke nu sin resa till den
gästvänliga, gamla lagmannen Israel Birgersons hem på
Marieborg; icke heller kom han i riddareståt eller
beledsagad af svenner. Följande sina inre oroliga
föreställningar om hvad som skulle möta honom, begaf
han sig, endast åtföljd af sin väpnare och till häst,
färdandes så fort, som de djupa höstvägarne tilläto.
Regn och blåst genomträngde hans våta kappa, utan
att han gaf akt derpå, och mil efter mil tillryggalades,
förande honom närmare sitt mål.


Det var sent, åtminstone redan mörkt, då Torsten
stannade vid Hagavikens strand och såg med en viss
förvåning, huru folkungaborgen liksom en stjernkrans
glimmade igenom den töckniga luften.

Han skickade emellertid väpnaren in uti
fiskarstugan för att tillsäga om båten; snart kom fiskaren
sjelf ut och tog hand om de trötta hästarne.

»Ovädret tager till för hvar stund,» sade mannen,
»men båten är nog säker — jag skall föra de höga
herrarna till Gröneborg, det har ingen fara.»

Riddaren nickade ett medgifvande och begaf sig
ner till båten, hvilken liksom en lätt spån följde de
sqvalpande vågornas rörelser. Väpnaren hoppade ned
i båten och höll den, så stadigt det kunde låta sig
göra, emot träpålen vid stranden. Han satte styret i
ordning, under det riddaren tog plats, och fiskaren med
kraftig hand fattade årorna.

»De ädla herrarna äro sent ute,» ordade mannen
till väpnaren, »allt herrskap kom annars vid full
dager, och ovädret tog till först vid mörkningen.»

»Är det då gästabud på Gröneborg,» frågade
väpnaren, som också med förvåning såg borgens torn
upplysta af eldkransar.

»Gästabud?» upprepade fiskaren. »Ja det må
väl så vara på den ädla jungfruns länge väntade
högtidsdag — herrarna äro väl sjelfva brölloppsgäster,
tänker jag!»

Väpnaren kastade en hastig blick på sin herre;
men denne tycktes icke hafva hört fiskarens ord. En
hemlig aning hade emellertid uppstått hos väpnaren,
och han tänkte att, om det verkligen var en så
betydelsefull fest, som firades på Gröneborg, vore det
kanske bättre, att riddaren nu fick veta det, än att
han oförberedd skulle komma dit.

»Ha flera bröllopsgäster redan anländt?» frågade
han för att utan förrådande af egen okunnighet få
veta hvad som tilldrog sig på borgen.

»Jo det var en sak,» utropade fiskaren, »hvem
skulle väl akta väder och vind för att få se jungfrun
på Gröneborg i sin brudståt! Ja, ja, man säger, att
hvarken kung eller krona kunde fresta henne att träda
i brudstol — men sin faders löfte aktade hon och ger
i denna stund bort sin frihet — nog hade annars
funnits den, som bättre passat henne till brudgum än det
gamla riksrådet.»

Torsten, på en gång förströdd och upptagen af
tankar, hörde icke på fiskarens tal, ehuru denne tyckte
sig lägga sina ord så väl, att de kunde anstå de
främmande herrarna. Åsynen af borgens glimmande
upplysning hade helt och hållet upptagit hans tankar;
han kände allt så besynnerligt förändradt, så olika
de behagliga våraftnar, han rott omkring vallen,
lyssnande till kärlekens toner. Regnet hade emellertid
upphört, men den tilltagande stormen hejdade båtens
fart, liksom af ett hemlighetsfullt öde hindrade
riddaren att närma sig det mål, han ville hinna. Det
syntes nästan otroligt, huru man vidare skulle komma
framåt. Men roddarens styrka besegrade dock
vågorna; båten höjde och sänkte sig med dem och
nalkades småningom Gröneborgs-stranden.

De voro nu så nära, att Torsten genom dimman
kunde igenkänna det välbekanta fönstret högt öfver
vallen, hvarifrån kärlekens toner hade talat sitt
underfulla språk. Med en nästan ångestfull väntan ville
han liksom besvärja dessa toner att ännu en gång, om
också för den sista, sända honom en helsning.

Såsom ett svar på denna tysta besvärjelse hördes
klockorna ifrån borgens hapell. De tycktes vara utan
klang, och deras ljud skallade doft genom
aftondimman, för en stund öfverröstade af en hvinande
stormvind.

Väpnaren, som icke vidare velat störa sin herre,
hade under lustigt mod sysslat med det obändiga
styret; men kunde nu ej afhålla sig ifrån att uttala sin
förmodan, att klockringningen kallade till begrafning.

»Helgonen bevare oss!» utropade fiskaren och släppte
i sin förskräckelse den ena åran för att korsa sig.
»Tala då icke så, unga herre, ni vet ju, att det är
den ädla folkungadottrens brölloppsfest.»

Riddaren spratt till, väckt ur sina drömmar; men
mörkret omkring honom, den hemlighetsfulla åsynen
af borgen genom töcknet, klockringningen och fiskarens
utrop syntes honom snarare såsom en dröm, än den
hvarur han vaknat. Han ville göra en fråga, men
kände sin tunga förlamad, och fiskaren var helt och
hållet upptagen af sina åror, hvilka han nu åter
troget skötte, försökande att föra båten in emellan de
olika farkoster, hvilka lågo vid stranden och våldsamt
rycktes fram och tillbaka för vinden. En väldig våg
höjde ännu en gång fiskarens båt, hotande att derefter
slunga honom ner i djupet; men Torsten och hans
följeslagare hade dock innan dess hunnit springa upp
på stranden.

Kommen på fasta marken, ehuru vinden ännu
ryckte i hans kappa, liksom för att hålla honom
tillbaka, återkom Torsten till besinning och började
öfvertänka, hvilken fest som möjligen försiggick på borgen.

Ehuru öfverallt var upplyst, rådde dock en
besynnerlig stillhet och tystnad; äfven klockorna hade
upphört att ringa. Porten stod uppslagen och
Torsten trädde uppföre den välbekanta trappan. Då först
kom en af fru Adelheids tjenare honom till möte.

»Alla äro redan i kapellet,» sade han, »men jag
skall ledsaga eder dit, ädle riddare.»

Svennen ilade förut och öppnade sakta
kapelldörren. Torsten inträdde, och dörren gick igen efter
honom; men här stannade han invid en pelare, såsom
ville han dölja sig invid densamma.

Hela kapellet var uppfyldt af folk; men Torsten
skådade öfver mängden framåt koret, der inför
högaltaret stod en prelat i messeskrud och framför honom
ett brudpar. Torstens öga halkade dock förbi presten
och förbi brudgummen, men stannade vid bruden.

Denna höga, hvita gestalt, hvars ansigte han
likväl icke kunde skåda, kunde det väl vara Gunborg?
Hans stormande hjerta sade honom, att så var. Dessa
blad af guld och myrten, som slingrade sig omkring
hennes hufvud, bildande en betydelsefull prydnad, kunde
de väl föreställa en brudkrona? Folkungadottren, den
enda, den sista af den gamla ättens stolta blod, hon
som varit för storsinnad att emottaga en tron och en
konungs krona, kunde hon väl offra frihet, ungdom
och lycka för att fylla en faders löfte?

Och vid hennes sida stod en kämpagestalt, den
hårde, obeveklige gamle riddaren, som vågade binda
folkungadottren vid sin sida, ehuru hennes hjerta
tillhörde en annan!

Men ännu kunde vara tid. Torsten ville störta
fram genom folkmassan, som stod liksom en mur
emellan honom och brudparet. Han ville rycka Gunborg
undan det mörka öde, som hotade henne; han ville
med en hel verld strida om folkungadottren.

Men han stannade såsom förlamad, ty i samma
stund uttalade bruden de betydelsefulla ord, som
invigde henne till den gamle riddarens maka. Hennes
röst var lugn och klar; om den hade röjt ett enda
darrande ljud, en enda återklang af kärlekens varma
toner, kanske hade Torsten ännu vågat trotsa den
högtidliga stunden och dess betydelse. Men han kände
att han hade ingen rättighet att strida för henne.
Det sista ljudet af hennes lugna röst lade sig såsom
en frost öfver hans glödande hjerta.

Han stod såsom förintad; hela hans inre
stormade i förtviflan. Det offer, han kunnat bära för sin
väns lycka, blef honom nu för öfvermägtigt. Den
kraftfulle ynglingens gestalt hade behof af pelarens stöd.

Folkmassan gaf nu vika och skilde sig för att
lemna rum för brölloppsskaran, som långsamt skred
utåt gången. Torsten såg brudparet komma närmare,
han kände, att de måste gå tätt förbi honom, och
likväl dröjde han — hvarföre viste han icke sjelf.

Bruden stannade ett ögonblick. Hon igenkände
Torsten. Kappan hade fallit tillbaka ifrån hans bröst,
och ett flammande ljus belyste klart hans talisman,
det välkända näckrosbladet.

Då blef folkungadottrens ansigte blekt som
hennes hvita skrud. Riddar Tords arm omslöt hans
vacklande brud, och hela bröllöppståget försvann för
Torstens blickar.

<table o c><td>————</table>

</chapter>


<chapter name="FJERDE BOKEN. Den blifvande Drottningen.">

<h1>FJERDE BOKEN.</h1>

<h2><sc>Den blifvande Drottningen.</sc></h2>

<table o l>
<td c>———
<td><tab>
<td><poem>
Vel stolt og mandig var gang og Blik;
Dog naar hun taled med liflig Tunge.
Fortrylled hun baade Gamle og Unge;
Og naar hun smiled med rödbrun Kind
I mode flöi henne Hjerter og Sind.
<tab><tab><tab><tab><tab><sc>Ingemann.</sc>
</poem>
<td><tab>
<td c>———
</table>


<h2>I.</h2>

De svenska sändebud, som genom adelspartiets
och rådets föranstaltande utgått till Holstein, hade
emellertid högtidligt befäst trolofning emellan konung
Håkan och prinsessan Elisabet, grefve Gerhard den
stores dotter.

Redan vid medlet af december väntade väl
utrustade skepp vid Travemünde, der prinsessan med
ett ansenligt följe af såväl holsteinska som svenska
herrar och damer steg ombord för att afsegla till
Sverige. Grefve Henrik hade lagt sig all vinn om att på
det praktfullaste utrusta sin syster, då hon såsom
Sveriges och Norges blifvande drottning lemnade sitt
fädernesland.

Elisabet hade aldrig sett sin blifvande gemål;
men tanken på den unge konungen, som hennes stränga
broder befalt henne älska och tillhöra, hade nästan
sammanväxt med hennes hjerta; ty allt sedan Håkan 
såsom barn blef vald till Norges konung, hade grefve
Henrik utsett honom till sin systers gemål. Då man
nu medfört hans porträtt, hade åsynen af hans fagra
och intagande bild lifligt rört henne och liksom
förverkligat prinsessans ungdomliga kärleksdröm.

Den sålunda under glada förväntningar och
lysande utsigter började resan blef dock alltför snart
afbruten genom en svår och ihållande storm, hvilken
dref skeppen inåt Isefjorden och ändtligen nödgade dem
att söka danskt land.


Konung Valdemar emottog prinsessan med den
mest ärebetygande vänlighet och ville ej tillåta henne
att åter begifva sig ut under denna oroliga årstid.
Men Valdemar Atterdags gästfrihet emot den
svensk-norska konungabruden hindrade henne dock icke att
rätt snart inse, att hon var en fånge inom
Haraldsborgs befästa slott, den danske konungens residens
invid staden Roeskilde.

Prinsessan åtnjöt väl fortfarande all artighet och
förde jemte den stora samlingen af sina följeslagare
ett stilla hoflif, der intet saknades förutom friheten.
Konung Valdemar sjelf besökte henne likväl icke mera,
icke heller någon främmande, som kunde tillföra henne
kunskap om hvad som tilldrog sig utom de reglade
dörrarna, som gjorde hennes tillflyktsort till ett
fängelse. Endast några tjenare, hvilka omsorgsfullt
bestridde uppassningen, kommo och försvunno såsom
stumma andar genom en lönndörr, som endast kunde
öppnas utifrån. De svenska herrarna lugnade
prinsessan med föreställningen om, att konungarne och
rådet i Sverige skulle dock ganska snart få kunskap
om deras fångenskap och utverka deras befrielse.

Uti denna förmodan bedrogo de sig ej heller, ty
snart nog erfor man i Sverige hvad som händt. Konung
Magnus tycktes ej vilja tro på den föregifna
fångenskapen, och konung Håkan var försänkt i en lika
obeslutsam som dyster likgiltighet för hvad som tilldrog
sig omkring honom. Men svenska rådet ansåg sig
föranlåtet att utrusta ett nytt skepp och afsända det
till Danmark.

Prinsessan Elisabet kunde emellertid föga ana de
hemliga trådar, Valdemar Atterdag förstod att spinna
omkring henne och hvaruti han inväfde Sveriges begge
konungar och sjelfva den snillrika drottningen till
befrämjande af sina planer.

Samtidigt med konungabrudens fångenskap hade
till svenska hofvet ankommit det hemliga bref,
hvaruti Valdemar inbjöd konungarna och drottning Blanka
att för vigtiga angelägenheters skull komma till
Köpenhamn. Magnus och Blanka hade beslutit sig för
resan, och Håkan hade gifvit sitt samtycke att
medfölja.

Det nyingångna året 1363 hade emellertid skridit
framåt, och man var redan i början af mars, då
svenska rådet hade ett väl utrustadt skepp i ordning för
att afsändas till Danmark och hemta prinsessan
Elisabet. Under förutsättning att den nyingångna freden
emellan nordens trenne konungariken icke blifvit
bruten, ville man antaga skenet af, att prinsessans
uppehåll i Danmark endast var föranledt af den skada,
fartygen hade lidit af stormen under resan ifrån
Holstein. Såsom hufvudman för den svenska
beskickningen utsågs en af rådets medlemmar den för sin
klokhet och tillförlitlighet kände riddaren Tord Arnwidsson
Sparre. Han åtföljdes af sin unga maka samt flera
af landets förnämligaste herrar med deras fruar, som,
icke aktande den ännu kalla årstiden, ville skynda
att helsa den af dem och hela landets adel valda
drottningen välkommen.

Emellertid hade konungarne och drottning Blanka
föredragit landvägen. Med hela sitt följe färdades de,
så fort sig göra lät, den mödosamma vägen till Skåne,
hvarifrån de hade endast en kort sjöresa öfver
Öresund till danska landet. De hunno således sitt mål
långt före det stora, långsamt seglande skeppet, hvilket
var beroende af årstidens vexlande vindar.


Ehuru konung Valdemar icke hade sin egentliga
residensort i Köpenhamn, emottog han de svenska
konungarne derstädes på den gamla biskopsgården
Axelhus och tillstälde för dem lysande fester.
Oaktadt högtidligheterna inleddes emellan konungarna
vigtiga underhandlingar, hvaruti dock Håkan tog ringa del.

Den unga konungens sinne var sjukt, och han
tillbringade första tiden af sin dervaro att jemte
Torsten Folkesson vandra omkring för att bese den sedan
något mera än ett århundrade anlagda staden, som
sträckte sig inåt landet på vestra sidan om den af
biskop Absalon uppförda borgen Axelhus, hvilken efter
honom bar sitt namn och med sitt fäste och sina
borggrafvar reste sig emot sjösidan, det öppna
Kallobostrand. Sjelfva holmen, der slottet låg, densamma der
i våra dagar Kristiansborg ligger, var då mera
isolerad, innan utfyllningen uttagit så mycket af vattnets
forna område. Likväl var den genom en bro
»Höwebro», förenad med sjelfva staden. Köpenhamn var
ännu egentligen en biskopsstad, emedan jorden, hvarpå
den var byggd, var en skänk af biskop Absalon till
biskopsstolen i Roeskilde. Valdemar IV hade
förgäfves sökt förmå den dåvarande biskopen, Henrik
Gerardsen, att afstå dess rätt, och frågan afgjordes icke
förr än ett senare århundrade, då Kristoffer III der
befäste sitt kungliga residens, hvarföre staden först
vid medlet af femtonde seklet kunde betraktas såsom
Danmarks hufvudstad. Valdemar uppehöll sig
ömsevis på Vordingborg och Kalundborg, hvilka ansågos
såsom rikets fastaste slott, äfvensom de gamla
konungarnas säte; Haraldsborg invid den ännu betydande
staden Roeskilde.


Under det Håkan och Torsten vandrade
tillsammans, väntade riddaren, att hans vän konungen skulle
tala om sin brud, den i Roeskilde fångna prinsessan
Elisabet; men konungen tycktes icke vilja börja något
samtal derom.

Torsten beslöt derföre att en gång bryta
tystnaden i detta ämne.                                                     

»Tillåt mig, konung Håkan, att upprigtigt fråga,
huru det blir med prinsessan Elisabet? Hon är ju
instängd eller så godt som fången i Roeskilde.»

En hastig rörelse flög igenom den unge konungen.

»För min del hoppas jag, att grefve Henrik finner
någon annan gemål för sin syster och en med hvilken
hon blir mera lycklig, ty jag kommer väl knappast att
förmälas med henne.»

Torsten stannade och betraktade honom med en
bestört blick.

»Hvad menar konungen?» frågade han. »Jag
förstår inte meningen.»

»Du vet nog och har säkert icke undgått att höra,
hvilka förslag som här äro å färde.»                            

Konungen tycktes icke vilja fortsätta samtalet,
och Torsten frågade icke vidare.

Konung Håkan blef i detsamma kallad att jemte
sina föräldrar möta konung Valdemar och hans dotter
i en sal, der förmodligen åtskilliga öfverläggningar
skulle hållas.

På väggarne i den stora salen voro några
målningar uppsatta, hvilka förestälde utsigter af
Stockholm, visserligen icke målade af utmärkta konstnärer,
men dock sådana att slottet Tre Kronor igenkändes.

Konung Håkan inträdde och bugade sig för
drottningen, de båda konungarna och prinsessan. 
Drottning Blanka, strålande af snille och behag, hade sin
plats emellan de båda konungarna. Konung Magnus
satt på hennes venstra sida och på den högra konung
Valdemar Atterdag. Denne var en reslig gestalt med
ridderligt skick och det blonda ansigtet belyst af listigt
och skarpt blickande ögon, hvilkas hala uttryck dock
gömde sig under en viss artighet och finhet.

Vid hans sida satt hans elfvaåriga dotter
Margareta. Hon var efter sin ålder högväxt, hade mörk
hy och svart hår. I hennes anletsdrag blandade sig
något visst barnsligt med ett uttryck af frimodighet,
eller kanske till och med mod. Man kunde se, att
hennes lif vid fadrens hof hade utbildat hos henne
flera egenskaper, som höfdes en prinsessa. Blicken
var i allmänhet skarp såsom fadrens, men dock
förmildrad af en viss godhet och vänlighet. För stunden
låg der visserligen också en viss nyfikenhet, som var
naturlig vid de förhandlingar, för hvilka hon icke
kunde vara alldeles främmande.

Vid hennes anblick, då den unga gestalten reste
sig upp för att besvara hans helsning, kände konung
Håkan en besynnerlig rörelse. Han hade visserligen
nödgats försaka sitt unga hjertas käraste
förhoppningar, men han kunde icke annat än erfara en viss
förundran, kanhända blandad med välvilja och till och
med aktning vid åsynen af den unga prinsessans säkra
hållning och stilla blygsamhet.

Han tog derefter sin plats vid fadrens sida och
lyssnade till de äldres samtal.

Den för sin sons framtid verksamma Blanka, var
såsom ett föreningsband emellan Valdemar och
Magnus, hvilka, ehuru ofta i förbund med hvarandra, dock
egde helt olika egenskaper.


Valdemar hade i unga är genomgått en hård
skola och lärt sig använda både våld och förslagenhet
för att utvidga sitt rike ock befästa sitt välde. 
Magnus deremot hade varit en vek, obetänksam och
eftergifvande yngling, saknande kraft att besegra såväl
egna svagheter som att motstå de fiender, hvilka mötte
honom både utom och inom hans eget land, hvarföre
han blef offer för ett tilltagande adelsväldes
magtbegär. Valdemar åter hade icke förgäfves i tolf år
vistats vid den tyske kejsar Ludvigs af Baijerns hof;
han hade der icke allenast lärt sig krigs- och
statskonsten, utan äfven utbildat sin naturliga fallenhet att
göra beräkningar, hvilka han förstod att dölja under
hoflifvets ridderliga seder och ett muntert lynne.
Valdemar visade Magnus en förtrolighet, som hade
utseende af öppenhjertighet, och beherrskade honom
derigenom helt och hållet. Mot Blanka iakttog han en
synnerlig artighet, lät undfalla sig en viss beundran
för den sinnrikhet, hvarmed hon följde och deltog i
underhandlingens gång; han tycktes dela hennes
tankar, men då så kunde låta sig göra, ville han genom
ett smickrande skämt försvaga de fördelar, hon vunnit.

Denna hemliga strid, som för sig gick under den
utmärktaste artighet och de största
vänskapsbetygelser, roade Valdemar, men påkallade hela hans
försigtighet för att bibehålla hans egna fördelar, hvilket
skulle hafva varit honom en lätt sak med Magnus
ensam.

Hvad Håkan beträffade, visade Valdemar honom
en nästan faderlig vänlighet; men oaktadt dennes af
naturen öppna och behagliga väsende, kunde Valdemar
icke förstå honom. Han viste, att Håkan, då han
valdes till sin faders medregent i Sverige hade med
kraft och klokhet vetat förena de skilda partierna
inom sitt land och ansåg den verksamhet, han dervid
visat, stridande mot den likgiltighet, hvarmed han följt
de underhandlingar, som här pågingo. Valdemar
fruktade derföre, att Håkans synbara förstämning
möjligen härrörde från en hemlig känsla för den tyska
prinsessan. För Valdemar var den tilltänkta
förbindelsen med hans dotter så mycket vigtigare, som hans
ende son Kristoffer till följe af de sår, han erhållit
vid Helsingborgs belägring, låg på sin sjuksäng, och
läkarne icke tycktes kunna gifva bestämda
förhoppningar om hans tillfrisknande.

Då Valdemar nu framstälde sin dotter för den
svenska konungafamiljen, flög hans öga förnämligast
till Håkan. Dennes vackra, ridderliga utseende gjorde
ett godt intryck, ehuru den unge konungen icke med
någon särskild värma betraktade det barn, som var
utsedt till hans gemål.   

Då konung Håkan kastade en blick på
Stockholmsbilderna, stannade den på dem med ett särskildt
intresse, så att Margareta fick tid och tillfälle att ett
par minuter taga hans drag i närmare betraktande.
Den unga flickan fann till och med välbehag i dessa
drag, och hennes kloka barnaögon förnekade icke
denna känsla.

Medan samtalet och öfverläggningarne emellan de
begge konungarne och drottningen egde rum, tyckte
Håkan artigheten fordra, att han skulle närma sig
prinsessan för att åtminstone yttra några ord.

»Jag ser och igenkänner här bilden från min
hufvudstad,» sade han. »Jag hade icke väntat att se
dessa pryda Danmarks konungaborg — om de eljest
här anses såsom en prydnad?»


Öfver Margaretas drag flög en lätt rodnad i det
ögonblick, han närmade sig och tilltalade bene. Hon
reste sig och slog upp emot honom dessa själfulla
ögon, som sedermera utöfvade ett så stort inflytande
på hennes omgifning och till och med på hennes öden.
Derefter betraktade hon också taflorna.

»Er hufvudstad, konung Håkan, är väl mycket
större och vackrare än våra städer i Danmark?» sade
hon slutligen icke utan en viss tvekan.

»Våren är mycket längre framskriden hos er än
hos oss, som bo så högt uppe i Norden; men
visserligen hafva vi åtskilliga vackra utsigter och till och
med stora och mägtiga borgar i vårt land.»

Margareta svarade intet, hon nedslog endast sina
ögon; men då han närmade sig taflorna, tycktes hans
blick inbjuda henne att följa honom, och hon gjorde det.

»Har prinsessan hört talas något om vårt land
och vårt folk?» frågade Håkan.

»Jag mins mycket väl,» svarade hon, »er broders
gemål, min fränka Beatrix. Då hon talade om
Sverige, berömde hon mycket både folket och landet.
Hon var så vänlig.»   

Konungen nickade och smålog vid det talande
uttrycket i Margaretas ansigte.

»Ja, Beatrix var verkligen en god och älsklig
drottning.»

Margareta böjde sitt hufvud med ett välvilligt
leende och drog sig tillbaka till sin faders sida.

Drottning Blanka hade icke mindre än konung
Valdemar med uppmärksamhet följt de båda ungas
närmande till taflorna. Då Margareta återvände till
fadrens sida, mötte henne drottning Blankas blick med
ett uttryck af tillfredsställelse, och Valdemar nickade
vänligt åt den återvändande dottren.

Nu drog sig ock Håkan tillbaka.

Underhandlingarne hade emellertid hunnit sitt mål,
och de ungas förening var af föräldrarna bestämd.
Valdemar och Magnus räckte hvarandra handen, under
det Blanka uppreste sig och skyndade att omfamna
Margareta.

»Du blir således min dotter, mitt älskade barn,»
sade Blanka, och en djup rörelse framkallade en tår
i hennes öga.

Valdemar omfamnade också konung Håkan och
sade:

»Det ligger en stor tanke under en förening med
min dotter, konung Håkan. Jag hoppas, att den skall
göra både eder och våra folk lyckliga.»

När de kungliga efter denna helsning och
lyckönskan nedsatte sig, flyttade konung Håkan sin plats
och satte sig vid Margaretas sida. Emedan han nog
insåg, att han nu borde tilltala sin brud, men icke
fann några ord, som tycktes vara lämpliga, räckte
han endast ut sin hand och fattade hennes, hvarvid
äfven hans blick möttes af hennes.

Margareta syntes icke öfverraskad, och ehuru
hennes hjerta kanske klappade något hastigare än
vanligt, visade sig i hela hennes väsende en egen
frimodighet. Det dröjde icke länge, innan hon vände sig
till konung Håkan och framstälde den frågan:

»Hvad synes eder om Danmark, konung Håkan?»

»Det är ett »yndigt» land!» svarade han med en
viss belåtenhet deröfver, att ämnet för samtalet var
ett yttre, som med lugn kunde afhandlas. »Danmarks
sköna och rika fält äro af en annan natur än
Norges höga och storartade, men ofruktbara fjell.
Sverige förenar båda delarna, der finnas både
fruktbara fält och höga bergstrakter; i Sveriges berg finnes
mångenstädes jern och till och med på sina ställen
silfver och koppar.»

Drottning Blanka inföll:

»Sveriges natur är visserligen storartad, och der
finnes herrliga naturrikedomar; men der fattas söderns
finhet och behag. Jag hoppas, att min sonhustru skall
komma med finare seder och införa ett gladare
sällskapsliv, såsom det tyckes råda här vid edert hof,
konung Valdemar.»

Den behagfulla finhet, hvarmed drottning Blanka
yttrade detta, undföll icke Margaretas uppmärksamhet.

»Huru gerna såge jag icke, om ni älskvärda
drottning, ville blifva mig en moder och ledsagarinna,»
sade Margareta med uttryck af en hos henne kanhända
oväntad ödmjukhet.

Konung Valdemar smålog, men sade ingenting.

Konung Magnus deremot kunde icke dölja sin
tillfredsställelse, och drottning Blanka nickade vänligt
och sade:

»Gerna ville jag hafva dig till min dotter, unga
prinsessa. Åtminstone moderskärlek skall du icke
sakna, då du kommer till oss.»

Nu såg konung Valdemar upp och förklarade:

»Min dotter behöfver kanske ännu någon tid att
bereda sig till den lott, hon erhåller såsom Sveriges
och Norges drottning.»          

»Jag vet visserligen, att ni, konung Valdemar och
er dotter icke skola taga edert ord tillbaka, då hon
vill blifva min sons gemål, och deras förbindelse
visserligen icke behöfver derföre ännu befästas med 
kyrkans band; men likväl vore detta kanske det säkraste.
Emellertid ville jag föreslå en hofmästarinna för henne.»

Det blixtrade till i konung Valdemars ögon, men
han besinnade sig och sade:

»I morgon är det åter en dag!» 
<footnote>Valdemar IV hade for vana att till morgondagen
hänskjuta hvad han för ögonblicket icke ville bestämma, hvarföre han
ock erhöll tillnamnet: <i>Atterdag</i>.</footnote>

Drottning Blanka reste sig upp, konung Magnus
derjemte, och han sade:

»Välan då! I morgon kunna vi ytterligare
bestämma tiden.»

Äfven Valdemar och hans dotter stodo upp.
Margareta fäste sina ögon på Håkan och hviskade sakta
till sin fader:

»Jag tycker om honom,» yttrade hon, och
långsamt, liksom tvekande tillade hon: »Så framt han
icke älskar någon annan mer än mig.»

Valdemar betraktade henne ett ögonblick med en
viss förvåning. Han sade högt:

»Du skall få, såsom du vill, min dotter!»

»Älskvärda barn,» yttrade Blanka, i det hon
småleende omfamnade henne,» du har visat mig, att
Danmarks konung kan besegras.»

»Ja,» svarade Valdemar, i det han bugade sig för
Blanka, »i synnerhet då hon går i förbund med tvenne
konungarikens nuvarande, älskvärda herskarinna.»

»Vårt fädernesland skall ju också blifva hennes,»
inföll Blanka, som blott med ett fint leende besvarade
artigheten.

»Visserligen! Min Margareta skall icke söndra
utan förena Nordens sinnen. Hon skall tillhöra sin
gemåls fädernesland och dock icke öfvergifva sitt eget;
hon skall älska sin gemåls moder och fader, men dock
icke för alltid öfvergifva sin egen fader.»

»Intilldess kyrkan invigt konung Valdemars dotter
till Håkans gemål och Sveriges drottning.»

»Kyrkan inviger henne,» medgaf Valdemar med
en böjning på hufvudet, »och denna invigning skall
ske när som helst. Men Danmark skall väl först se
sin dotter utveckla de egenskaper, som göra henne
värdig sitt nya fädernesland, innan hon lemnar det
gamla.»

»Ah», utropade Blanka skämtsamt, »skulle den
ridderlige Valdemar IV vika ifrån de gamla konungars
sed, som städse anförtrodde det nya landet att fostra
sin drottning till dess seder och bruk.»

»Den ridderlige Valdemar,» upprepade han, under
det ett skämtsamt löje flög öfver hans läppar, »skulle
ju besegras, om hans dotter i så unga år fick lära sig
drottning Blankas sinnrikhet och oemotståndliga
herskarinnebehag.

Margareta hade emellertid följt samtalets gång och
då hon tyckte sig förstå meningen dermed, gjorde hon
en liten bifallande böjning på hufvudet.

Blanka besvarade Valdemars sista ord i samma
skämtsamma ton, då hon sade:

»Vi ha dock icke ännu hört, huru vår lilla
prinsessa vill. Du, Margareta, som redan förstår, att du
skall blifva drottning, vet nog också att välja emellan
din faders och din gemåls land?»

Margareta såg på sin far och åter på
drottningen; men ehuru begge logo, förblef hon helt allvarsam.

»Vill konung Håkan, att jag blir i <i>hans</i> land?»
frågade hon slutligen.

»Jag svarar för honom,» sade Blanka.


Men Margareta frågade ånyo:

»Kära drottning, kan I säga mig, om konung
Håkan blir vred, ifall jag icke vill bo i hans land —
icke ännu,» tillade hon och såg på sin far. Men då
Valdemar härvid började se allvarsam ut, vände hon
sig också emot honom och såg på honom med sina
kloka ögon.

»Man har talat om en konung, hviskade hon
sorgset, som blef vred på sin drottning, och hon blef
mycket, mycket olycklig.»

Konung Valdemar började se bister ut.

Men Margareta sade innerligt:  

»Käre fader, jag blir gerna, så gerna hos dig —
men jag ville veta, när I vill, att jag skall resa.»

Konung Valdemar hade åter beherrskat sig, strök
hennes lockar och sade leende:

»Vi få se, Margareta, vi hafva ju åter i morgon
en dag!»

Dermed reste han sig åter, lemnade sin dotter hos
drottning Blanka och begaf sig till Magnus för att
tala med honom.

»Käraste drottning,» sade emellertid prinsessan,
»jag vill hålla af edert land och jag vill, att konung
Håkan aldrig, aldrig blir vred!»

Valdemar Atterdag talade lifligt med Magnus;
detta hindrade dock ej hans ögon att följa brottningen
och hennes blifvande sonhustru, samt den tyste Håkan.

Konung Valdemar bjöd derefter sin arm åt
drottning Blanka och Håkan åt Margareta. Magnus gick
leende emellan de begge paren.

Så gingo de till sina särskilda våningar igenom
den yttre salen, der hoffolket var församladt. Der
stod äfven Torsten Folkesson, som skarpt betraktade
den förbigående unga prinsessan.

Hennes personlighet gjorde ett godt intryck, och
han började förlika sig med tanken, att hon verkligen
skulle blifva hans konungs gemål, hvilket, efter hvad
han nu hört och sett, blifvit honom klart såsom en
redan afgjord sak. Han fann nu tydligt, att
uppgörelsen om detta giftermål varit den hemliga
anledningen till konung Valdemars inbjudning och den i följd
deraf företagna resan till Danmark.

Torsten kunde ej undgå att inom sig erkänna,
hvilka företräden denna förening skulle medföra; men
derjemte tänkte han med deltagande på den bedragna
prinsessan Elisabet, der hon uti Roeskilde tåligt
väntade den brudgum, hvilken nu skulle förena sig med
en annan. Och hvilka följder skulle väl häraf
uppstå! Den uti sin syster förorättade grefve Henrik i
spetsen för hela det tyska partiet och alla dess
medhållare i Sverige, hvilka utgjordes af dess mägtigaste
män, skulle alla komma att förena sig till ett för
konungarna fruktansvärdt förbund. Men å andra sidan
kunde man icke nu gå tillbaka; att nu förkasta de
möjliga, storartade fördelar, som erbjödos af
Valdemar, vore att bryta freden med Sveriges farligaste
fiende, der han nu vetat att församla begge
konungarna inom sin befästa borg, der gästabudssalarne lätt
kunde förbytas till fängelserum. Den holsteinska
prinsessan hade alltför nyligen fått erfara det.

Under dessa sig alltmera invecklande
omständigheter, följde Torsten med förökad oro Håkans
uppträdande. Denne hade hittills medgifvit allt, hvad
man föreslog honom, och detta var så mycket farligare
som underhandlingarna skulle ske emellan män, hvaraf
den ene var så slug och beräknande som Valdemar
och den andre så svag och eftergifvande som Magnus.
Torstens enda förhoppning var den med sitt snille
verksamma drottningen.

Men äfven för henne fruktade han. Hon kunde
låta hänföra sig af Valdemars förespeglingar om
nordens förenade riken och derigenom förbise de
närvarande fördelar, som danska konungen med sitt allt
mera utvidgade välde skulle veta att begagna sig af.
Dock hoppades han på Blankas klokhet och det
synbara välde, Sveriges snillrika drottning syntes utöfva
på sjelfva Valdemar Atterdag. På samma gång
Torsten fruktade för sitt fädernesland och de strider, som
kanske skulle sönderslita detsamma, kunde han ej
undgå att beundra storheten af Blankas planer:
Hennes önskan att skapa ett konungarike, der inga
magtägande herrar skulle stå emellan konung och folk, och
hennes förhoppningar att utvidga detta rikes storhet.
Han var sjelf för oerfaren att inse, huru Blanka dock
derjemte leddes af ett hemligt begär att hämnas de
förödmjukelser, hon lidit inom sitt eget land. Men
häruti bestod hennes misstag. Jemte den stora tanken
att bilda ett mägtigt rike och blifva en moder för
dess folk, brann hon af begär att öfvervinna de store
inom landet, hvilka hon ansåg för sina och folkets
fiender, och hon hänfördes derigenom att börja en kamp,
som blef henne öfvermägtig och lemnade henne derföre
endast den besegrades lön, der all ädlare sträfvan
förglömmes, och minnet endast bevarar de mörkare dragen.

Nu trodde sig emellertid Blanka vid
underhandlingarnas afslutande stå vid gränsen af sin seger.
Valdemar hade förbundit sig till fortfarande fred,
hvilken skulle befästas genom Håkans giftermål med 
Margareta. Tillika lofvade Valdemar att understödja
Magnus emot hans såväl utländska som inhemska fiender,
samt att bistå de svenska konungarna att återtaga
magten ifrån rådet och adelspartiet, hvartill första
steget blef taget, då Håkan förenade sig med en
gemål, som han sjelf hade valt. Den fångna prinsessan
skulle omedelbart derefter återfå sin frihet, samt ega
rätt att återvända till sitt hemland. Endast en
vigtigare fråga återstod ännu, och den angick den
blifvande drottningens vistelseort, intill dess hon fylt
femton år. Valdemar kunde icke förmås att låta sin
dotters uppfostran fullbordas i Sverige; men han hade
dock måst medgifva, att, om Margareta tills vidare
förblef i Danmark, en svensk fru skulle antagas såsom
hennes hofmästarinna för att jemte det hon
undervisade henne i svenska seder och bruk, vårda
utvecklingen af hennes kunskaper.

Sjelfva förmälningen borde försiggå före det
svenska skeppets ankomst, hvarföre hastiga förberedelser
gjordes till förmälningsfesten.

Vid samma tid som dessa underrättelser spridde
sig öfver landet, gick talet om den hemlighetsfulla
sjukdom, som lik en hemsk gäst smög omkring,
lemnande, hvar han framgick, en tom plats efter de offer,
som han tagit med sig.

<table o c><td>————</table>

<h2>II.</h2>

Roeskilde, numera mest bekant för sin ståtliga
domkyrka med dess konungagrafvar, räknar sin
tillvaro redan ifrån det sjette århundradet, då staden 
uppfördes af konung Hroar, hvilken enligt sägnen följde
gamle Mimers råd då han förlade den vid Isefjordens
strand, »der skog och källor bjödo sina skatter».
Medan brodren, den dristige Helge drog ut med svärd för
att till sjö och land breda ut sitt hjeltenamn kring
hela Norden, satt den fridsamme Hroar hemma, odlade
jorden, byggde sin stad med prydliga hus, rymliga
gator och säkra vallar och till sist för sin älskade
broder en fruktgård och ett badhus invid den kalla
fjorden för att vid hans hemkomst styrka honom till
nya segrar. Men staden, som erhöll sitt namn efter
Hroar, har dock bevarat den fredliga drottens namn
till efterverlden.

Under århundraden blef Roeskilde de danska
konungarnes vistelseort, och när ändtligen kristendomens ljus
hann till Norden, var det der, Danmarks biskopar togo
sitt säte. Det var också här som, enligt sägnen,
kyrkan befäste sitt välde öfver konungamagten, då en af
Danmarks hjeltekonungar, Sven Estridsson,
Valdemarernas stamfader, efter att vid ett gästabud hafva låtit
orättfärdigt aflifva några sina hofmän, infann sig i
domkyrkan och vid dörren möttes af biskop Vilhelm
som med sin bispestaf hindrade honom att komma in,
kallande honom för en mördare. Konungen aflade då
sin skrud och återkom i grofva kläder, kastande sig
på knä vid kyrkodörren. Då först gick biskopen till
honom och förde honom till altaret, der konungen
försonade sin synd.

Af stadens åtta och tjugo kyrkor och kloster,
helgades det förnämsta åt S:t Agnes, stadens
skyddspatronessa, och dess stiftarinna, drottning Sofias syster
Agnes, var dess första priorinna. Tvenne af de öfriga,
Gråbrödra- och Dufvobrödraklostren återstå ännu i
våra tider såsom klosterstiftelser för välgörande
ändamål.

Men andra tider kommo, och konungarna
öfvergåfvo den gamla staden för den nya, då residenset
förlades i Köpenhamn. Dock har Roeskilde ännu sin
fjord, sin skog och sina källor. Domkyrkan, der i
senare århundraden den luterska koralen ljuder genom
hvalfven, bevarar dock sina katolska minnen och sina
konstverk, der dess prydliga sarkofager framställa den
verldsliga höghetens fåfänglighet och förgänglighet.
Främst bland dem tilldrager sig vandrarens blickar
den minnesvård, som gömmer stoftet af Nordens
semiramis, unionens drottning, den mägtiga och kloka
Margareta.

Men vi återgå till den tid, då ännu Roeskilde var
Danmarks förnämsta stad.

Det var en vacker vårdag den nionde april 1363,
med mild luft och högblå himmel. Hela staden
hvimlade af menniskor, såväl dess egna innebyggare, som
landtfolk, alla högtidsklädda samt med lifliga rörelser;
och nyfikna blickar. Hvar och en talade om att konung
Valdemar i dag firade sin elfvaåriga dotters
förmälningsfest.

Ännu hade väl icke brölloppståget synts komma
på vägen ifrån Köpenhamn; men man viste, att
domkyrkan var festligt sirad och redan väntade på den
unga bruden, som här skulle fira sin första
högtidsfest, skulle, innan hon ännu förstod dess vigt och
betydelse, invigas till främmande öden.

Icke ens barnasinnets flygande drömmar kunde
väl ana det lif af höghet och magt, de skiftande
pröfningar af smärta och glädje, som väntade henne.


Inom Haraldsborgs fäste satt emellertid den fångna
prinsessan Elisabet, konung Håkans öfvergifna brud.
Ännu alltjemt väntade hon en förändring uti sitt
besynnerliga öde, och de svenska herrarna underhöllo
henne med säkra förhoppningar om en snar befrielse.
Hela omgifningen, som utgjordes af hennes medfångar,
visade henne all den vördnad, som tillkom deras
blifvande drottning. Ifrån fönsterna, hvaraf några af de
små hornrutorna kunde öppnas, hade man på andra
sidan borggrafven denna dag sett den ovanliga
rörelsen på gatorna, och nya förhoppningar hade vaknat.

Gladare än vanligt begaf sig derföre prinsessan
till middagsbordet och med sitt älskvärda behag
yttrade hon några skämtsamma ord till sin omgifning,
då i detsamma klockringningen ifrån domkyrkans torn
gaf en underlig förstämning åt alla sinnen. Nu
inföllo alla klockor ifrån stadens öfriga kyrkor och
kloster, kallande till någon utomordentlig högtid.

En aningsfull bäfvan, en rysning genomilade
prinsessan. Ovilkorligt kände hon, såsom denna stund
afgjorde hennes eget öde. Tyst och med bleka kinder
reste hon sig ifrån bordet och gick in i sitt innersta
rum, dit ingen vågade följa henne.

Hela sällskapet reste sig också i detsamma; ingen
vexlade ett ord, man blott såg på hvarandra frågande.
Men ingen kunde svara, kunde förklara den hemliga
ängslan, som de alla delade. Man gick till fönstren,
men derute syntes ännu ej annat än det tilltagande
folkhvimlet, och alltjemt hördes klockornas ljud genom
luften och in i de tysta rummen.

Ändtligen skallade en trumpet, och ett par
härolder på sina oroliga hästar delade folkmassan. De
efterföljdes af konung Valdemars drabanter med 
hillebarder. Derefter en skara korgossar med sina röda
kjortlar och hättor, samt bärande rökelsekar. Nu
kommo munkarna trappvis ifrån deras olika
ordenskloster. Trumpeterna hade tystnat, och med
klockornas ljud blandade sig munkarnes kör; »Gloria in
exelsis Deo!»

Efter denna högtidliga skara kommo åter
härolder och efter dem musikanter, som spelade gigor,
hvartill pukorna höllo takten, och allt emellanåt
»bombare» och »trompere» föllo in, beherrskande den öfriga
musiken.

Nu kom en lysande ryttarskara. Främst syntes
kung Valdemar sjelf, der han redan på afstånd
igenkändes på sin röda fjäderhatt och röda guldbrämade
kappa. På hvardera sidan om honom redo de begge
svenska konungarna i blå sammetskappor, och
hvardera bar i sin hjelmhatt den svenska blå och gula
fjäderbusken. Ett stort antal riddare och svenner
utgjorde konungarnes följe.

Derefter kommer åter härolder och nya
musikanter och efter dem några frukarmar. En af dessa
karmar, den största, var öfvertäckt af en tronhimmel,
som uppbar den kungliga kronan, och på hvardera,
sidan om karmen gingo till fots praktfullt utstyrda
svenner. Der åkte Sveriges drottning och vid hennes
sida den elfvaåriga konungabruden.

Hvar den kungliga karavanen drog fram helsades
den af folkets lifliga rop, under det tåget sakta
framskridande närmade sig domkyrkan.

I detta ögonblick kom en ryttare i sporrsträck,
med stor skyndsamhet trängande sig fram genom
hvimlet och lemnande konung Valdemar ett bref. Oaktadt
tillfällets högtidlighet emottog konungen brefvet och
genomsåg i hast dess innehall, som meddelade
underrättelsen om det svenska skeppets ankomst, hvilket
var synligt ifrån Köpenhamns torn och redan kunde
väntas innan aftonen inlöpa vid dess redd.
Budbäraren försvann åter bland hvimlet; men ett löje flög
öfver Valdemar Atterdags ansigte, då han steg ned af
sin häst och lugnt, såsom ingenting vidare förefallit,
inträdde jemte de begge svenska konungarne i
domkyrkan.

Sällskapet inom de slutna dörrarne på
Haraldsborg hade genom fönstren sett brölloppståget med en
tydlig förnimmelse af, huru det äfven för dem hade
en djup betydelse. Redan hade damerna börjat
hviskande uttrycka sina tankar för hvarandra, huru den
listige danske konungen förverkligade sina planer; men
de hittills stumma herrarne slöto sig tillsammans uti
öfverläggningar, hvilka uttryckte deras harm öfver
hvad som förefallit. Felslagna beräkningar öfvergingo
till hotande framtidsplaner, hvilka väl icke tydligt
uttalades i ord, men röjdes i deras mörka miner och
betydelsefulla blickar.

Likväl tycktes alla de närvarande finna en tröst
deruti, att den arma prinsessan sjelf blifvit förskonad
ifrån åsynen af brölloppståget.

Elisabet hade emellertid begifvit sig till sitt
innersta rum, som tillika var hennes bönkammare, dit
väl också den ljudande trumpeten hördes; men den
hade icke förmått locka henne till fönstret. Spridda
ord af munkarnes kör nådde derefter hennes fristad,
och hon nedsjönk i sin bönstol, der den fromma
prinsessan glömde den närvarande stunden, sina aningar
och sin smärta. Hennes blick fästes på krusifixet,
under det klockorna fortfarande ljödo ifrån den kyrka,
der hennes brudgum utan en tanke på sin öfvergifna
brud förenade sig med en annan.

En lång stund hade förflutit.

Stilla uppreste hon sig slutligen och numera
lugnad och undergifven vid föreställningen om hvad som
möjligen kunde möta hennes blickar, begaf hon sig till
fönstret, som äfven härifrån lemnade en ganska fri
utsigt öfver platsen på andra sidan borggrafven.

Der hvimlade folk, som hade sammanpackat sig
för att invänta den ifrån domkyrkan återvändande
brölloppsskaran.

Folkmassan höjde ett stormande helsningsrop, då
drottningkarmen närmade sig, dragen af fyra ystra
gångare, hvilka dansande, såsom viste de, att de gingo
till en fest, föga läto störa sig af den omgifvande
mängden.

Elisabets blickar fästes på tronhimmeln, då i
detsamma de ystra gångarne ryckte till och flögo framåt
mot den skrikande mängden. Man fick dock snart
herravälde öfver de skrämda djuren, och menniskorna,
ehuru en och annan blifvit trampad, fingo taga
tillgodo hvad de kongliga hästarne tilldelat dem.

Vid karmens oväntade rörelse kastades dess
draperi åt sidan och visade en ungdomlig gestalt, omhöljd
af en hvit hermelinsbrämad kappa, hvaröfver
Margarethas beprisade svarta lockar böljade ned.

Drottning Blanka böjde sig framåt och såg uppåt
slottet. Hennes ansigte var mycket blekt, och ovisst
kunde vara, om det kom sig af skrämseln, som hästarne
förorsakat, eller om det möjligtvis var åsynen af
prinsessan Elisabets bild, som hade mött henne ifrån
Haraldsborgs fäste.


Folkets rop, som helsade konungabruden, nådde
emellertid den fångna prinsessan, och de föreföllo henne
rigtade omot henne sjelf såsom ett hån uti hennes
öfvergifna belägenhet, der man på en gång hade
beröfvat henne gemål, krona och frihet och gjorde henne
till enka, innan hon ens hade sett den gemål, vid
hvilken man dock hade bundit, och inre heliga band redan
fäst henne.

Med en obeskriflig ångest, såsom sökte hon vidare
bekräftelse på sin förmodan, följde hon den
försvinnande karmen, till dess den snart derefter kommande
ryttarskaran tilldrog sig hennes uppmärksamhet.

Elisabet såg likväl blott en enda af de ridande
herrarna. Det var en smärt gestalt, hvars nordiska
anletsdrag väl förenades med söderns värma i ögonens
uttryck jemte folkungarnes herrskarebehag i hela hans
väsende.

Hon var viss om, att hon igenkände honom, men
liksom jemförande flög dock hennes blick till Håkans
porträtt, som hängde på väggen undet krusifixet.
Dragen voro verkligen desamma; men ändock olika. Det
glada sorglösa uttryck, som gaf ett så älskvärdt behag
åt den målade bilden, saknades hos den främmande,
der en viss oro, fast måhända för tillfället, flög liksom
förlamande öfver hans ungdomliga ansigte.

Men folkets glada hyllning ropade högt konung
Håkans namn, och Elisabet såg honom med en böjning
på hufvudet emottaga densamma.

Då flög en mörk rodnad öfver prinsessans ansigte,
och hon höljde det med sina händer, såsom ville hon
gömma sin skymf för verlden, för sig sjelf.

<table o c><td>————</table>
<h2>III.</h2>

Dagen efter förmälningen i Roeskilde domkyrka
syntes tidigt på morgonen främst bland seglarne vid
Kallebostrand det stora skepp, som bar en svensk
flagga. Ändtligen kastades ankar midtför Köpenhamns
redd, och ett par svenner skickades i land med
anmälan till konung Valdemar om de svenska sändebudens
ankomst.                                               

Det dröjde ej länge, förrän danske konungens
marsk, herr Henning Podebusk, begaf sig ridande till
stranden, der de resande kunde landstiga, för att
emottaga dem. Flera sadlade hästar och äfven några
frukarmar anlände för att föra de svenska herrarne och
deras fruar till Axelhus, der konung Valdemar sjelf
jemte sina kungliga gäster befann sig.

Den svenska beskickningen, som redan före sin
affärd ifrån Sverige blifvit underrättad om
konungarnes beslut att sjelfva resa till Danmark, hade med
fruktan sett de ihållande motvindar, som mötte dem
på Östersjöns vida vatten, icke allenast ökande resans
besvärligheter, utan äfven fördröjande framkomsten.
Deras hemliga farhågor, att konungarne skulle hinna
före dem, blefvo ock besannade då herr Henning
Podebusk i förbigående förtäljde dem, att de svenska
konungarne orh drottning Blanka hade redan för ett
par veckor sedan dit anländt.

Då marsken under en förbehållsam tystlåtenhet
vidare införde sällskapet uti de för dem upplåtna rum
i biskopsgården, hvilken i prakt och beqvämlighet efter
den tidens anspråk kunde väl jemföras med
konungarnes egna borgar, lemnade han dem skyndsamt.    


Sedan dörrarna blifvit väl tillslutna efter den
hemlighetsfulle marsken, öfverlemnade man sig till
föreställningar om hvad som på denna tid möjligen
kunde hafva tilldragit sig. Herrarne förenade sig dock
snart med den tanken, att något afgörande steg,
stridande emot de förut ingångna förbindelserna, kunde
dock icke hafva blifvit taget. Fruntimmerna åter, då
det icke tillhörde dem att deltaga i herrarnas
öfverläggningar, slöto sig tillsammans, uttalande för
hvarandra sina oroliga aningar.

Främst bland dem utmärkte sig en medelålders
fru med stolta, men lifliga anletsdrag. Det var fru
Märtha Ulfsdotter, först gift med en dansk herre i
Skåne, Sigred Ribbing, och nu åter enka efter
riddaren Knut Algotsson. Hennes ännu ungdomliga ansigte
påminde om modrens, fru Birgitta Brahes, englalika
skönhet; men den praktfulla drägt, hon bar, vittnade
om, att dottrens sinne mindre föraktade en verldslig
höghet och dess fåfängliga glans.

»Jag tror,» yttrade hon, »att våra herrar alltför
mycket förlita sig på egen magt och myndighet, samt
deras egna ingångna förbindelser. Har konung
Valdemar några hemliga förslag i sinnet, är det honom
icke svårt att få drottning Blanka på sin sida; hon
skulle gerna omintetgöra rådets planer. Eller hvad
synes eder, ädla fränka? Ni har större vishet och
erfarenhet än vi, som ännu räkna oss till de yngre.»

De sista orden voro stälda till den gamla fru
Bengta Ferla, som också svarade henne med
tillmötesgående upprigtighet:

»Min öfvertygelse har visserligen varit, att
vigtiga händelser skola här tilldraga sig, och att derföre
ganska stora bekymmer komma att möta oss. Af
denna anledning följde jag min herre på denna
besvärliga resa, då han sjelf icke ville afstå derifrån —
hvad som än händer, vill jag dela med honom.»

»Och vara herr Israel ett stöd, såsom ni med
edra kloka råd alltid har varit, ärade fränka.»

»Min herre och man är sjelf klok och försigtig,»
afbröt den gamla frun, »jag befarar visst icke, att
han skall taga något förhastadt beslut — de andra
herrarnes sinnen känner jag mindre.»

»För min broder Karl svarar jag,» yttrade den
stolta Märta,» han har visserligen ett hastigt sinne,
men vet dock alltid att skicka sig, såsom det anstår
en riddersman. Men hvem känner icke Bo Jonsson,
den myndige herren till Gripsholm; han skulle icke
draga i betänkande att, i händelse konungarne knutit
förbindelser med Danmark, uppsäga dem tro och
lofven. Herr Nils Turesson Bjelke känner jag deremot
icke — men hans sinnelag bör dock ni bäst känna,
fru Ramberg, som oaktadt er ungdom dock redan flera
år har varit gift med den stränge herr Nils.»

Fru Ramberg gjorde en obetydlig rörelse på sitt
unga sköna hufvud och svarade med en viss
likgiltighet :

»Så länge konungarne handla värdigt, blir min
gemål dem visserligen trofast; men kungliga
löftesbrytare skall väl aldrig Nils Turesson Bjelke vilja tjena.»

Fru Bengtas milda ansigte antog ett uttryck af
strängt allvar, då hon fäste sin blick på den unga frun.

»Det tillhör väl oss hustrur, att försvara våra
män,» sade hon, »men vi böra derjemte, så vidt vi
förmå, påminna dem att först tillse, huru de hålla
sina egna besvurna eder. Här beror dock det hela på
Tord Arnwidsson,» tillade hon, »hvad tror du, käraste
Gunborg — om något oväntadt skulle hafva tilldragit
sig här, huru tror du, att din herre skulle taga saken?»

Tord har alltid varit konung Magnus tillgifven,»
svarade hon, »och jag vet att han i rådet städse varit
på konungarnes sida.»

»Nå,» inföll Märtha, »den tålmodige Magnus har
ju alltid varit eftergifven för rådets önskningar; men
då han nu har varit under andra inflytelser, är icke
så säkert, huru han kan hafva handlat emot rådets
planer — och i så fall tviflar jag på herr Tords
tillgifvenhet för konungamagten.»

»Jag är viss om, att Tord icke skall svika den
tro, han har svurit sin konung,» svarade Gunborg,
under det hon med lugn tillförsigt blickade öfver
rummet, der hennes make nu lemnade herrarnes krets och
af en inträdande vapensven emottog svärdet, som han
fäste i sitt bälte.

»Han gör sig redo att gå till konungen,» hviskade
Märta orolig, »skulle du dock icke, Gunborg säga
honom ett ord, en varning att lugnt möta hvad som
kan förefalla —.»

Men Gunborg skakade på hufvudet, endast med
en vänlig blick besvarade Tord Arnwidssons
afskedshelsning, då han lemnade rummet.

»Du gjorde ganska rätt, unga vän,» sade derefter
fru Bengta, »ett råd i otid verkar föga godt; men
kommer stunden, då ett beslut skall fattas, då är det
hustruns pligt att tala — den stunden kommer nog,
och jag är viss, att Gunborg då vet hvad hon bör
göra.»

Fru Märta vände sig till de andra fruntimmerna
och talade om andra ämnen.


Den allvarsamme Tord hade knappast hunnit
aflägsna sig, då man anmälte konung Valdemars
kammarmästare, som anlände, beledsagad af några
hofsvenner för att inbjuda de svenske herrarne jemte
deras fruar till konungens festmiddag, som skulle hållas
samma dag, men först klockan tolf, en för den tiden
ovanligt sen timma, hvilket endast inträffade vid
utmärkta högtidstillfällen.

Riddar Karl till Ulfåsa, som i Tord Arnwidssons
frånvaro ansåg sig berättigad att vara sällskapets
hufvudman hade främst rest sig och med det höfviska
skick, som tillhörde hans ädla personlighet, emottagit
den danska förnäma herrn. Sedan han derefter med
en blick på de andra herrarne liksom vädjat till dem,
hvilket likväl egentligen gälde den gamle herr Israel,
emottog han med all artighet inbjudningen, med
hvilket besked kammarmästaren aflägsnade sig.

Bo Jonsson Grip utbröt i några skarpa ord af
missnöje öfver den alltför hastigt antagna bjudningen;
Nils Turesson Bjelke såg mörk ut, och de öfriga
herrarne sågo villrådiga på hvarandra. Men då gamle
Israel Brahe räckte riddar Karl sin hand, syntes detta
hans medgifvande antyda, att saken vore afgjord,
hvarföre damerna skyndade att ikläda sig passande
drägter för den danske konungens fest.

Riksrådet Tord Arnwidsson Sparre hade
emellertid låtit anmäla sig hos konung Magnus.

Redan kände Magnus de svenska sändebudens
ankomst och motsåg med hemlig oro de förklaringar,
han ansåg sig böra gifva dem. Med tillfredsställelse
hörde han likväl Tord Arnwidssons namn; om han än
icke kunde räkna denne ibland sina få tillgifna 
anhängare, hade Tord dock städse varit ett stöd för
konungamagten.

Sedan Magnus vänligt hade välkomnat den
allvarsamme riddaren, förtäljde han de med den danske
konungen ingångna förbindelserna, hvilka tillförsäkrade
Sverige icke allenast en för landet välbehöflig fred,
utan äfven framtida förhoppningar om en förening
emellan Nordens trenne riken.

Bestört vid underrättelsen, att dessa händelser
verkligen tilldragit sig, kunde Tord icke afhålla sig
att yttra sin förundran öfver den hastighet, hvarmed
så riksvigtiga angelägenheter hade afslutats, och
uttryckte derjemte sin fruktan för den ovilja, som
härigenom skulle uppväckas inom hela det tyskt sinnade
partiet.

Väl hade Tord icke yttrat vidare, än konungen
bort vara beredd att höra; men detta fria språk,
tolkande hans missnöje med de handlingar, som skett,
antog en djupare betydelse, då han till sist frågade,
om den så grymt bedragna prinsessan af Holstein
ännu försmäktade i fångenskap.

Konung Magnus, mottaglig som han var för hvarje
nytt intryck, kände sig sårad och förnärmad och
kastade en misstrogen blick på den, han hittills trott
sig räkna ibland sina män.

»Min son och medregent,» yttrade han med
värdighet, ehuru med en viss häftighet, »har väl efter eget
val förenat sig med en gemål, som anstår honom, men
han har icke genom sitt val brutit den tro och lofven,
som han är skyldig sina undersåter. Hvad prinsessan
af Holstein angår, så är hon från i dag icke mera en
fånge — vår broder konung Valdemar har gifvit sitt
ord derpå — ni må sjelf, herr Tord,» tillade han något
lugnare, allt efter som han talade, »begifva eder till
Roeskilde och underrätta prinsessan, att hennes skepp
är rustadt, när helst hon önskar draga till sitt land
igen — och I vare Gudi befald, Tord Arnwidsson!»

Konungen nickade, gjorde en lätt rörelse med
handen och begaf sig till sitt inre rum.

Förvånad blickade Tord efter honom. Han
valen af det mägtiga rådets medlemmar, men hade dock
stått på konungarnes sida, hade velat verka för dem
och menat upprigtigt, då han uttalat sina farhågor,
hvarföre äfven han å sin sida kände sig sårad och
förnärmad af konungens ord.

»Han är då verkligen både lättsinnig och
oförsigtig,» sade han för sig sjelf och blickade sorgset
efter den bortgående konungen, »och han aktar icke
mera sina rådgifvares varningar — tvärtom söker han
skydd emot dem hos fäderneslandets fiende — arme
Magnus!»

Intagen af dystra föreställningar och med sorg i
hjertat, lemnade Tord konungens gemak.

De svenska herrarne väntade emellertid med oro
hans återkomst. Damerna, alla i dyrbara drägter af
silkesatlas och guldbrokad, hade grupperat sig i en
halfcirkel, och deras anblick gaf ett högtidligt uttryck
åt det mottagande, som väntade den återinträdande
Tord.

Men de mörka blickar, hvarmed den annars så
lugne riddaren såg sig omkring, den häftighet,
hvarmed han kastade hatt och handskar ifrån sig, vittnade
om en våldsam förändring i hans sinne. Hvar och
en förstod, att han hade föga godt att förmäla.

Snart fingo de också erfara, att deras mörkaste
aningar besannats, att fredsförbund blifvit ingånget
med den förhatade Valdemar, att den gamla
trolofningen med dennes dotter icke allenast blifvit
återupptagen utan äfven försäkrad genom Håkans formliga
förmälning med den elfvaåriga Margareta.

»Man har således hånande omintetgjort
förbindelsen med det tyska grefvehuset,» yttrade den rike och
mägtige Bo Jonsson Grip.

»Och likväl hafva landets ädlaste män gått i
borgen derför,» tillade Nils Turesson Bjelke.

»Det är icke heller landets ädlingar, som brutit
förbindelsen,» svarade Tord och såg sig långsamt
omkring på det öfriga sällskapet.

»Föreningen med Margareta af Danmark var dock
icke någon ny fråga,» inföll den gamle Israel Brahe,
»och den var äfven på sin tid allvarligt menad.»

»Ja väl — af drottningen och i följd deraf af
hennes hörsamma gemål, i fall någon af folkungaätt
kan hafva allvar med någon sin mening,» inföll Nils
Turesson.

»Men,» återtog herr Israel lugnt, liksom hade han
icke hört den förres ord, »då trolofningen med
Margareta nu har blifvit genom kyrklig vigsel fullbordad,
är konung Håkans unga brud vår drottning, och ingen
verldslig magt kan upplösa den, som kyrkan har
befäst.»

»Valdemar Atterdags dotter!» utropade Bo
Jonsson och reste sig så hastigt, att hans långa svärd
rasslade emot stolen. »Dottren af Sveriges bittraste
fiende!»

Fruntimrens blickar flögo härvid ängsligt
pröfvande mot de slutna dörrarne, och den fridsamme
Israel Birgersson lade varnande sin hand på den
vredgade riddaren.


»Bo Jonsson,» sade han, »tala saktare om den
herre, i hvars gård ni befinner er. Om Sveriges fiende
kan blifva dess vän, vore det ju dock en lycka för
fäderneslandet.»

»Ni menar de svenska konungarnes vän,» sade
långsamt Tord, »om ens de kunna vara förvissade om
att hafva det stöd i honom, som de kanske påräknat.» 

»Ett stöd emot sitt eget land, sitt eget folk,
menar ni?» frågade den hetsige Bo Jonsson. Men Tord
svarade icke på denna fråga; han såg dystert ned
framför sig.

Riddar Karl till Ulfåsa hade emellertid, utan att
blanda sig i samtalet, häftigt gått fram och tillbaka
på golfvet, likasom för att betvinga sina egna flygande
tankar. Nu stannade han framför Tord och utbrast:

»Vi kunna ej längre fördraga detta regimente!
Svea rikes riddersmän kunna icke bära skymfen att
sålunda förhånas, höra sina ord och förbindelser
ringaktade. Pligten fordrar, att vi genast återvända till
Sverige för att underrätta det hemmavarande rådet
om hvad som händt.»

Fruntimren, som med uppmärksamhet lyssnat till
herrarnes samtal, sågo härvid på hvarandra, betagna
af den högsta oro. Fru Märta skiftade färg och sökte
förgäfves med en varnande blick träffa sin brors ögonkast.

Herr Karl lät sig icke bekomma; utan att besvara
sin systers blick, frågade han vidare: »Hvad synes
eder, Tord Arnwidsson? Då vi hafva anförtrott oss
åt eder ledning, bör ni först af oss alla uttala eder
mening, såsom det anstår en svensk riddersman.»

Alla de församlade herrarne gåfvo hvar och en
med en böjning på hufvudet tillkänna sitt bifall.


Tord Arnwidsson blickade mörk framför sig, och
en stunds tystnad utbredde sig öfver den oroliga
kretsen. Han syntes kämpa med en inre strid, och hvar
och en väntade att höra honom uttala sin tanke.

Ifrån den tysta fruntimmerskretsen reste sig
Gunborg och gick stilla till sin makes sida. Han upplyfte
sitt hufvud och såg på henne med en viss förvåning.

Men Gunborg lade sin hand på hans arm och sade
med ett mildt, nästan ödmjukt allvar:

»Tillgif, ädle make, att jag ber eder noga betänka
svaret på en så vigtig fråga.»

De öfriga damerna sågo med häpnad och herrarna
med förvåning på Gunborg, som vågade blanda sig
uti så vigtiga öfverläggningar. Men hon talade med
värdighet och värma, bad dessa besinna, huru det mot
konungarna fiendtliga rådet skulle taga saken, om de
före konungarnes egen hemkomst skulle erfara dessa
underrättelser. Den förbittring, som härigenom
möjligen kunde utbryta, skulle kanske bringa olycka öfver
fäderneslandet.

»Olycka,» upprepade Nils Turesson, »kanske är
ett lands största olycka att hafva konungar, som trotsa
sitt folks rättigheter, bryta besvurna förbindelser och
förråda sitt land.»

Efter dessa fruktansvärda ord uppstod åter en
stunds tystnad. I en och annans blick röjdes ett visst
medgifvande, men fruntimren sågo skygga på sina
män, såsom fruktande att höra dem uttala sina
tankar; endast Gunborg stod lugn vid sin herres sida.
Hon var mycket blek och hon lät handen hvila på
Tords arm, men såg allvarligt på Nils Turesson och
frågade:

»Hvarigenom har konung Håkan förrådt sitt land?»


Tord såg nu på henne med en genomträngande
blick; men hon mötte den stilla och liksom fordrande
af honom ett svar, då herr Nils tyst och mulen vände
sig bort.

»Håkan är lik sin fader,» tog nu Tord till ordet,
»han är lika ombytlig och otillförlitlig som Magnus.
För att följa sitt hjertas lust, frågar han icke efter
att göra sina ädlaste män till löftesbrytare.»

»Genom detta val har dock konung Håkan kanske
offrat hjertat för sitt lands väl,» svarade Gunborg
saktmodigt.

Åter hvilade Tords blick på henne under det hon
så talade; men den mörka blicken ljusnade, då hon
tillade:

»Den fromma och sköna Elisabet af Holstein hade
väl mera kunnat försäkra hans enskilta lycka än den
elfvaåriga Margareta af Danmark. Dock kan det väl
icke förnekas, hvilkendera af prinsessorna skall
tillföra vårt fädernesland mera lycka och storhet.»

Några af herrarne sågo med mörka blickar på
Gunborg, som sålunda vågade intränga i deras
öfverläggningar och kanske förhindra de rådslut, som nu
borde fattas. Men der låg så mycken värdighet i
hennes hållning, fasthet och allvar i hela hennes
väsende, att ingen höjde sin röst för att betaga henne
och de öfriga fruarna rättigheten att qvardröja uti
deras krets. Herr Israel såg på henne med något
bekymmer, men dock med en bifallande välvilja.

Ingen hade emellertid besvarat hennes fråga.
Gunborg frågade ånyo:

»Hvem skulle väl vilja uppväcka ny split och
tvedrägt emellan konung och undersåter? Är det icke
lugnare att veta, att en farlig fiende ej mera hotar
vårt fädernesland med olycksbringande krig?»

»Vi få väl se,» mumlade Tord, »huru grefve
Henrik fördrager den skymf, man tillfogat hans syster.»

»Den förorättade prinsessan!» inföll Gunborg ånyo
innan de andra herrarne hunnit taga till ordet. »Borde
ni icke, käre Tord, framför allt skynda till Roeskilde
och sörja för prinsessan Elisabets frihet?»

De öfriga herrarne sågo missnöjde och villrådige
på hvarandra. Men Tord reste sig beslutsamt. »Du
har rätt, ädla Gunborg,» sade han, »jag skall begifva
mig till Roeskilde, och under tiden kunnen I, ädla
herrar, öfvertänka hvad som är klokast i förening med
pligt och försigtighet under så vigtiga förhållanden.
Vi få icke taga ett förhastadt beslut. Jag är
emellertid hindrad att infinna mig på den danske konungens
festmiddag.»

Riddar Karl till Ulfåsa erbjöd sig att ledsaga
Tord Arnwidsson Sparre till Roeskilde, och damerna
begåfvo sig till drottning Blanka, för att innan
middagen uppvakta den svenska drottningen.

<table o c><td>————</table>

<h2>IV.</h2>

Sedan bröllopsskaran lemnat Roeskilde, utbredde
sig öfver staden denna högtidliga stämning, som
efterträder ovanliga händelser. Hvar och en gick hem till
sitt, sökande på samma gång hvila och tillfälle att i
ro få tänka och tala om allt det märkliga, som
tilldragit sig. De så hastigt öfvergifna gatorna ingåfvo
derföre en känsla af ödslighet, som dock bättre 
öfverensstämde med Haraldsborgs mörka fäste och de inom
dess slutna salar inspärrade gästernas sorgliga
belägenhet.

En ny dag framskred derefter långsamt, och ingen
hade ännu fått se prinsessan Elisabet. Med oro
väntade hennes omgifning att erfara, huru hon skulle bära
förödmjukelsen att vara offer för ett så grymt
bedrägeri, och deltagandet för henne var så stort, att det
kom hvar och en af sällskapet att mindre tänka på
den oförrätt, som träffat dem sjelfva såsom
representanter af sitt lands mägtiga adelsparti. Elisabet af
Holstein hade af dem alla förvärfvat sig den varmaste
hängifvenhet, först genom det älskvärda behag,
hvarmed hon emottagit hyllningen såsom deras blifvande
drottning och sedan genom det tålamod, med hvilket
hon burit sin fångenskap, och genom sin förtröstan till
sitt blifvande fäderneslands trohet och bistånd. Man
var förvissad om, att hon med värdighet skulle bära
denna bittra pröfning; men ingen viste dock, att
pröfningen träffat lika mycket Elisabets hjerta som hennes
stolthet. Man förstod, att hon ville vara ensam
derföre, och närvaron af hennes svenska och norska
följeslagare, hvilka visat henne all den vördnad, hon som
deras drottning haft rätt att fordra, skulle nu
förefalla såsom ett hån i detta sorgliga läge.

Elisabet behöfde tid för att i ensamheten bekämpa
sin upprörda känsla. Hon hade icke heller ännu
kunnat besluta sig att nedtaga konung Håkans porträtt,
hon hade endast omhöljt det med en slöja. Men denna
slöja var så lätt och genomskinlig, att bilden liksom
ur ett moln ännu mötte hennes blick. Denna fagra,
intagande bild af den man, som hennes stränge
broder befalt henne att tillhöra och som hade 
sammanväxt med hennes hjerta, måste hon nu förgäta, då det
för den fromma prinsessans sinne var ett brott att
hysa en varmare känsla för den, som kyrkan invigt
till en annans make. Hon måste icke allenast
öfvergifva tanken på höghet och lycka, hon måste äfven
glömma de älskade drag, hvilkas åsyn nu genom slöjan
syntes henne såsom en försvinnande dröm.

Hon hade nu icke mera någon rätt till hans
kärlek; det var en annan, som nu tillhörde honom. Det
nya fäderneslandet skulle icke blifva hennes och det
gamla, som hon under glada förväntningar om ett nytt
sådant, hade lemnat, skulle påminna henne om de
förödmjukelser, hon lidit. Till sin broders hof ville hon
icke heller återvända; han skulle säkert under
utbrottet af sin vrede allt för snart gifva hennes hand åt
en annan; men hennes hjerta skulle icke mera kunna
lyda hans befallningar. Det gamla hemmet var
således äfven förloradt för henne.

Då man derföre anmälte, att nya sändebud ifrån
Sverige väntade utanföre Haraldsborgs fäste, men att
slottsfogden icke ännu hade erhållit konungens tillåtelse
att lemna något tillträde till prinsessan, kände
Elisabet ett visst lugn vid tanken på att ännu en dag
få vara ostörd i sin ensamhet.

<table o c><td>————</table>

Drottning Blanka hade med förströdt sinne hört
sin gemål förtälja hvad som förefallit emellan honom
och det svenska riksrådet; han hade dock knappast
slutat tala, förrän hennes tankar åter voro samlade.

»Alla de svenska blifva naturligtvis inbjudna till
konung Valdemars festmiddag,» sade hon, »men skola
de emottaga inbjudningen, det är frågan — skola de
stolta herrarne våga trotsa den danske konungens
artighet? Jag nästan fruktar det.»

»Min drottning är missmodig i dag,» sade Magnus
orolig, »du är verkligen blek, o Blanche, den farliga
febern går här i landet, och man hviskar till och med
om den såsom en olycksbådande brölloppsgäst —.»

»Feber,» upprepade Blanka, »tvärtom, jag fryser —
men är visst icke sjuk. Det var väl något kallt i går
på den långa resan till och ifrån Roeskilde.»

Konung Magnus tog med ömhet hennes händer
mellan sina och såg på henne med forskande blickar.

»Och då hästarne blefvo skrämda,» sade han,
»blef du oroad —.»

»En obetydlighet,» afbröt åter drottningen: Men
hennes kinder bleknade ännu mera, och hon tryckte
handen emot hjertat liksom för att bekämpa en inre
smärta, hvarefter hon åter smålog och såg på
konungen, under det hon likväl med en viss otålighet tillade:

»Käre Magnus, var icke orolig — vi hafva nu
vigtigare saker att tänka på.»

»Jag skickar likväl till dig min läkare; jag vet,
att du har förtroende till Lars Johanssons
skicklighet — dyraste Blanche, förlita dig på hans råd!»

Konung Magnus hade redan rest sig upp för att
lemna drottningen, då man anmälte de svenska fruarna,
som infunnit sig i försalen. Blanka nickade sitt
afsked till Magnus och sedan ett medgifvande till
damernas emottagande.

Men då hon så blef ensam, skyndade hon till en
spegel, som ehuru liten och obetydlig den än var,
likväl återgaf hennes bild. Blanka for med handen
hastigt öfver spegeln, såsom hade hon trott, att der
låg en dimma öfver glasets yta. Den var klar, och
likväl föreföll det henne, som om bilden, hon såg, icke
var densamme, hon var van att skåda. Dessa drag,
som mötte henne, voro så bleka, att de förrådde en
hemlig smärta. Blanka betäckte dessa drag ett
ögonblick med sina händer; men kände sig derefter fattad
af en svindel och nedsjönk nästan medvetslös på en
armstol. Men snart besegrande sig sjelf eller de
hemliga plågor, hon ville bekämpa, reste hon åter sitt
matta hufvud, då blicken föll på hennes armring.
Hon vidrörde då hastigt en hemlig fjäder, som doldes
under smycket, och en sällsam vällukt doftade derur.
En svag rodnad smög dervid öfver hennes ansigte,
och hon hann åter tillsluta ringen, då dörren slogs
upp och de svenska fruarna inträdde.

Blanka var åter sig sjelf. Hon var icke mera
blek, en lätt, ehuru feberaktig rodnad sväfvade fram
och åter öfver hennes kinder.

»Fru Bengta Ferla!» utropade hon och gick den
gamla frun till möte långt utom hvad den stränga
hofseden föreskref, »Israel Brahes vördade maka — man
glömmer, att det finnes oro och strider i det land,
hvarifrån ni kommer — ni tillför oss en dyrbar
påminnelse om vårt kära Sverige. — Fru Märta, dotter
af vår ädla fränka, hvars namn hela Norden nämner
med beundran, var mig välkommen just i den stund
jag helst önskade se eder! Ni skall för min sons unga
drottning blifva hvad eder moder var för mig, hennes
rådgifverska, hennes hofmästarinna; — Ah, fru
Ramberg Bjelke, det är mig ett nöje att se eder! Vår
unga drottning älskar allt, som är skönt och
behagfullt; hon skall i er se en värdig representant af sitt
blifvande fädernesland.»


Så talade drottningen, under det hon drog sig
tillbaka till sin förgylda karmstol, helsande de öfriga
damerna med en vänlig böjning på hufvudet och en
rörelse med handen, då hon ibland dem varseblef
Gunborg.

»Tord Arnwidsson Sparres unga maka,» utropade
hon, »också ni här! Vi stå i förbindelse hos eder
herre, som medfört till hofvet vår egen slägts bästa
perla. Äfven i Danmark, ädla fru Gunborg, känner
man er under namn af den sista folkungadottren —
var mig välkommen, unga fränka!»

Blanka hade, under det hon talade, glömt den
bleka bild, hon nyss skådat i spegeln, och hela den
omgifvande kretsen hade ingen aning derom, då de
sågo den lifliga drottningen, som med hänförande
vänlighet förstod att åtminstone för stunden afväpna och
besegra den hemliga motvilja, som en och annan bland
de adliga fruarna hyste för henne, och dessa lemnade
drottning Blanka i den föreställning, att hon var den
samma som alltid.

Då drottningen åter var allena, infann sig
konungens läkare, den för sin tid berömde Lars Johansson.
Mer än en gång hade han besvurit drottningen att
påskynda återresan till Sverige, talande om den farliga
feber, som gick i landet, och hvaraf till och med ett
och annat fall inträffat vid sjelfva hofvet, ehuru det
ännu hölls hemligt. Han var också den ende, med
hvilken Blanka talade om den farliga sjukdomen och
dess hemska fortskridande, och der hade ingen dag
förgått, utan att hon hemligt frågat honom derom.
För läkarens öga kunde hon nu icke heller dölja den
oro, som lik en flammande låga brände i hennes blod,
och likväl tyckte hon derjemte att hon frös. Läkaren
såg hennes började feber, men menade, att hvila och
ro snart skulle kunna återställa hennes helsa. Men
hvila var också nödvändig.

Drottningen förklarade, att hon kände sig stark,
att hon hade inga plågor och att hon ämnade vara
med vid konung Valdemars festmiddag.

Läkaren såg mörk ut; likväl ansåg han ingen
egentlig fara för den hotande sjukdomen, om
drottningen strängt afhöll sig ifrån att förtära något vin,
som kunde framkalla feber. Derjemte bad han
allvarligt, att drottningen genast efter festens slut måtte
draga sig tillbaka för att söka hvila och sömn och
noga undvika hvarje sinnesrörelse.

<table o c><td>————</table>

<h2>V.</h2>

Konung Valdemar hade till sitt hof i Köpenhamn
församlat representanter för rikets förnämsta ätter.
Ingen förstod bättre än han att begagna sig af alla
omständigheter, som kunde befästa hans anseende,
magt och välde. Likasom det hade varit honom
angeläget att inom sitt eget land låta påskina ett godt
förhållande till de mägtiga länsinnehafvare, från hvilka
han förstått att, utan att anse sig bunden af löften
och slutna fördrag, hopsamla sitt sönderstyckade rike,
likasom ville han nu högtidligen visa, att, ehuru han
till Danmark hade återvunnit de afträdda landskapen,
han likväl hade fred och vänskap med Sverige. Med
all sin verksamhet för landets bästa, i det han icke
allenast utvidgade riket utan äfven sörjde för dess
inre utveckling, var Valdemar Atterdag dock ej älskad
af sina undersåter. Bland folket, som trycktes af
hårda skatter, gick sägen: »att der var i hela riket
knappast tid till att äta, sofva eller hvila,» och
stormännen kunde icke fördraga »att han ville herska
öfver allt och alla.» Det hårda i hans tillvägagående
och det trolösa i många af hans handlingar har inför
efterverlden fördunklat värdet af hans verk, att till
ett helt sammanfoga den under hans företrädare
söndrade danska staten.

De djupaste striderna voro emellertid hu
utkämpade, och såsom ett erkännande af de frukter, som
dock visat sig vara en följd af hans åtgärder, hade
åtskilliga af Valdemars forna motståndare infunnit sig.

Främst syntes Lunds erkebiskop Nikolaus,
hvilken stod i stor gunst hos Valdemar, och Henrik
Geradsen, biskopen af Roeskilde; rikets marsk, Henning
Podebusk och Stig Andersson, som, betecknande för
tidens ombytlighet, förut hade varit grefve Gerhards
marsk. Han var en sonson af den gamle marsk Stig
och således af den högborna Hvideslägten. Om honom
sades, att han var en ifrig förkämpe för adelsväldet.
Der syntes äfven den rike och ädle länsherren, Niels
Bagge på Hald, om hvilken folkvisan sade: »Hade jag
kommit i herr Bagges län, då hade mig hvarken
röfvat riddare eller sven.» Främst bland damerna syntes
marskens gemål, den stolta fru Gessle, som hittills haft
det ansvarsfulla uppdraget att vara den unga
prinsessans hofmästarinna.

De inbjudna svenska herrarne hade alla, förutom
de begge, som rest till Roeskilde, infunnit sig med
sina fruar.

Konung Valdemar sjelf med drottning Blanka och
konung Magnus på sin högra sida, hade till venster
det unga konungaparet, så att Margareta hade sin
plats emellan fadren och sin gemål.

Den elfvaåriga drottningen var klädd i
Danebrogsfärger, hvitt och rödt silkestyg, hvilket förträffligt
passade hennes mörka, vackra anletsdrag. En krans af
ädelstenar utgjorde hennes egentliga prydnad och gaf
en glimrande belysning åt hennes svarta hår, hvilket
på ett barnsligt sätt föll i fria lockar omkring
hufvudet. De mörka ögonens själfulla uttryck
öfverensstämde med hennes vänliga väsen, och det låg ett
uttryck af eftertanke uti hennes ansigte, då hon såg sig
omkring på det församlade sällskapet, och aldrig hade
Margareta synts bättre än i denna stund förtjena sitt
namns vackra betydelse <footnote>Det grekiska Margarita betyder: en perla, och hon var
den fjerde perlan af detta namn på Danmarks konungatron. Efter
Margareta Fridkulla, Margareta Dagmar och Margareta Spränghäst,
kom den Margareta, som man har tillagt namn af Nordens Semiramis.</footnote>.

I anledning af sin frändskap med det svenska
konungahuset och således såsom den förnämsta bland
damerna, hade Gunborg folkunge fått sin plats vid
konung Håkans venstra sida. Äfven hon blickade
omkring sig öfver det hvimlande sällskapet; men den
tjugofemåriga svenska folkungadottrens blick var helt
olika den endast elfvaåriga danska konungadottrens.

Den förra såg ut mot verlden ifrån ett redan
bepröfvadt, besegradt, men nu harmoniskt inre, som,
sedan det gråtit ut sin egen smärta, spridde värma,
lugn och ljus till andra. Margareta åter, ifrån sin
tidigaste barndom medveten om de förhållanden, som
herskade inom det danska konungahuset, hvilka hade
utvecklat hennes barnasinne, blickade forskande, men
derjemte förhoppningsfullt ut i verlden. Måhända låg 
redan hos henne en förkänsla, af de underbara öden,
de strider och segrar, som väntade henne <footnote>Valdemar IV var förenad med dottren till en förhatad
slägt (de slesvig-holsteinska Valdemarernas), och hans giftermål
var föranledt af politiska orsaker, hvarföre drottning Helvig, såsom
Hvitfeld säger, »lefde mången ond dag med honom.» Sägen
påstår, att hon i flera år satt fången på Sjöborgs slott, och kan
anses hafva dött först 1374 i Esrom kloster, der hon ock blef
begrafven.</footnote>.

Ibland bordsgästerna hade Gunborg igenkänt
Torsten Folkesson. Hon kände, att han betraktade henne;
men hon kände derjemte, att han i henne såg en
annans maka, och då hon på afstånd hörde hans röst,
föreföll det henne såsom minnen af en ungdomsdröm,
hvarur hon hade vaknat, utan att likväl förlora dess
älskade bilder.

Måltiden hade ej skridit långt framåt, förrän
folkkungadottrens närvaro började utöfva sitt förra välde
öfver konung Håkan, som på en gång syntes återtaga
sitt förra sätt och blifva den sorglöse, behaglige och
konungslige ynglingen, som intog genom sitt öppna
väsende.

Han talade om de forna tiderna på Gröneborg
med en hemkänsla och på ett sätt, hvarmed
ungdomen vet att fästa intresse vid mången obetydlig, dock
så välbekant tilldragelse. Gunborg förstod att besvara,
att deltaga, men derjemte gifva den förnämsta färgen,
fästa den bästa tanken vid deras gemensamma
fädernesland och häntydde på en konungs glada och ädla
mål, att se det sköna, känna det goda och kunna
bevara det såsom sin tillhörighet.                          

Men ännu alltjemt kände Gunborg, att Torsten,
ehuru på afstånd, följde hvarje hennes ord, och det 
var, såsom erfor hon dervid, att hon sjelf hade ett
mål att fylla. Der satt helt nära henne Håkans
elfvaåriga brud, som äfven hon med uppmärksamhet
lyssnade på deras samtal, utan att Håkan sjelf syntes
tänka på hennes tillvaro. Gunborg kände med
hemlig oro sitt välde öfver den unge konungen och i följd
deraf sin pligt att rätt använda detsamma.

Den unga drottningen tycktes emellertid hafva
förglömt alla omkring sig, och ingen hade heller vändt
sitt tal till henne. Blanka var inbegripen i samtal
med Valdemar och Magnus och endast emellanåt
nickade hon gladt åt Margareta, som med en väl barnslig
nyfikenhet betraktade sin gemål och den sköna svenska
frun vid hans sida. Samtalet hindrade dock ej Blanka
att varseblifva sin sons förändring, och med
tillfredsställelse såg hon på Gunborg, som så oväntadt genom
sitt samtal lyckats återföra honom till sig sjelf. Blanka
förstod, att äfven Valdemars uppmärksamhet följt
honom, och att Margaretas fader icke var rätt
belåten; men Margareta sjelf syntes finna nöje uti att höra
på samtalet, ehuru hon i det hela förstod endast en
del deraf, emedan Håkan och Gunborg talade svenska.

Slutligen vände Margareta sig till konung
Valdemar.

»Fader,» sade hon med den lilla böjningen på
hufvudet, som innebar på en gång en bön och en vilja,
»jag vill gerna lära mig att tala svenska. Min nya
svenska hofmästarinna må börja dermed redan i morgon.»

»I morgon redan?» upprepade Valdemar skrattande.
Men Margareta afbröt honom:

»Kära fader,» utbrast hon lifligt, »du må icke
komma med ditt betänksamma tal om en annan dag
— jag vet nu, att konung Håkan håller icke af det
danska språket.»

Tålamod, Margareta,» svarade Valdemar otålig
och tillade med en viss tonvigt: »din gemål är nog så
ridderlig, att han lär sig förstå och tala ditt
fäderneslands språk.»     

Drottning Blanka skiftade färg, men yttrade intet.
Äfven Håkan hörde dessa ord, ehuru de kanske
halkade förbi hans öra. Men också Gunborg hörde dem.

»Eders nåde,» sade hon till konung Håkan, »den
vackra seden är väl ännu i bruk, att konungen på sin
bröllopsdag gifver sin brud en gåfva — eller ett löfte,
som är dyrbarare än någon gåfva?»

Konung Håkan vände sig till Margareta, tog sin
gyllene pokal och såg vänligt på henne.      

»Min unga drottning,» sade han med dansk
brytning och med intagande hjertlighet, »hvad fordrar
Danmarks prinsessa till bevis, att Sveriges konung i dag
känner sig lycklig?»

Valdemars fina öra hörde hvarje ord, ehuru han
icke afbröt sitt samtal med Blanka, och hans snabba
öga flög i förbigående till Margareta.

Prinsessan rodnade, men smålog och mötte Håkans
blick med sina klara ögon. Men snart antog hennes
ansigte ett uttryck af allvar och eftertanke.

»Min gemål,» svarade hon beslutsamt, »I må lofva
mig att aldrig i edert rike låta någon lida orättvis
fångenskap.»

Håkan betraktade sin unga gemål med
öfverraskning; hans ansigte blef på en gång allvarligt.

»Margareta,» sade han och tog hennes barnahand,
som bar den guldring, hvilken förenat dem, »detta
löfte skall verkligen blifva mig heligt.»


»Då skall J också blifva en god och rättfärdig
konung,» yttrade Margareta med tillförsigt.

»Denna fromma önskan påminner mig om Magnus
Ladulås' ädla dotter,» återtog han. »Vill Margareta
blifva för Håkan hvad Sveriges Ingeborg var för
Danmarks Erik Menved?»

»Jag vill!» svarade den unga drottningen och böjde
högtidligt sitt barnsliga, men konungsliga hufvud.

Valdemar och Blanka hade ovilkorligt afbrutit sitt
samtal. Blanka glömde för ett ögonblick den oro, som
tärde hennes inre, den hotande feber, som började
bränna hennes pulsar, och modershjertat såg såsom
uti en framtidsspegel det unga konungaparet, som en
gång genom frid och kärlek skulle förenas till en
verklig om än kort lycka.

Valdemar hade kastat en mörk blick på sin dotter;
men ju längre han derefter såg på henne, dess mera
tycktes det förebrående uttrycket försvinna och liksom
vända sig inåt honom sjelf. Måhända sväfvade för
hans syn drottning Helvigs skugga och »der blef så
tungt i kung Wolmars sinn'.»

Men Valdemar Atterdag beherrskade sig snart.
Han höjde sin vinbägare och tömde den till befästande
af den kungliga brudgummens löfte till Nordens
blifvande drottning.

Alla hade jemte konung Valdemar rest sig för att
deltaga i den högtidliga skålen, som beledsagades af
en ljudande fanfar.

Hänförd af stundens intresse, glömde drottning
Blanka sitt löfte till läkaren och äfven hon höjde sin
pokal. Men då hennes läppar vidrörde den kalla
guldkanten af vinpokalen, flög en rysning genom henne,
och hon nedsatte den orörd på bordet.


Konung Valdemar varseblef drottningens rörelse,
men röjde detta likväl endast genom en frågande blick.

Derefter lät han kalla hofskalderna till täflan.

Då framträdde tvenne sångare. Den ene, hvars
ljusa hår föll så rikt, att det fladdrade ned öfver hans
harpa, var danske konungens älsklingssångare Torstein.
Den andre med sina mörka drag och svärmande ögon,
var den svenske drottningens skald, trubaduren ifrån
hennes sydländska barndomshem.

Med den anspråkslösa zittran i sin hand drog
Florian sig tillbaka, då den stolta Torstein vid en
vink af sin konung, grep om strängarne på sin harpa,
och en samklang af toner tilldrog sig hela sällskapets
uppmärksamhet.

Torstein sjöng en af sitt lands välkända
kämpavisor, hvaraf på originalspråket anföras första och
sista verserna:

<poem>
<tab>»Kong Valdemar og Herr Strange
<tab>De sidde över breden Bord,
<tab>Og de begyndte indbyrdes att tale
<tab>Sa mangt et gammens Ord
Der sejler Herr Strange med Dronning Dagmar.

<tab>Hör du Herr Strange hvad jeg siger dig
<tab>Du skal fare af Landet ud;
<tab>Du skal fare til Böhmer Land
<tab>Og hemte min unge Brud.
Der sejler Herr Strange med Dronning Dagmar.

— — — — — — — — — — — — — — — 
— — — — — — — — — — — — — — —

<tab>Hun kom uden Tynge, hun kom med Fred,
<tab>Hun kom goden Bonde til Lise.
<tab>Havde Danmark altid saadanne Blomster
<tab>Man skulle dem ære og prise.
Der sejler Herr Strange med Dronning Dagmar.

<tab>Alle saa mange i Danmark vare
<tab>Dem mon Dronning Dagmar behage;
<tab>Sa længe hun leved paa Jorden her
<tab>De havde saa gode Dage.
Der sejler Herr Strange med Dronning Dagmar».
</poem>


Nu framträdde Florian. Han förstod att närmare
än den nordiska skalden beteckna sjelfva tillfället.
Han hade icke behof af en kämpavisa för att med
dess bilder ur det förflutna hänsyfta på det närvarande.
Han valde såsom form för sin improvisation den af en

<poem>
<tab><tab><tab><i>Sonetto:</i>
I hoppets glans går upp en strålfull stjerna,
Som lyser öfver Nordens höga fjellar,
Der minnets helgedom, i norrskens qvällar,
De forna tiders hjeltebilder värna.

Uti den stjernan läse vi så gerna
En hoppets runoskrift i minnets hällar,
Ty nu en framtid, som dess lif besällar,
Åt Nordens folkslag himlens magter ärna.

Det stora verk, som kraft och snille bildat,
Må det bestå i alla tiders skiften,
Ty det är stjernans underbara mening:

Att då i strid sig Söderns folk förvildat,
Förkunnar oss den höga stjerneskriften
Af Nordens folk en ärofull förening.
</poem>

Efter sångens slut var så tyst i den stora
gästabudssalen, att intet ljud kunde förnimmas. Hvar och
en kände sig underbart gripen deraf. Konung
Valdemar fattade sig likväl snart; han reste sig upp.

»Tillåter min svenske broder och hans ädla gemål,
att jag får öfverlemna priset till den värdigaste
sångaren — eller rättare,» tillade Valdemar småleende,
»den skald, som mest har rört våra hjertan. Drottning
Blankas hofskald Florian, träd fram!»


Men konung Magnus reste sig äfven.

»Min broder,» sade han, »J nämde den värdigaste
sångaren. Tillåt min gemål, att först få yttra sin
tanke, innan ni utdelar priset. Om än hemlandets
toner varmast tränga till hjertat, så har måhända min
drottning liksom jag, vår beundran öfrig för den
danska sångens ädle tolkare, skalden Torstein.»

Konung Valdemar gaf sitt bifall tillkänna, och
drottning Blanka böjde småleende sitt hufvud, då
Torstein framträdde. Hon tog ifrån sin hals en dyrbar
kedja och räckte den knäböjande hofskalden, under
det hon sade:

»Tag detta minne, ädle Torstein, till tack för det
ni genom eder sång förskönat fredsförbundet mellan
Nordens konungariken.»

Den stolte Torstein förde drottningens hand till
sina läppar, då han emottog gåfvan, och reste sig
derefter, dragande sig tillbaka ifrån den kungliga kretsen.

»Nu är turen hos mig att få belöna såväl
förtjensten som älskvärdheten hos den svenska sångens
tolkare.»

Sedan konung Valdemar yttrat dessa ord, vinkade
han, och Florian framträdde. Han böjde, såsom seden
kräfde, ett knä för den danska konungen. Denne löste
ifrån sitt bröst en kedja, hvarvid hängde det alltifrån
Valdemar Seirs tid betydelsefulla Danebrogskorset.

Då inföll drottning Blanka:

»Tillåt mig, konung Valdemar, att just vid eder
gåfva också fästa en belöning åt min hofskald.»

Det var en gyllene violblomma, den belöning, som
i Flandern skänktes åt de förnämste sångarne,
hvilken hon ville fästa vid Dannebrogskorset. Hon tog
då kedjan ur konungens hand och fäste dervid den
gyllene blomman.

Florian hade naturligtvis vändt sina ögon på
drottningen och han varseblef de sällsamma flammor, som
alltemellanåt flögo öfver hennes eljest så bleka ansigte.

I detsamma drottningen böjde sig för att kasta
kedjan öfver sångarens hufvud, gjorde hon en rörelse
med armen, hvarvid låset sprang upp på hennes
armring, som föll och rullade utåt golfvet.

Florian flög upp, ilade blixtsnabbt efter ringen
och lyckades gripa den.

Den gyllene kedjan hade emellertid blifvit
hängande om hans hals, och han framräckte nu
drottningens armring, under det han djupt bugade sig först
för henne och derefter för konung Valdemar.

Då drottningen utsträckte sin hand för att,
bestört som hon var, emottaga den, höll konung
Valdemar hastigt hennes hand tillbaka, under det han sjelf
tog armringen ifrån den öfverraskade sångaren och
med sitt artiga sätt utbad sig att fästa den omkring
hennes arm.

Drottning Blanka smålog och utsträckte sin arm,
då, i det kung Valdemar med ringen vidrörde den, en
hemlighetsfull rysning genomilade henne.

»Jag förstår icke,» sade Valdemar med sitt
skämtsamma löje, »det synes, som jag vore ovan vid
ridderliga sätt att bistå en dam —» och under det han så
talade, sökte han förgäfves att fästa ringen.

Blanka skakades af en häftig frossa, men hon
log med det forna, ungdomliga leendet, och i det kung
Valdemar försökte fästa det sällsamma smyckets lås,
sprang en tjäder upp deri, och ett hvitt stoft flög 
omkring liknande ett lätt snötäckelse öfver Blankas
purpurröda drägt.                

Ett förenadt utrop hördes ifrån hofdamen, Valerie
de Longueville, och sångaren Florian, hvilka begge
oroligt blickade på drottningen.

Blanka var icke mera blek. En rodnad, liknande
feberglöd, spridde sig öfver hennes kinder, men leende
försäkrade hon konung Valdemar, att det hemliga
innehållet i hennes ring var lika oskyldigt som dess
hvita färg, hvarpå han bad henne besegla sin
förlåtelse med att tömma den pokal, fyld af hennes eget
hemlands vin, som han räckte henne.

Blanka emottog pokalen och förde den till sina
läppar, men öfver hennes darrande hand smög några
blodröda vindroppar ned och förtärde det hvita stoft,
som ännu var öfrigt på hennes drägt.

På en vink af konung Valdemar höjde alla gäster
sina bägare, en fanfar ljöd genom salen, slutande
festmiddagen, och alla reste sig ifrån bordet.

<table o c><td>————</table>

<h2>VI.</h2>

Långt frampå aftonen brinner ljus i drottning
Blankas sofgemak. Menniskor gå der ut och in, men
röra sig endast såsom skuggor, fruktande, att minsta
ljud skall störa tystnaden. I det yttre rummet sitter
Valerie de Longueville, vaktande, att ingen opåkallad
måtte våga intränga i sofgemaket.

Drottningen sofver likväl icke. Konung Magnus'
skicklige läkare, Lars Johansson, har länge varit der
inne och då hah kommer derifrån, lemnar han fru de
Longueville noggranna föreskrifter. Drottningen
behöfver framför allt annat lugn och ro till sinnet och
sedan sömn. De begge konungarne, far och son äro
derinne, och läkaren har gifvit dem tillåtelse att dröja
endast en qvarts timme. Han har äfven medgifvit
drottningens bestämda önskan att få tala vid en af de
svenska damerna, riksdrotset Tord Arnwidsson Sparres
fru, hvarföre Valerie gifver ögonblicklig befallning att
kalla henne till drottningens sjuksäng. Valerie frågar
derefter läkaren, om der är någon fara för
drottningens lif, och han svarar endast med förklaringen, att
sedan allt blifvit tyst och ytterligare läkemedel tagits,
måste drottningen sofva — allt beror, om det blir
sömn före midnatt.

Innan den föreskrifna tiden är utlupen, synes redan
Gunborg i försalen. Valerie upplyser henne, att
drottningens räddning beror af sömn och ro. Gunborgs
sorgsna, stilla väsen är henne en borgen, för att hon
blifvit förstådd.

Nu måste Valerie inträda i sofgemaket och
påminna om den framilande tiden.

Hon stannar på tröskeln, rösterna som höras
derinne äro väl klanglösa, men röja en innerlig kärlek
och förhoppningar. Qväfvande sin egen oro, visar
Valerie på timglaset, hvars elfte timme snart runnit ut.

Far och son uppresa sig långsamt för att lemna
rummet, men den förre, betagen af en ny sorglig aning,
återvänder. Magnus knäböjer ännu en gång vid
Blankas läger och säger, under det tårar skymma hans
ögon:

»Min maka — min Blanzeflor!»

Blanka lägger sin feberheta hand på hans och
bemödar sig att småle, då hon svarar:


»Magnus — kära Magnus, jag dröjer så gerna
hos eder!»

Ånyo lugnad, lemnar konung Magnus den så högt
älskade gemålen och går bort jemte den upprörde
Håkan, som icke har hjerta att meddela sina egna
farhågor och störa fadrens nyväckta förhoppningar.

Valerie inför nu Gunborg, och drottningen vill
tala med henne ensam.

Blanka kände inom sig, att det var
folkungadottren, som återfört konung Håkan till sig sjelf, till sin
moder och till sin unga gemål, och hon ville tacka
henne. Men hon har ännu ett uppdrag till Gunborg;
hon ber henne att besöka prinsessan Elisabet i
Roeskilde och förklara henne, att endast statskäl hade
nödgat Sveriges drottning att förmå sin son till
fredsförbund med en mägtig fiende; men att hon med
kännedom om prinsessans ädla personlighet nu från sitt
dödsläger bad henne förlåta all oförrätt.

Gunborg gaf sitt högtidliga löfte att framföra
detta budskap, och stilla såsom hon kom, lemnade hon
drottningens sofgemak.

Valerie gifver den sjuka läkemedel, kysser ömt
hennes panna och lemnar sakta sin redan slumrande
barndomsväninna.

I det yttre rummet sitter hon i andlös bäfvan, då
tystnaden afbrytes af en svår hosta derinneifrån. Men
så blir allt åter tyst och stilla.

Då står på en gång framför Valerie trubaduren
Florian. Hans ansigte är blekt, men hans ögon brinna.

»Madame,» hviskar han ångestfullt, »det skall;
snart vara förbi, och det är jag och — danske
konungen, som förorsakat hennes död.»


»Tyst vanvettige!» säger Valerie; men äfven
hennes kinder blekna.

»Jag olycklige lät konungen taga armringen för
att lemna den till drottningen. Han vidrörde den
hemliga fjädern — det hvita doftet flög öfver drottningens
drägt, och hon — inandades dess farliga gift.»

»Gift!» upprepar Valerie med en rysning. »Men
du bedrar dig, Florian, detta hemlighetsfulla doft är
tvärtom ett räddningsmedel.»

»Ja, madame, i förening med vatten, oblandadt,
kristallklart vatten; men i förening med vin — jag
arme, såg konungen räcka henne vinbägaren och jag
var såsom förlamad, jag rusade icke fram och trotsade
allt för att rädda Namurs dotter!»

Ehuru uppskakad Valerie än var, hade hon icke
förlorat sin sinnesnärvaro. Hon sökte lugna den
olycklige trubaduren, som nedsjunkit på knä och vred sig i
förtviflan.

»Käre Florian,» sade hon, »stjernornas dunkla
skrift förvillar så ofta ditt sinne med mörka spådomar.
Drottningen har ju dessutom icke förtärt något af
ringens innehåll, som du finner så farligt, och detta är
således icke orsaken till hennes sjukdom. Febern hade
redan börjat, innan drottningen begaf sig till
middagen, och läkaren hade varnat för vin, som kunde
föröka den. Nu har hon likväl fått läkemedel deremot,
och blir sömn deraf, är hon räddad.»

»Ja, en räddning kan ännu finnas,» återtog
Florian lugnare, »om det finnes mera af ringens innehåll
och det blandas med vatten, blir det en räddande
dryck — jag besvär eder att tro mig, att skynda —
ännu kan det vara tid.»


»Omöjligt, Florian, drottningen sofver redan, och
jag får icke störa henne.»

Men i detsamma hördes Blanka åter hosta.
Florian såg med hänryckning, att Valerie gick ditin.
Han låg ännu på knä och bad sin rosenkrans, då
Valerie syntes åter.

»Fort, Florian, hemta din zittra — drottningen
vill höra en hemlands sång.»

»O bed henne taga lifsdrycken!» bad den bleke
sångaren och ilade efter sitt instrument.

»Valerie,» sade drottningen sakta, »kom och tala
mitt hjerta till ro. Jag är trött, men kan icke hvila
— var hos mig du, min älskade, min
barndomsvän!»

Valerie böjde sig ned och knäppte ringen af
hennes arm.

»La fleur Blanche,» sade hon, »så kallade
astrologen Namurs dotter, då han lemnade ett kostbart
räddningsmedel, som ännu finnes uti armringen — se,
den gamles gåfva bör icke vara förgäfves.»                 

Men Blanka sköt den tillagade drycken ifrån sig
och reste sig upp med feberaktig styrka.

»Jag vill säga dig något, Valerie,» sade hon ifrigt
såsom fruktande att icke hinna tala ut. »Det är
febern, som brinner i mina ådror — samma feber, som
förintade konung Eriks lif. Se — jag trodde en gång
sjelf på detta medels undergörande kraft och tillredde
en dryck för att rädda min son — men den gamles
medel kunde icke öfvervinna hans fasansfulla sjukdom
— man trodde, att jag hade förgiftat honom — man
viste, att Erik var min fiende och man glömde, att
han dock var min son!»


Hon nedsjönk utmattad; men de feberglödande
ögonen sökte oroligt Valerie, under det hon fortfor såsom
i en yra:

»Jag vill dö i samma sjukdom som han — samma
feber, som förtärde hans hjerta, skall snart förbränna
mitt — o, hur det brinner! men döden skall förena
mig med den son, som lifvet skilde ifrån mig.»

»O Blanche, min dyra, en feberdröm förvirrar ditt
sinne! Du måste ännu lefva — du har ännu en son
och din gemål; du måste lefva för att bevara åt
dem deras nyvunna magt och deras svigtande
konungarike.»

»Jag kan icke verka något mera för dem — jag
har misstagit mig!» sade drottningen, åter talande fort
och häftigt. »Allt synes mig förändradt — jag ser
allt klarare än förr — —. Mig syntes ett stort mål,
som jag verkade för, som jag ville trotsa allt för att
uppnå — — — men nu ser jag, att jag derjemte
leddes af hämnden — jag ville öfvervinna, förödmjuka
dem, som förbittrat mitt och min gemåls hela lif.»

Valerie såg med ångest, huru timglaset hade 
förrunnit hälften af den tolfte timman. Men hon ansåg
det likväl vara bäst, att drottningen fick tala ut för
att sedan få ro. Hennes blick började blifva lugnare.

»Min älskade drottning,» sade derföre Valerie med
sin öfvertygande, lugna röst, »du har dock öfvervunnit
dina mägtiga motståndare, och nu återstår att skörda
frukterna af din seger.»

»Seger,» upprepade Blanka matt, »hvad har jag
då vunnit? — — Skall icke ny förbittring söndra
hvad jag trodde mig hafva befäst — och störta landet
i olycka — — — Det brinner i mitt hjerta, o
Valerie —.»


»Min dyra drottning! låt icke fruktan för landets
väl oroa ditt sinne. Landets fästningar innehafvas af
konungens trofaste män.»

»Men det skall dock blifva strider,» svarade Blanka,
och hennes stämma blef allt mera ton- och klanglös.
»Den förorättade Elisabets af Holstein hulda bild —
har framstått för mig — och visat mig folkungarnes
vacklande tron — —.»

Nu hördes några sakta toner från Florians zittra.
Drottningen höjde på hufvudet, men lät det åter sjunka
ned och låg stilla, lyssnande till de milda ackorderna.

Florian sjöng:
<poem>
Ila, o aftonvind,
Snabb som den lätta hind.
Ila vid stjernors ljus
Till Namurs blomsterhus:
När du ser morgonsol glöda,
Helsa de rosor röda!
</poem>

»Valerie,» hviskade Blanka, »fäst ringen om min
arm — och lägg mitt hufvud till hvila. — — Tag
bort den nordiska drottningkronan — från min panna
och gif mig — mitt hemlands rosor — de röda ...»

Timglasets tolfte timma hade förrunnit. Blanche
af Namur sofver icke; men febern bränner icke mera
hennes hufvud, hennes pulsar och hjerta. Allt är stilla,
lugn och ro, dödens ro!

Florian sjöng:
<poem>
O drottning! din gyllene krona
Ej hann dig med lifvet försona;
En ros från din barndoms dalar,
Ett minne från Namurs salar,
Må söfva ditt hjerta till ro!
</poem>

<table o c><td>————</table>
<h2>VII.</h2>

Ännu voro dörrarna stängda till Haraldsborgs
fäste; men derinom hade dock enformigheten blifvit
afbruten. Ehuru sällskapet ännu måste betrakta sig
såsom fångar, tilläts mottagandet af besök, då flera
af de svenska resande skyndade till Roeskilde för att
helsa vänner och fränder.

Redan dagen efter konung Valdemars festmiddag,
kände man således inom Haraldsborg den svenska
drottningens hastiga död, hvilken underrättelse för
öfrigt flög rundt omkring landet såsom en
olycksbådande afslutning af brölloppshögtidligheterna. Och än
mer, man talade om, att konung Magnus insjuknat,
om det var af sorg eller den smittosamma febern, viste
man icke. Der talades derjemte om ännu flera
sjukdomsfall.

Prinsessan Elisabet höll sig ännu inom sina
enskilta rum; men hade dock tillåtit ett par af sina
förtrognaste damer att vara hos henne. Hela
omgifningen viste, att det numera berodde af prinsessan sjelf
att lemna sin tvungna tillflyktsort, och man väntade
med oro, att hon skulle bestämma sig för att göra
det. Man viste äfven, att hemligt bud hade afgått
till Köpenhamn, hvarmed Elisabet till konung
Valdemar sändt Håkans porträtt och trolofningsring, med
anhållan om dess öfverlemnande till den svenske
konungen.

Då man nu anmälte, att en svensk fru anhöll att
till prinsessan få frambära den svenska drottningens
helsning, blef Gunborg mottagen.

Elisabet sjelf, som sålunda ansåg sig tvingad att
emottaga en främmande, kände sig väl störd uti sin
ensamhet, som bäst öfverensstämde med hennes sinne;
men Gunborgs åsyn och det språk hon talade, hvilket
Elisabet alltsedan sin barndom lärt att känna och
älska, var henne behagligt och tillvann sig hennes
intresse. Hon hade öfvervunnit sin första smärta och
förnärmelse och kunde åter tala om Sverige, som hon
lärt sig att betrakta såsom sitt fädernesland. Hade
dock den helsning, Gunborg medförde till henne, förr
blifvit sänd ifrån den för sinnrika beräkningar kända
Blanka, hade Elisabet kanske fäst föga
uppmärksamhet dervid; men dessa ord ifrån Blankas dödsläger
rörde henne, och hon bad Gunborg till hofvet i
Köpenhamn framföra hennes fridshelsning.

Det föreföll nästan, såsom hade den holsteinska
prinsessans fridshelsning meddelat sig äfven till de
svenska herrarne i förening med den underbara
stämning, som blef en följd af drottning Blankas hastiga
död. Denna senare kom så oväntadt och förmildrade
den förbittring, man hade känt för henne, som ansågs
hafva haft en så verksam del i föreningen med det
danska konungahuset. Den aktning, man ej velat
tilldela den lefvande, kunde man ej förneka den döda.
Man väntade, ville öfvertänka och kunde icke i hast
förena allas mening till ett beslut, som borde fattas,
men de kommo dock samtligen till insigt, att man
borde dröja i Danmark, till dess allt vore sörjdt för
prinsessan Elisabets hemresa, och att de öfriga
landsmän, som haft sitt hemlighetsfulla fängelse i Roeskilde,
kunde medfölja deras skepp hem till Sverige.

Under tiden gjordes storartade förberedelser till
den svenska drottningens begrafning.

<table o c><td>————</table>

Ringsted kyrka, en af Danmarks äldsta
klosterkyrkor, invigd redan år 1081 »Vår Fru» till ära, blef
under Valdemar den store ombygd och fick sin
egentliga betydelse, då dennes fader, den mördade hertigen
Knut Lavard genom en påflig bulla hade blifvit
kanoniserad, och hans ben derstädes skrinlagda i närvaro
af Nordens trenne erkebiskopar och sju danska
biskopar, efter hvilken högtidlighet Valdemar lät kröna sin
sjuårige son Knut, som af sin fader redan hade fått
konunganamn. Från den dagen hade kyrkan fått sitt
tredje namn efter S:t Knut, men kallas likväl ännu i
dag efter Benediktinerne: »S:t Bendts kirke»
Oaktadt branden öfvergått den gamla kyrkan, är den
i det väsendtligaste bevarad såsom en af de skönaste
murstenskyrkor med en vacker portal i rundbågstil
öfver ingången. Koret med dess halfrunda altarvägg
har ännu sina munkstolar och bildprydnader ifrån den
katolska tiden, och inskrifterna i stengolfvet förtälja
namnen på de furstliga personer, som hafva sina
hvilokamrar derinunder. Främst ser man den förste
Valdemars och hans gemåls, den sköna Sofies, namn. Så
Valdemar Seiers och hans begge gemålers, Dagmars
och Bengierds. På andra sidan altaret inanföre koret
reser sig en högre grafvård, betäckt af en ciselerad
metallskifva med silfverinläggningar. De konstnärligt
utförda bilderna i konungslig skrud framställa Erik
Menved och hans gemål, den svenska Ingeborg.
Inskriften tilltalar ännu i dag den besökande med sina
vänliga ord: »Jag är konung Erik Menved i Danmark.
Om jag har förnärmat någon, så tillgif mig och bed
för min själ». I midten af koret hvilar det svenska
konungaparet, Birger och Märta; men sjelfva altaret
gömmer den landsflyktige konungens namn.


Knappast en vecka hade förflutit, sedan Roeskilde
domkyrka stod smyckad till en brölloppsfest, då åter
ett högtidligt tåg färdades genom stadens gator. Men
det var nu icke en hvimlande brölloppsskara, utan ett
sorgetåg, som drog förbi och närmade sig Ringsted,
hvars kyrka äfven den stod ordnad till en högtid,
väntande en ny gäst till sina tysta konungaboningar.

Ifrån sorgetåget hördes munkarnes kör blanda sig
med klockringningen. Ingen af den omgifvande
mängden talade ett ord, men följde med uppmärksamhet
den sakta framskridande skaran, alltifrån härolderna,
som i sina svarta kåpor och med långa stafvar, höljde
i sorgflor, redo främst, samt de ridande drabanterna
och de vandrande ordensbröderna, till den försilfrade
kopparkistan som framblänkte emellan draperierna på
likbåren.

Konung Magnus var sjelf med, beledsagad af sin
son, Håkan, och konung Valdemar. Ehuru knappast
återstäld från sin sjukdom, kunde intet afhålla
Magnus att följa den älskade gemålen till hennes hvilostad,
hvilken bereddes henne i ett främmande land, men
dock på samma plats, der förut en svensk drottning
hvilade, och hvars tron Blanka i nära trettio år
innehaft. Liksom sin föregångerska, den landsförvista
Märta, skulle icke heller Blanka finna en graf i det
land, der man aldrig lärde känna och älska henne.
Af make och son var dock Blanka förstådd, älskad
och saknad; derom vittna den kärlek och vördnad, de
allt framgent helgade hennes minne, och som visade
sig uti ett föreningsband emellan Magnus och Håkan
under de pröfningar, som efter Blankas död mötte dem.

Men ännu ett hjerta fans bland den svartklädda
skaran, som icke endast med den yttre drägten sörjde
henne. Det var den flandriska trubaduren, som med
zittran invecklad i sin kappa följde sin drottnings
sista färd. Florian, som hade trott sitt lifs hela
uppgift vara att genom stjernornas tydning skydda henne
ifrån faror och med sin sång försköna hennes lif,
insåg nu, att han icke hade kunnat fylla sitt värf och
hade nu icke mera något mål att lefva för. Namurs
dotter, »La fleur Blanche», fans numera endast till
gömd i den slutna kistan, hvaröfver ett silfverkors
var utsträckt till en sinnebild, att hon slutat sin
jordiska bana. Men det föreföll honom ändock såsom
skulle den sydländska furstinnans stoft förfrysa ibland
Ringsteds nordiska konungagrafvar.

Biskopen af Roeskilde, samt alla öfrige andlige
och de verldslige af danska rikets stormän, som
infunnit sig till brölloppet, deltogo i den svenska
drottningens begrafningståg. De svenska ädlingarne hade
likaledes infunnit sig; men dessa hade liksom slutit sig
uti en krets för sig sjelfva, och det kunde visserligen
synas, såsom vore det för att undvika meddelanden
med de danske herrarne och för att öppet visa deras
motvilja för hvarje föreningsband emellan dem. Men
det kunde ock vara endast uttryck af en naturlig
sinnesstämning vid ett så högtidligt tillfälle. Derpå
häntydde åtminstone deras dystra, betänksamma utseende.

Äfven Torsten Folkesson såg dyster ut; men det
var kanske förnämligast af egna, hemliga orsaker.
Ibland sina församlade landsmän hade han saknat
Tord Arnwidsson Sparre, och det hade gjort honom
ondt, att Gunborgs make skulle vara den ende, som
undandrog sig att genom sin närvaro visa aktning för
den hädangångna drottningen. Snart nog erfor han
dock, att riksdrotset hade insjuknat, som man trodde
i den gångbara febern, och då erfor Torsten en
sällsam beklämning vid tanken på Gunborg, som vakade
vid sin makes farliga sjukläger och sjelf kunde träffas
af den sjukdom, som så hastigt hade skördat den för
några få dagar sedan af lif och helsa strålande Blanka,
hvars stoft man nu följde till hennes hvilostad i det
främmande land, dit hon hade rest under så storartade
förhoppningar, men funnit sin egen graf.

Lundensiska erkebiskopen, Nikolaus, och flere
andre danske prelater hade rest i förväg och väntade
inför högaltaret i Ringsted kyrka, hvars portar stodo
öppna för att emottaga den tysta, kungliga gästen.

Under begrafningsmessans sorgliga ljud frambars
kistan i koret och stäldes på en katafalk. En svensk
riddare i kolsvart drägt, bärande den betydelsefulla
sorgstafven med sina små silfverklockor, stälde sig
framför kistan. Sedan erkebiskopen förrättat
jordfästningen, börjades ånyo messan, som fortfor till dess
sorgetåget åter aflägsnade sig.

Då skiljde sig derifrån tvenne sörjande gestalter,
för hvilka alla vördnadsfullt veko undan. De voro de
begge svenska konungarne, som gingo fram till
katafalken.

Far och son sjönko här på knä och bådo hvar
sin rosenkrans. Magnus nedlade derefter sin på
silfverkorset och lutade sitt bleka hufvud emot kistan.
Han låg länge så.

Magnus offrade sina sista tårar, sin sista tack,
sin sista helsning till sin Blanzeflors minne.

Derefter uppreste han sig åter och stödjande sig
på sonens arm, lemnade han med långsamma steg
Blankas tysta hvilostad.


Sedan konungarne hade aflägsnat sig, var allt
stilla och tyst i den öfvergifna kyrkan; endast en
vänlig solstråle smög in genom fönstret och kastade sin
belysning på silfverkorset öfver drottningens kista.

Då skymtade från den ena sidan en vacklande
gestalt, som äfven belystes af den vänliga solstrålen.
Utur hans hand halkade ner en dolk, hvars blanka
yta var fördunklad af några blodröda fläckar. Det
var Florian, den arme sångaren, som också han ville
säga sitt afsked till den älskade furstinnan.

Med den trogna zittran i sin famn, nedsatte han
sig vid foten af katafalken. Liksom han med sina
hemlands toner hade söft Blankas brinnande hjerta
till ro, ville han nu med sina toner inviga hennes stoft,
då han vid hennes graf sjöng sin egen svanesång i
följande
<poem>
<tab><tab><tab><i>Cirventés:</i>
Hvad är en trubadur? Hvad är hans lif?
Hvad är hans sång och hvad är sist hans minne?
Ett lätt oliveblad i verldens kif
Är sångarn med sitt ridderliga sinne.
Hans lif i dyrkan af allt skönt består;
Hans sång är genljud af hans hjertas drömmar;
Hans minne som en flygtig skugga går
Att gömmas bort bland tidens vilda strömmar.

I helig skönhet glänser för mitt lif
En himmelsk bild belyst af hopp och minne.
Du tankens ideal! För evigt blif
Det ädlaste och högsta för mitt sinne,
I snille och behag du för mig står,
Som himladrottningen för skaldens drömmar,
Och såsom skönhet stolt den öfvergår
Allt annat skönt bland tidens vilda strömmar.

Min sång är andedrägten af mitt lif,
Dess toner strömma genom hopp och minne;
Men till en grundton genom verldens kif
De sammanslutas i mitt trogna sinne.
Slå högt, mitt hjerta, att ditt genljud går
Till den, som strålat högst bland själens drömmar,
Och på historiens blad ännu består
Odödlig öfver tidens vilda strömmar.

Blott genom henne hade jag mitt lif —
För henne var jag blott ett flygtigt minne
Af barndomshemmets frid bland verldens kif,
Ett ögonblick af ro för hennes sinne —
Mitt minne derför som en flägt förgår,
Mitt namn, min sång fly bort som lätta drömmar,
En efterverld mitt väsen ej förstår,
Der jag försvinner sist bland tidens strömmar.
</poem>

<table o c><td>————</table>
<h2>VIII.</h2>

Gunborg vakade vid sin makes sjukläger, intagen
af ångest öfver, att det var hennes råd, som förmått
honom att qvardröja i Danmark, der han träffats af
den farliga sjukdomen.

Konung Magnus hade med lifligaste deltagande
skickat till honom sin egen läkare, hvilken lyckats
rädda såväl konung Magnus sjelf, som åtskilliga andra
vid hofvet, hvilka insjuknat under
brölloppshögtidligheterna.

Men Gunborg insåg snart, att all mensklig hjelp
var fåfäng. Tord kände sjelf, att hans slut var nära.
På sin dödssäng tackade han Gunborg för den korta
tid af lycka, hvarmed hon försonat sin moders brutna
ungdomslöfte. Denna helsning sände han till fru
Adelheid.


Underrättelsen om Tord Arnwidsson Sparres död
emottogs af alla hans landsmän med bestörtning. De
hade förlitat sig på hans lugna klokhet och ledning
under de oroliga omständigheter, som nu voro för
handen. Sedan de högtidligen hade hemburit Tords enka
sitt deltagande, togo de sitt beslut att utan vidare
meddelande med konungarne begifva sig på hemresan.

Gunborg sjelf kände sig så underligt ensam, då
hon till den främmande jorden måste öfverlemna
stoftet af den man, som varit henne så dyrbar. Han,
som en gång varit hennes käraste barndomsvän och
sedan blifvit den värdige maken, hade lärt henne
känna lifvets lugna lycka, på hvars stig väl icke en
glödande ungdomskärleks praktrosor blomma, men dock
andra, så ädla blomster kunna finnas. Tord hade
således lärt folkungadottren att finna dessa blomster, och
de hade gjort hennes stig vänlig och ljus.

Men nu stod hon åter ensam. Det obekanta
landet syntes henne väl främmande, men likväl
förskräcktes hon, då hon hörde, att man ordnade till afresa.

Omgifven af sina deltagande väninnor, satt ännu
Gunborg i sorggemaket, der enligt tidens sed ingen
fåfänglig prydnad kunde skönjas, och sjelfva fönstren
voro höljda i hvita sorgedok. Men vårsolen, som lika
vänligt belyser sorgens som glädjens hem, genomträngde
de fina hornrutorna och dess hvita draperier,
omgifvande Gunborg såsom en helsning ifrån den
hädangångne maken.

Då anmältes konung Håkan, som beledsagad af
riddar Torsten och företrädd af ett par svenner
inträdde.

Den unge konungen var blek och allvarsam.
Liksom den praktfulla skrud, han hade burit vid konung
Valdemars festmiddag, väl passade tillsammans med
det närvarandes glädje och det kommandes
förhoppningar, likaså var den djupa sorgdrägt, han nu bar
efter sin moder, öfverensstämmande med hans sorgsna
oroliga sinne.

Drottning Blankas hastiga död just i den stund,
då hon stod vid gränsen för att med ens återvinna,
eller med ännu ett steg förlora folkungarnes svigtande
välde, hade djupt gripit den efterlemnade gemålen och
sonen. Ehuru missförstådd och föga älskad, haäe
likväl Blanka genom snillrika beräkningar och älskvärd
vänlighet förmått att vinna, der Magnus genom sin
svaghet och Håkan genom oerfarenhet icke hade lyckats.
Och om någonsin en medlarinna hade behöfts, var det
nu för att, på samma gång det fordrades kraft att
fullborda det påbörjade verket, kunna till ett förena
de skilda partierna.

Ehuru äfven vid åsynen af Gunborg en upprörd
känsla flög genom Håkan, skulle icke heller nu hennes
hemliga välde öfver honom förneka sitt välgörande
inflytande. Den unge konungen hade med sin tids hela
ridderliga sinne egnat folkungadottren en upprigtig
ungdomskärlek, en kärlek, som, ehuru hon aldrig
besvarat den, och han måst försaka henne, likväl bevarat
hennes bild såsom den ädlaste och skönaste af hans
ungdoms företeelser.

En underbar frid genomströmmade honom äfven
nu, då han stod framför henne, der hon uti sin
allvarliga enkedrägt och liksom omsväfvad af det
inträngande solskimrets vänliga belysning, besvarade hans
helsning.

»Innan jag lemnar detta land, som beröfvat eder,
ädla fru Gunborg en värdig make, var det min pligt
att hembära Tords enka mitt deltagande i hennes sorg,»
yttrade konung Håkan, under det hans vän riddaren
stod stum bakom honom, medan dock öfver hans
ansigte sväfvade en storm af stridiga uttryck.

»Tillåt, att jag tackar eders nåde för edert besök
och deltagande,» svarade Gunborg med sin vanliga
sjelfbeherskning. »Äfven eders nåde har lidit den
ömmaste förlust; men nya, ungdomliga förhoppningar böra
medföra tröst, och då jag lyckönskar eders nåde,
måste jag också lyckönska mitt fädernesland till de
ljusnande utsigter, som beredas af eders nådes
äktenskap.»

Konung Håkan tackade henne vänligt och räckte
henne sin hand.

»Jag tager i denna stund afsked af eder, fru
Gunborg, ty min fader och jag resa genast hem.»

»Jag önskar eder lycklig resa! Men mig hålla
ännu dyrbara pligter mot min aflidne make här; jag
måste besörja om hans värdiga begrafning.»

»Om ni så önskar, fru Gunborg,» inföll konungen
»så vill jag gerna lemna en af mina vänner här för
att bistå eder med de sorgliga bestyren.»

Konungens blick föll i detsamma på Torsten, och
öfver hans drag flög en hög rodnad. Han bugade sig
och ämnade just svara, då Gunborg yttrade:

»Ers nåde, jag har funnit vänner här, som skola
hjelpa mig, och för min hemresa har jag tillräckligt
beskydd i min aflidne makes och mina svenner. Jag
tackar eder emellertid ännu en gång, eders nåde!»

Konungen bugade sig härefter och tryckte
Gunborgs hand till afsked.

Äfven Torsten framträdde för att likaledes trycka
denna hand såsom uttryck af sitt deltagande. Der
framblixtrade dock i hans ögon icke blott skimret af
tårar, utan af en inre, hemlig, brinnande känsla. Men
han sade intet, och äfven Gunborg besvarade tyst
hans afskedshälsning.

<table o c><td>————</table>

Margareta var ensam med sin svenska
hofmästarinna, fru Märta Ulfsdotter.

Den stolta, men glada Märta, ehuru olika sin
moder, hade dock äfven hon genomgått vexlande öden
och vunnit den erfarenhet, som höfdes hennes
ansvarsfulla kall att qvardröja i Danmark såsom den unga
drottning Margaretas ledarinna. Uti sitt andra gifte
med hertigens af Halland broder, riddaren Knut
Algotsson, hvilken egde gods och gårdar både i
Söderhalland och Norge, hade hon under några år njutit
allt hvad verldslig lust och rikedom kunnat skänka,
men derjemte erfarit den smärta, som framkallas af
familjestrider. Hennes begge bröder, Birger och Karl,
tillhörande konung Eriks parti, kämpade för den
öfvermodige Bengt Algotssons fall, under det hennes
make måste bistå sin broder. Hennes begge söner
med den första gemålen, Sigved Ribbing, hade ehuru
unga redan slutit sig till Birger och Karl och det tyska
partiet. Nu viste hon, att dessa hennes mägtiga
bröder och jemte dem hennes söner skulle alltför snart
uppträda såsom konung Håkans motståndare, under
det hon egnade sin omsorg åt hans unga gemål.

Margareta hade hört sin hofmästarinna tala med
ömhet och saknad om sin yngsta dotter, den elfvaåriga
Ingegerd, som hon väl kunde förstå var den svenska
fruns älsklingsbarn.


»Ingegerd må komma hit, kära fru,» yttrade
Margareta vänligt. »Hon känner min gemåls begge
konungariken och skall säga mig, hvilka seder och bruk
de hafva der. Jag vill hålla af Ingegerd och gerna
lära af henne.»

Fru Märta lofvade att snart föra sin dotter till
Danmark, hvilket löfte föranledde det framtida
vänskapsband, som förenade den blifvande abedissan i
Vadstena med Nordens drottning.

Under sitt samtal med hofmästarinnan, som
syntes intressera henne, hade dock icke Margareta glömt,
att hennes fader underrättat henne, att konung Håkan
snart skulle infinna sig för att före sin afresa säga
henne sitt afsked. Hon lät icke heller förmärka någon
otålighet öfver dröjsmålet, fastän hon redan kanske
väntat honom. Men då konungen anmältes, rodnade
hon lätt och såg blygt och vädjande till
hofmästarinnan, som smålog vänligt och qvardröjde på sin plats.

Den unge konungen inträdde ensam.

Han hade icke sett Margareta sedan festmiddagen
då hon det elfvaåriga barnet såsom hans vigda brud
satt vid hans sida och genom sitt val af brudgåfva
väckt en liflig rörelse i hans hjerta. Hennes åsyn
påminde honom derjemte, huru lycklig han då hade känt
sig i förhoppningen om en framtid af vunna
önskningar och segrar. Minnet häraf framstod så lifligt, att
han ovilkorligt såg sig omkring, sökande drottning
Blankas strålande ansigte såsom en naturlig förening
med hans lycka.

Men hastigt besinnande sig, samlade han åter
tankarne på den närvarande stunden och den förlust, som
så djupt träffat honom. Hans unga gemåls sorgdrägt
var derjemte en påminnelse om, att hon delade den
förlust, han lidit.

»Prinsessa,» sade han, »man hade trott, att glada
förhoppningar skulle sammanföra oss — de blefvo
alltför snart förbytta till ett sorgens föreningsband.»

Margareta fäste på honom sina mörka, själfulla
ögon.

»Konung Håkan,» sade hon något dröjande, »jag
är väl ett barn och delar gerna eder glädje, men,»
tillade hon innerligt, »jag förstår kanske mera eder
sorg — och delar den.»

Håkan tog hennes hand, såg ett ögonblick
öfverraskad på den fina barnahanden, men förde den
derefter till sina läppar.

»Också jag har saknat en moder!» tillade
Margareta sakta. »Den goda drottningen lärde mig att
finna en moder i sig.»

Konung Håkan mötte åter Margaretas ögon; de
glänste genom en lätt dimma, men hon smålog vänligt.

»Margareta,» sade Håkan med rörelse och lade
siri arm omkring den ungdomliga gestalten, såsom ville
han sluta henne närmare intill sig, »vill du verkligen
dela min sorg likasom min glädje, då skall du också
blifva för mig hvad ditt ädla namn lofvar, unga
prinsessa!»

Ett skimmer såsom en ljusning eller en rodnad
flög öfver Margaretas mörka kinder. Hon drog sig
ett steg tillbaka och nedslog sina ögon.

»När får jag till Sverige vänta min unga
drottning?» frågade han åter.

Men nu såg Margareta frimodigt upp emot honom.

»Jag är ett barn ännu,» sade hon småleende, »och
blir hos min fader — kung Volmer vill det så — men
när jag blir femton år, kommer jag till edert land,
konung Håkan!»

Den unga drottningen böjde härvid sitt hufvud
såsom en bekräftelse af sina ord och drog sig
ytterligare ett steg tillbaka.

Öfver den unga konungens ansigte sväfvade äfven
ett uttryck af innerlig känsla, nästan blandad med
vördnad, då han åter närmade sig henne.

»Välan då, Margareta,» sade han hjertligt, »om
fyra år kommer jag åter för att hemta min drottning!»
och härmed böjde han sig ned och kysste hennes panna,
under det han slöt den lätta gestalten till sitt hjerta.

Nu inträdde konung Valdemar. Ett leende af
tillfredsställelse, då han såg det unga paret, flög öfver
hans ansigte.

»Min son Håkan, du har kommit för att nu taga
afsked af din unga brud; men vi vänta ett gladt
återseende, då hon, mera utbildad, har lärt att bättre
känna ert språk och edra seder. Jag har kommit för
att följa dig, min son till hamnen, der konung
Magnus redan väntar oss. Farväl sålänge, Margareta, du
skall i sinom tid åserse honom, och jag längtar efter
att få föra honom till dig.»

Margareta rodnade åter, då Håkan ånyo
omfamnade henne och nu till och med kysste hennes läppar.
I den unga flickans ögon frambröto i detsamma tårar,
kanske af blyghet. De rörde Håkan, men Valdemar
tog honom helt enkelt under armen och aflägsnade sig
med honom. I dörren vände han ännu en gång sitt
hufvud och såg tillbaka på Margareta, som dervid
kände sig så besynnerlig till mods, att hon icke kunde
återhålla de begge stora tårar, som bildat sig i hennes
ögon.

<table o c><td>————</table>

Elisabet af Holstein hade nu beslutit sig för att
tillbringa sitt lif i enslighet och afskild ifrån verlden.

Alltifrån Gunborgs besök i Roeskilde, der hon
emottog prinsessans fridshelsning för att meddela den
till dem, som så djupt förnärmat henne, hade
Elisabet återfått frid i sitt inre och hennes tankar blifvit
klara.

Prinsessan betraktade sig nu såsom enka och ville
söka ett hem, der verldens stormar, dess
förhoppningar och förödmjukelser icke mera skulle hinna henne.
Hon ville icke skåda de strider, som skulle uppstå
emellan hennes förnärmade broder, som man kallade
»Henrik den jernhårde», och de fiender, som hon hade
förlåtit. Alltifrån den stund, då hon hade kunnat
besegra sig sjelf, då hon emottog den svenska frun, som
medförde drottning Blankas helsning, och hon åter
kunde höra det språk, hvars välljud hon älskat, hade
en hemlig längtan återvaknat hos henne att få skåda
Sveriges sköna land, att kanske just der söka sin
fristad.

När nu Gunborg, enligt prinsessans önskan åter
infann sig i Roeskilde, mottogs hon med innerlig
rörelse af Elisabet, då hon i henne såg en enka, såsom
hon ansåg sig sjelf vara.

Den svenska folkungadottren befäste alltmera den
tyska prinsessans kärlek till Sverige. Elisabet af
Holstein skulle väl der icke finna en konungatron och en
verldslig krona, men uti Birgittas kloster vid den sköna
Vetterns strand skulle hon finna den fristad, hon sökte.

Prinsessans önskan blef uppfyld. Enligt sitt löfte
till de svenska konungarne, stälde kung Valdemar ett
väl rustadt skepp till hennes förfogande. Sedan hon
i Roeskilde skilt sig från sina holsteinska följeslagare,
hvilka återvände till sitt hemland, steg prinsessan
ombord jemte några af de svenskar, som qvardröjt hos
henne, och lemnade Danmark.

Gunborg följde henne.

Gynnad af vänliga vårvindar, seglade nu fartyget
öfver Isefjordens böljor. Dessa böljor hade väl en
gång under sitt olycksbådande raseri förändrat
prinsessans lefnadsbana, då de drefvo henne inåt det land,
som beröfvat henne en verldslig höghet, men samma
böljor förde nu hennes farkost stilla framåt för att
finna en annan hamn och en efter den tidens
föreställningar mera oförgänglig glädje.

Fartyget lemnade sålunda den danska kusten och
ilade hän öfver Östersjöns vida vatten emot det
svenska landet, der den söderifrån kommande furstinnans
öga möttes af Nordens furuskogar, hvilka allvarligt
bjödo henne skydd och ro. I Söderköping landsteg
prinsessan med sina följeslagare och färdades
landsvägen till Vadstena. Der lemnade henne det öfriga
sällskapet, och endast Gunborg följde henne till
klostret, hvars fromma abedissa, den forna hertiginnan
af Halland, kärleksfullt emottog dem, och derefter hade
för alltid klosterporten inom sina murar inneslutit
Elisabet af Holstein.

<table o c><td>————</table>

<h2>IX.</h2>

De mörka moln, som länge sväfvat öfver Sveriges
himmel, hade slutligen sammandragit sig omkring
fäderneslandet. Der hade kommit en tid, då landets väl
fick träda tillbaka för enskildes fördelar och 
magtbegär. Sjelfva förhoppningen om de trenne nordiska
rikenas framtida förening under den milde och ädle
konung Håkan hade i stället att förena de skilda
partierna till sammanhållning och styrka, tändt
upprorsflacklan. Det uppträdande adelspartiet såg uti
enigheten mellan far och son jemte förbindelsen med
Danmark ett farligt befästande af konungamagten, hvilken
måste försvagas för att rädda dem sjelfva. Det var
dock icke deras mening att störta sjelfva
konungamagten; men de ville hafva en öfverherre, som mera
berodde af dem, och de sågo sig derföre om efter en
annan konung. Men inseende klokheten fordra, att de
valde en man af folkungaslägt, hvilken städse varit
behaglig för folket, erbjödo de kronan åt prins Albrekt
af Mecklenburg, en son af Euphemia, konung Magni
syster och således, ehuru på qvinliga sidan af
folkungablodet. Redan i februari 1364 vid ett riksmöte i
Mora äng invid Upsala blef Albrekt högtidligen hyllad
och erkänd såsom Svea rikes konung, och derigenom
branden utkastad till inbördes krig.

Det dröjde likväl länge, innan Albrekt kom i
besittning af hela riket, hvilket sålunda hade trenne
konungar. Han mötte motstånd i flera delar af
Sverige och Finland. Magnus och Håkan sammandrogo
till sitt försvar en här af svenskar och norrmän, under
det Albrekt mötte dem med tyskar och svenskar, då
vid en blodig drabbning vid Upsala, der härarna
möttes, landsmän stridde emot landsmän och fränder mot
fränder. Magnus blef slutligen tillfångatagen, och smidd
i bojor fördes han till Stockholm, sin forna
hufvudstad, och insattes i tornet Kärnans fängelse. Håkan
drog sig tillbaka till Norge, samlande en ny här för
att befria sin fader, och konung Valdemar inbröt ifrån
Skåne med en här i Småland och Vestergötland.

Under hemsökelsen af krigets olyckor uppstod bland
menigheten ett stort missnöje med det tyska väldet
och den tryckande gärd, som utskrefs öfver landet.
Snart utplånades derföre ur minnet de
vedervärdigheter af farsoter och missväxter, som hade tryckt dem
under Magni regering, och man påminde sig de
välvilliga omsorger om sitt folk, Magnus städse visat
genom sina författningar. Sveriges folk ville åter vända
sig till den »ärlige och gode Magnus», och med all
magt förhjelpa honom ur hans fängelse.

Konung Håkan, som emellertid inledt
underhandlingar om sin fars befrielse, kom med en väldig här
tågande emot Stockholm. Nu gaf konung Albrekt
med sig, och rådet trädde i underhandlingar med konung
Håkan, som hellre önskade att öfver sina norrmän
föra en lugn och stilla regering, än kämpa om väldet
i Sverige, hvarföre han afsade sig alla sina anspråk
derpå och med sin befriade fader återvände till Norge
der han högt älskad och vördad lefde i kärleksfull
förening med sin fader. Sålunda tillbringade äfven
Magnus der sina sista år, de fridsällaste af hans
lefnad, hos sin älskade son, konung Håkan, och Norges
häfder bevara minnet af honom såsom den gode, milde
konung Magnus.

<table o c><td>————</table>

Vi vilja till sist kasta en blick på Gröneborg just
vid tiden af slaget på Gataskog.

I den ståtliga borgen satt då Tords enka,
Gunborg Folkunge. Hon var numera ensam, emedan
hennes moder, den sköna fru Adelheid kort efter dottrens
återkomst till fädernehemmet hade slutat sin jordiska
bana.

Rundt omkring i trakten utbredde det inbördes
kriget alla sina fasor, der striden utkämpades emellan
olika partier, och tyska trupper ströfvade omkring för
att bistå sina landsmän, hvilka såsom fogdar på de
inkräktade gårdarne utkräfde stränga gärder. De
förnämligaste egendomarne i Upland stodo dock öde,
emedan deras egare hade dragit sig tillbaka till
hufvudstaden, der de ansågo sig bäst skyddade genom dess
starka fästen.

Men på Gröneborg gick allt sin vanliga, lugna
gång. Det var såsom gamle Ivar Blås kämpaande
sväfvade skyddande öfver sin borg och enda
återstående ättling, den sista folkungadottren. Hos det
svenska folket var den gamles namn alltför högt vördadt,
att det kunde falla någon in, att hans ättedotter kunde
öfvergå till tyskarnes parti, hvarföre, om någon fara
skulle hota henne, hvar och en gerna hade gått från
eget hus och hem för att försvara hennes borg. Och
konung Albrekt åter var å sin sida mån om att
erkänna sin frändskap med folkungaslägten, och nekade
derföre icke skydda någon, som tillhörde densamma.
Med sin tids ridderliga artighet sände han
folkungadottren ett skyddsbref, som tillförsäkrade henne att
icke oroas af hans tyska trupper.

Gunborg hade emottagit konungabrefvet och
lemnat det till sin borgfogde, utan att likväl yttra ett ord
om, huruvida hon sjelf ansåg det behöfligt eller
tillförlitligt. Den gamle Peder Urne emottog det med
skyldig vördnad; icke heller han yttrade till sin fru
ett ord derom. Men han lät fortfarande som förut i
all tysthet noga tillse, att intet försummades som hörde
till fästets försvar. »Gossar,» sade han hemligt till
ett par veteraner ifrån ryska härtåget, »vi känna
tyskarne och hvad man kan förlita sig på dem — varen
vaksamma natt och dag!»

Ehuru lugnt det än föreföll på borgen, tog
Gunborg liflig del uti hvad som tilldrog sig omkring
hennes stilla hem. Stundom ströfvade hon ut i den
närmaste trakten med sina tärnor och tjenare; men det
gälde då icke som förr lustturer på jagt efter skogens
villebråd. Åtföljd af sin lilla skara, red hon omkring
till gårdarne, och hvar hon kom, fingo de i striderna
sårade omvårdnad, och i månget hem, hvars stöd
blifvit bortröfvade, lindrades armodet, lugnades de
bäfvande sinnena.

Så hade man hunnit den fruktansvärda dag, den
3 mars 1365, då partierna drogo mot hvarandra till
det afgörande slaget i Upland. De möttes på
Gataskogen emellan Enköping och Östanbro, och der skulle
afgörandet ske, hvilka af de trenne konungarne skulle
blifva segervinnare.

Utan tanke på egen fara, ehuru så nära intill
stridsplatsen, klappade den svenska folkungadottrens
hjerta af ångest för slagets utgång. Väl viste hon,
att Uplands ridderskap och klerkeri likasom folket
voro trogna Magnus och Håkan; men talet om den
stora här, Albrekt vetat sammandraga, ingaf Gunborg
en aningsfull fruktan för stridens utgång och
fäderneslandets fall i den tyske furstens inkräktarehand. Ty
om hon också måste erkänna, att hennes eget
slägtblod äfven rann uti hans ådror, voro dock hans
utländska seder och väsen, sjelfva språket, som han
talade, främmande för alla svenska hjertan, hvilket alla
hans tyska följeslagare bidrogo att än starkare låta
förmärkas.


Kort före den vigtiga dagen hade Gunborg låtit
borgfogden sammankalla alla manliga invånare, och då
hon sjelf trädde ut på borgtrappan, såg hon med
förnöjelse en icke så ringa skara af äldre krigare och
unga svenner. De senare hade väl icke ännu fört
andra vapen i sin hand än den lätta bågen, som tillhör
jagtredskapen; men ungdomsmod och styrka talade ur
deras raska väsen och ansigten, ersättande de gamles
säkerhet och vana att föra sina tunga svärd och
armborst.

Gunborg förklarade dem, att hvar och en som
ville skynda till sitt fäderneslands räddning, egde fri
afgång ifrån borgen för att tåga ut och förena sig med
de för de laglige konungarne kämpande skarorna.

Ett högtidligt jubel besvarade hennes ord. Men
då ändtligen glädjeropen stillat sig, framträdde Peder
Urne och medgaf de andre att lyda befallningen; men
för sin egen och sina begge gamla tjenares del,
förklarade han, att deras pligt dock bjöd dem att framför
konungar och fädernesland beskydda deras ädla fru.
Gunborg lät den gamle råda, men ålade honom att
noga förse de borttågande med nödiga förråd och
vapen, och snart drog den lilla skaran under
krumhornens ljud bort ifrån Gröneborg.

Men borgfogden och hans gamla »gossar» sågo på
hvarandra slutande ett förbund, att först öfver deras
lik skulle fienden tränga inom borgens vallar.

Och deras trohet skulle allt för snart uthärda profvet.

Den väntade dagen kom ändtligen. Den afgörande
striden blef hållen, och Albrekt var ensam Sveriges
konung.

Hela trakten hvimlade derefter af flyende, af
förföljande och förföljde, spridda trupper, som efter 
slaget drefvo omkring för att taga ett och annat byte,
som tyskarne numera ansågo såsom sin tillhörighet.

Ifrån Gröneborgs fäste såg väktaren, huru en båt
lade ut ifrån den andra stranden. Det var borgens
egen »snäcka», som legat gömd inom lunden nedanföre
fiskarstugan för att kunna återföra de efter
slagtningen hemväntade. Men det var nu en helt annan
befolkning, som tagit hand om den präktiga farkosten,
hvilken närmade sig med snabbaste fart.

Den vaksamme Urne hade tidigt varseblifvit
snäckans ankomst, och han fann genast af kosan, som icke
så noga följde segelleden, att det icke var gårdens
män, som förde den. Det visade sig också, då den
kom nära, att det var en flock kringströfvande tyskar,
eller som folket kallade dem »garpar», hvilka
nalkades. Dessa öfvermodiga och förvildade sällar, som ryckt
sig lösa från krigstuktens band, sökte endast efter rof.

Urne samlade borgens folk till försvar, men i
detsamma snäckan lade till vid landgångsbryggan, och
en strid skulle börjat, framträdde på trappan vid den
öppna borgtrappan fru Gunborgs ädla gestalt. Den
beväpnade borgfogden stod tätt vid hennes sida, och
bakom henne visade sig borgens folk, likaledes
beväpnade. Emellertid var det lätt att inse, att den föga
talrika besättningen icke serdeles länge skulle kunnat
göra motstånd emot de stridslystna och krigslystna
angriparne.

Dessa studsade dock för ögonblicket vid åsynen
af den sköna borgfrun, som betraktade dem med
modfull stolthet.     

Den gamle Peder Urne höjde sin röst och frågade:

»Uti hvad ärende kommen J? Söken J herberge,
vill min höga fru lemna eder ett sådant i fred.»


Snart hade likväl röfvarflocken hemtat sig ifrån
sin första bestörtning, och anföraren, en gammal
afskyvärd krigsbuss med nedrig uppsyn, svarade:

»Vår konung har segrat, och vi vilja i hans namn
taga hvilket herberge oss lyster.»

»Om J verkligen kommen i eder konungs namn,»
sade Gunborg lugnt, »skolen J ock hörsamma hans
bud och förordningar.» Hon vinkade dervid åt
borgfogden att uppvisa konung Albrekts skyddsbref, och
sjelf drog hon sig derefter tillbaka. Porten efter henne
slöts i detsamma igen af hennes trogna tärna, den
raska Tyri.

Tysken syntes till en början öfverraskad, då han
såg kungabrefvet i fogdens hand; men som han icke
sjelf kunde läsa dess innehåll, icke heller just var
sinnad att höra det upläsas, vände han sig till sina
kamrater och vexlade med dem några ord, hvarunder det
förvildade sinnet från slagfältet tycktes återvakna hos
en hvar af dem.

»En dag som denna, kamrater,» talade anföraren,
»gälla inga gamla förordningar. Unge Albrekt skall
icke förneka sina knektar en förlustelse på hans
segerdag.»

På hans uppmaning stormade nu tyskarne emot
porten, och dervid störtade borgfogden och hans
närmaste män för soldaternas hugg. Det var endast en
helt kort strid, och porten uppbröts af angriparnas
öfvade händer, hvarefter Gunborgs föga krigsvanda
underhafvande trängdes undan från borggården och
togo sin tillflygt, hvar de kunde.

Så snart Gunborg kommit upp i den öfre delen
af det fasta tornet, blickade hon ned genom en
tornglugg. Härifrån kunde hon skåda striden, och sorglig
var i sjelfva verket synen, som der mötte henne.
Hennes trogna tjenare hade ärligt löst sitt löfte. Den
gamle borgfogden hade fallit, och de andra sågos
förgäfves kämpa emot öfvermagten.

Gunborg var mycket blek: men förlorade icke
fattningen; sjelf tillsåg hon, att jerndörren till torntrappan
var stängd. Tyri hade redan nedslagit jernbommen
innanföre dörren, och här trodde de sig vara skyddade,
medan fienden sköflade borgen, och under tiden kunde
någon hjelp hinna anlända.

Medan striden ännu pågick, såg i detsamma
Gunborg fiskarens välkända båt närma sig med flera
pansarklädda män och skyndsamt lägga till vid stranden.

Främst bland de kommande syntes en reslig
gestalt, öfver hvars blänkande harnesk ett blått bälte
vittnande om hvilket land han tillhörde, och
talismanen ifrån hans hjelmhatt, det blänkande korset med
sitt näckrosblad, talade om för hvem han ville strida.

Då den vilda skaran hade stormat in i borgen,
märkte den icke, att den i hast efterföljdes af de
framskyndande stridsmännen i fiskarbåten.

Gunborg, betagen af en besynnerlig känsla, såg och
hörde intet mera. Endast dofva ljud af stridande vapen
träffade hennes öra, och en temligen lång stund förflöt.

Men ändtligen hörde hon Tyris jublande stämma
förkunna, att fienderna rusade flyende utför borgtrappan.

De sist ankommande hade således öfvervunnit
våldskräktarne och bortdrifvit dem. Man vågade åter
öppna dörren, och följd af den qvinliga skaran,
lemnade Gunborg sin tillflyktsort i tornets fäste.

Med klappande hjerta mötte nu Gunborg den, som
räddat henne. Nio år hade förflutit, sedan hon första
gången mötte honom här i sina fäders gamla 
riddarsal, der hon skämtande hade tackat honom för
helsodrycken ifrån källan.

Minnet af tilldragelsen vid källan, ehuru enkel
den var, hade följt dem begge, och kanhända nu först
efter åratal af hemliga strider och försakelser fäste
båda vid densamma en djupare betydelse.

Nu, hvad som för stunden var vigtigast, förtäljde
Torsten Folkesson, huru konung Albrekt efter sin
seger hade erbjudit hela Sveriges ridderskap frid och
säkerhet till lif och gods, om de ville sluta sig till
honom. Men trogen sin konung förklarade Torsten,
att han ville dela hans öde, då den älsklige konungen
lemnade sina fäders krona.

»Jag står nu,» sade han, »som en landsflykting
inför eder, fru Gunborg.»

»Det är dock en frivillig landsflykt,» sade
Gunborg, »och från den vänder man alltid tillbaka.»

»Ja,» svarade Torsten, »jag vill återkomma till
mitt fädernesland, ty jag vet, att en ny tid skall
komma med ljus och frid öfver det älskade
fosterlandet. Får jag då också besöka Gunborg?»

Den blick, som mötte honom från
folkungadottrens öga, väckte icke blott i hans hjerta en verld af
förhoppningar till lif och kanhända äfven till gestalt,
utan der glimmade i hennes öga ett sådant uttryck,
att deruti återstrålade just dessa hans förhoppningar.

»Jag kan icke neka,» sade Gunborg, »att jag
måste vörda edert beslut att vara konungen trogen.
Jag har lärt att förbida och försaka. Välkommen då,
min ungdomsvän, välkommen med ljus och ära öfver
Norden. De skola bebådas af Margareta, den
blifvande drottningen!»

<table o c><td>————</table>

</chapter>



