<table>
<td><h1>Stockholmstyper</h1>
<td><b>af</b>
<td><h3>Adolf Hellander,</h3>
<td><b>Förf. till</b><br><b>”Från mitt teaterlif”</b><br><b>”Skolpojksminnen”</b><br><b>”Teateroriginal”</b>
</table>

<table>
<td><tab><tab><tab><tab><td c><img></img>
<td> <td c><b>Stockholm,</b><br><b>Wahlström & Widstrand.</b>


<table o>
<td c><h1>STOCKHOLMSTYPER</h1>
<td c><small>AF</small>
<td c><h2><sc>Adolf Hellander,</sc></h2>
<td c><small>Förf. till »Från mitt teaterlif», »Skolpojksminnen», »Teateroriginal».</small>
<td>
<td c><img></img>
<td>
<td c><sc>Stockholm</sc><br><sc>Wahlström & Widstrand.</sc>
</table>





<table o>
<td c>STOCKHOLM<br><sc>isaac marcus' boktr.-aktiebolag</sc><br>1901.
</table>
<chapter name="Innehåll">
<h2><i>INNEHÅLL.</i></h2>

<table o>
<td 2 r>Sid.
<td><i>Gamle Löjtnant Pose</i><td r>1
<td><i>Karl XIV Johans siste kammartjänare</i><td r>7
<td><i>»Pepparkaksmoster»</i><td r>13
<td><i>Lasse Lennhom.</i> (Den tokige poeten)<td r>21
<td><i>»Rike onkeln från Kalifornien»</i><td r>27
<td><i>Hofrätts-Pelle och Fina Lindgren</i><td r>32
<td><i>Gustave-Armand Backman</i><td r>38
<td><i>»En ful fisk»</i><td r>44
<td><i>Vicomte de Soto Maior</i><td r>49
<td><i>Ett parti écarté</i><td r>54
<td><i>Ett gammalt källarråd</i><td r>59
<td><i>Den historiske skräddaren</i><td r>64
<td><i>Snickarkrogen</i><td r>69
<td>
<td><h2>Ur dagboken.</h2>
<td>
<td><i>När Stockholmarne gjorde uppror 1864</i><tab><td r>77
<td><i>Gamle Sven Klinga</i><td r>83
<td><i>Ett hemskt teaterminne</i><td r>89
</table>



<table o>
<td 2 r>Sid.
<td><i>På jakt efter en fästmö</i><td r>94
<td><i>Roddarmadammer</i><td r>101
<td><i>När Ulfåsamarschen komponerades</i><tab><td r>105
<td><i>En operamaskerad för 33 år sedan</i><td r>108
<td><i>Stockholms källare för 50 år sedan</i><td r>114
<td><i>Mitt första skådespel</i><td r>122
<td><i>När Karl XII:s staty aftäcktes</i><td r>130
<td><i>Bellmans dag</i><td r>134
<td><i>Från gamla tider</i><td r>138
<td><i>En artistturné</i><td r>143
<td><i>Riddarholmskyrkan</i><td r>148
<td><i>Från mitt kaféfönster</i><td r>155
</table>

*

</chapter>


<chapter name="Gamle löjtnant Pose">
<h2>Gamle löjtnant Pose</h2>

<b><big>I</big></b> min barndom, det vill säga på 1850-talet,
fanns det ännu godt om veteraner, hvilka varit
med där det gått hett till och osat krutrök, icke
blott på Ladugårdsgärdet och andra
vapenöfningar, utan i verkliga fältslag så väl i
Finland 1808—1809 som äfven i Tyskland 1813.
Detta, »att ha varit med» förlänade dem en
sagolik hjälteglans i de ungas ögon och
förskaffade dem i de äldres en alldeles särskild
undantagsställning. Detta med full rätt. Att
ära och hedra sitt lands försvarare, dem, som
villigt bjuda lif och blod, när andra sitta
hemma vid den varma härden och på sin
höjd offra några fyrkar af sin »mammon»,
det är blott en enkel plikt. För minnets blick
ser jag ännu för mig gamle löjtnant Pose.
Min far hade gjort hans bekantskap vid något
tillfälle,   fattat tycke för honom  samt bjudit

honom hem i familjen, där han snart kände sig
»som barn i huset». Pose var till börden finne
och, som han själf påstod, adelsman — fastän
jag icke kunnat återfinna hans namn eller ätten
i finska adelskalendern. Adelskapet var
måhända en liten fantasi af gubben, som nog var
litet fåfäng och därför lämna vi det åt sitt värde.
Den gamle krigaren var ett par och sjuttio år,
lång, smärt och förde sin kropp rak och oböjd,
— det enda var att han haltade något efter en
kula som han fått i vänstra låret och den gamla
blessyren gjorde honom ännu rasande — i
synnerhet vid väderskiften. Ansiktet, inramadt i
tunnt hvitt hår, vittnade, att han i unga år helt
säkert varit en särdeles vacker karl, och de små,
kortklippta, svärtade mustacherna gåfvo honom
den riktiga prägeln af gammal militär. Han
gick vanligen iklädd en gammal nött, hopknäppt
blå surtut, hög lindad halsduk och i
knapphålet stoltserade han med svärdsordens
bandstump, hvilken, jämte en liten alltför njugg
pension var allt hvad fäderneslandet förmått
att gifva sina försvarare. Han var mycket fattig
och, ungkarl som han lyckligtvis var, lefde han
mycket knappt och hushållade för sig själf och
därtill sysselsatte sig den gamle med
renskrifning, hvilket i alla tider varit ett knalt bröd.
Han var därföre särdeles tacksam, utan att dock
röja någon ödmjukhet, för en ordentlig
middagsbjudning och det fanns flera enkla familjer,
hos hvilka han hade sina »matdagar» utan att
särskildt behöfva tillsägas, däribland hos mina
föräldrar.

Och väl blef gubben Pose mottagen, hvart
han kom. Med sirlig gammaldags air hälsade han
värdinnan och kysste hennes hand, hade alltid
något lätt skämt till hands, skakade kraftigt
värdens hand, och skämtade med husets
ungungdomar, påstående att de växt precis en half
tum sedan han sist var där. Gubben var en
stor barnavän, i synnerhet för pojkar, hvarför
jag snart blef en gunstling hos honom. I sitt
rätta humör blef den gamle först efter
middagen, isynnerhet om han fått sin
älsklingsrätt, köttbullar med bruna bönor, och som det
äfven var <i>min</i>, så stämde vår smak väl
öfverens. Efter middagen, när gubben fått sin pipa
och satt sig bekvämt i hörnet af den
perlfärgade pinnsoffan, så kom han lätt nog i
berättaretagen och den som då klättrade upp och
satte sig på hans knä — det var jag. —
Berätta nu om kriget, farbror Pose — hur det
gick till i Finland?

— Ack, käre gosse, det är ett rent elände,
tack vare den usla regeringen som alldeles gaf
oss tusan här i Stockholm. Allt skyllde de på
den stackars kungen, men hvad skulle han
kunna göra, tafatt som han var? Men, ser du,
min vän, nog slogos så väl finnar som
svenskar, som man slogs i forna dar, i kung Karls
tider — ständigt mot öfvermakt, men det hände
dock att vi segrade ändå.   Aldrig förglömmer
jag den härliga dagen vid Siikajoki, där den
präktiga karlen Adlercreutz vann en glänsande
viktoria. — Jag var bara fänrik den tiden och
hett var det om öronen som ett h—te, men vi
störtade kompanivis mot ryssarne och kastade
dem öfverända med bajonetterna och de vände
om och flydde hals öfver hufvud. Kosackerna
voro de sista och till afsked slungade de sina
lansar emot oss, — jag fick ett lansstygn i axeln,
men i stridens hetta kände jag det knappast.
Så blef det afton, och vi sysselsattes att
uppsöka våra sårade ... min gosse, du må tro, ett
slagfält är aldrig för vackert efter en batalj ...
blod, stympade människor och jämmer
öfverallt och segern finner man vara allt för
dyrköpt ... Dock, man vill ej hafva arbetet ogjordt,
Gud signe Adlercreutz som förde oss an den
dagen och många andra gånger också — han
var finne och förstod att slåss för den torfva,
som sett honom födas ... Dock, nederlagens
tid var inne för gamla Finland, allt vidare gick
reträtten mot norr, alldeles som i Kung Karls
tid, alltjämt med fienden i hälarne och snart
stodo vi långt uppe i Österbotten bland dess
gamla pörten. Annat hade det kanhända blifvit
om vi ägt kvar vårt värn i söder, Sveaborg,
som skändligt stals ifrån oss! — Tvy! jag
spottar alltid när jag nämner Cronstedts och
Jägerhorns namn. Att förråda sitt land, det är
lika uselt som att mörda far och mor, — kom
ihåg det, min gosse.

Den gamle löjtnanten drog ett djupt bloss
ur pipan och såg in i eldbrasan.

Efter freden gaf jag mig öfver till Sverige
och sökte mig in vid Upplands regemente. Hej,
snart ljöd trumman på nytt och vi foro öfver
till Tyskland för att strida mot Napoleon. Nu
hade vi fått en duktig krigsherre, och med Karl
Johan drogo vi glada åstad. Det förargade oss
endast, att han så mycket sparde på oss
svenskar ... vi ville ha varit i fronten jämt, som vi
voro vana vid — men höllos ständigt i
reserven. Hett hade vi dock vid Dennewitz och
Leipzig. I det stora tredagarsslaget trakterades
jag med kulan i låret, som gjorde mig oduglig
till aktion för alltid. Men det gör detsamma
— jag fick dock vara med i ett stort fältslag,
där mer än en half million folk tumlade om
med hvarandra i en blodig yra. Det var en
stolt, men hemsk syn, som väl aldrig utplånas
ur minnet hos dem som voro med. Jag
glömmer aldrig Karl von Cardell vid Dennewitz.
Han hade dolt ett batteri bakom fotfolket och
när det ståtliga franska rytteriet kom
anstormande vek fotfolket undan och kartescherna
sopade bort hela regementet, så att marken låg
beströdd af lik och sårade. Då red Cardell fram
och såg på förödelsen, han hade
åstadkommit ... samt brast ut i ett gapskratt ... han
tyckte, att han gjort det bra. Sådan var den
mannen, en utmärkt general och krigare, men
hård som granit och grym som en tiger ...
Ja, så var kriget slut och vi foro hem — jag
fick mitt afsked, ty jag kunde ej följa med till
Norge. Och nu är visan all, min gosse, för
denna gång ...

Så där ungefär kunde gubben Pose berätta
blodiga scener från sin ungdoms och krafts
dagar och alla, såväl fullvuxna som unga, hörde
på med intresse. Själf blef han eldad, så att,
då han berättade en effektfull episod, han steg
upp, ristade på den magra figuren och gjorde
gester i luften. Då tyckte man sig se en fänrik
Stål — och det var han ju ock på sätt och vis —
som varit med i vår sista ädla strid för eget
fosterland.

Vid 1860-talets ingång slumrade den gamle
in i den länga hvilan och fick sin enkla
grafplats på Maria kyrkogård, alldeles invid kyrkan,
saknad af alla som kände honom, isynnerhet
af de unga, som i gamle löjtnant Pose
beundrade en man från forna dar, från ofredens
tider.

*

</chapter>

<chapter name="Karl XIV Johans siste kammartjänare">
<h2>Karl XIV Johans siste
kammartjänare.</h2>

<b><big>I</big></b> min barndom umgingos mina föräldrar mycket
i f. d. kammartjänaren hos konung Karl Johan
Per Hagströms älskvärda familj. Hagström,
jämte sin fru — de voro barnlösa — bebodde
en liten komfortabel våning tre trappor upp vid
Malmskillnadsgatan. Det gamla paret med sina
små behof lefde godt på mannens pension samt
af räntan på ett litet samladt kapital, och deras
högsta glädje var att se vänner i sitt gästfria
hem. Jag, som ofta fick följa med på dessa
små bjudningar, minnes ännu så väl den gamle
vänlige mannen med sin friserade hvita peruk
med hög tupé, den oklanderliga svarta
bonjouren, den hvita stärkta västen och den
lindade hvita halsduken. Han liknade mest en af
gamla tiders professorer, men öfver det hela
låg dock en allt för sirlig polityr. Fru
Hagström var en liten, fin gumma, vid högtidliga


tillfällen alltid iklädd svart sidenklädning och
hade alltid en frisyr à la drottning Desideria,
med vid tinningarne hängande kanonlockar. I
deras hem fanns mycket att skåda. I förmaket
ett porträtt af den gamle kungen, måladt af
Södermark, och framför den förgyllda spegeln i
empirestil stodo ett par stora silfverkandelabrar,
en bröllopspresent af den frikostiga monarken,
när herr och fru Hagström år 1836 knöto
hymens band. Dessutom funnos en mängd
pretiosa, små tillfälliga gåfvor af Karl Johan
och excellensen grefve Magnus Brahe, at hvilka
en nutidens antikvitetshandlare skulle ha slickat
sig om munnen.

När de främmande gästerna väl slagit sig
ned i förmaket, började Hagström, som alla
gamla, att berätta och helst om gamla tider
och minnen, hvilka ofta äfven bruka intressera
en yngre generation. Hagström, som fått en
vårdad uppfostran, så att han till och med var
litet hemma i franska och tyska språken, fick
vid sina föräldrars död anställning hos grefve
Brahe, och blef, då Lundberg, kungens förre
kammartjänare, afled, rekommenderad att
efterträda denne. »Det var med en viss fruktan
jag mottog platsen» — försäkrade Hagström
— »ty jag hade hört mycket talas om kungens
häftiga lynne och svårigheten att göra honom
till lags — och nog var det ett ombyte efter
att ha tjänat den gode och milde grefven, men
jag lärde innan kort att älska den store och
rättvise konungen. Lyckligtvis var jag väl
inlärd i mina åligganden och hvad som ännu
kunde fela fick jag af grefve Magnus, konungens
allt i allo, upplysning om.»

»Om morgnarna, då konungen vanligen gick
mycket sent ur säng, var det mitt göromål att raka
honom. Jag hade därför genomgått en kurs hos
stadens förnämste barberare och fått approbatur
i min konst. Men det var sannerligen ingen lätt
sak att raka Karl Johan. När han hade något
att tänka på som irriterade honom, kunde han,
utan att man visste ordet af, intvålad som han
var, rusa upp från stolen framför toiletten och i
extas under stora gester och med väldiga tirader
promenera omkring. Då gälde det att hålla reda
på knifvens gång. Att — såsom Crusenstolpe
säger — han lade hvarje dag en dukat på sin
toilett åt kammartjänaren, som rakade honom,
för att denne icke skulle skära halsen af honom
— det vill jag på det lifligaste bestrida. Aldrig
under min tid förekom det åtminstone. Han
tröstade mig däremot, om jag vid några
tillfällen råkade med knifven rycka upp en
skäggrot, så att en obetydlig bloddroppe framkom.
Karl Johan var en i själ och hjärta mycket god
människa, som aldrig tålde se något verkligt
lidande och som välvilligt bidrog till att
åstadkomma frid så väl inom landet som ock i det
allmänna, däri på allt sätt understödd af Magnus
Brahe. Denne senare var också en försyn för
alla vid hofvet, från den högste till den lägste.

Alla fingo fritt framföra sin klagan för
honom, som helt hade kungens öra, och ingen
gick ohulpen från sin förespråkare.

På Rosendal trifdes Karl Johan bäst på
äldre dagar, isynnerhet när han där någon gång
då och då ägde sina barnbarn omkring sig.
Då roade det gamle farfadern att exercera de
små prinsarne i parken. De utgjorde
tillsammans en »bataljon» med prins Karl i spetsen
och fingo marschera fram och tillbaka under
farfaderns kommando, hvilken under höga
lystringsord behärskade den lilla truppen.
Duktigast i dessa krigiska lekar var onekligen prins
Karl, den store odygdspåsen och rumormakaren,
men som kanske just därföre var farfaderns
ögonsten.

Aldrig glömmer jag en morgon på
Rosendal. Kungen var vred och jag hade fått ganska
mycket snubbor för en ganska obetydlig
försummelse. Detta hade lille prins Gustaf blifvit
vittne till. Då han kom in till gamle kungen
för att hälsa »god morgon», var dennes vrede
bortblåst och han hälsade sonsonen med
hjärtevarma ord samt skänkte honom fem dukater.
Den lille prinsen, som hört de bannande orden,
hviskade då till kungen: 'Låt mig, farfar, ge
tre dukater till Hagström, han ser så ledsen
ut, för att han fått bannor.' Och kungen sköt
prinsen fram till mig och nickade med sitt
alltid vinnande leende.»

Den svåraste tid Hagström påstod sig ha
varit med om var 1838 under Crusenstolpeska
oroligheterna. Kungen var desperat och
fruktade det värsta. Då var det icke godt att vara
i hans närhet, och just i dessa vackra
sommardagar anlände kejsar Nikolaus af Ryssland som
en blixt från himlen, för att genom sin ankomst
än mer öka oredan. Att kungen, när det
kärkomna, oväntade och smickrande besöket var
öfver, drog en suck af lättnad är helt
förklarligt. Att Sveriges arffurste, prins Karl, under
en utfärd i vagn till Djurgården, under en
iråkad tvist, slog den kejserlige tronföljaren »på
nosen» betydde naturligtvis intet i politiken.
»Aldrig hade kungen varit mer vänlig till sinnes
än när jag den kvällen, efter ryssarnes afresa,
afklädde honom, och att han sedan sof godt,
det vill jag gå i god för.»

Det är flera decennier sedan jag hört dessa
anekdoter, men de lefva dock i minnet.
Hagström kunde ofta gång på gång upprepa samma
historia, men den fick alltid samma
verklighetsprägel och ihågkoms därför desto bättre.

»Herre Gud», brukade gubben Hagström
afsluta sina minnen, »när jag någon gång
kommer upp i slottet underlåter jag aldrig att
göra en titt in i Karl Johans sängkammare<footnote>Karl Johans sängkammare är slopad och förd till
k. slottets husgerådskammare, till stor skada och saknad för
dem som under sommaren besöka eller bese slottet, ty den
är dock ett märkligt kulturhistoriskt minne.</footnote>,

där allt är sig likt, såsom i den stund han
afsomnade 1844. De gamla, stora
mahognyskrifborden, där jag ordnade hvarje sak på sin
bestämda plats — det fick ej vara annorlunda
— och den gamla sabeln, som varit med i så
mången dust, vid hufvudgärden och så alla
barnbarnens porträtt, de små kära änglarne, på
väggarne och så den gamla ryttarkappan på
sängen, — jojo jag säger, det är minnen det.»

Gubben Per Hagström den gamle
hedersmannen gick till hvila 1860, intill det sista en
stor beundrare af konung Karl Johan.

*

</chapter>

<chapter name="Pepparkaks-Moster">
<h2>Pepparkaks-Moster.</h2>

<b><big>D</big></b>et var i midten af 1850-talet. Jag hade nyss
blifvit faderlös och min mor hade med sin lilla
familj flyttat till Söder, där det den tiden ansågs
billigare att lefva. Jag, som var en ung herre
på sju år, sattes i mamsell Emilie Ramzells
småskola vid Repslagaregatan, för att få de
första kunskapsfröna att gro, hvilket icke var
så synnerligt lätt i en ännu obrukad jordmån,
men så småningom gick det likväl och de första
hjärtbladen stucko upp, i form af innanläsning
och litet kristendomskunskap. Men som jag
var pojke, gällde det framför allt att orientera
mig i den nya stadsdelen, och det var ganska
snart gjordt, med tillhjälp af de nya bekantskaper
jag fått.

Det s. k. Söder är den stadsdel, som kanske
minst i hela hufvudstaden förändrat fysionomi
under det senaste halfseklet. De moderniseringar
som gjorts märkas knappast. Går man upp
Hornsgatan, så är det endast den höga
kyrkogårdsmuren med sina tunga stenportaler som
är raserad och ersatt med en låg granitmur
kring kyrkogården, men annars är allt sig där
likt. Jublande barn, som leka mellan
grafvårdarne, alldeles som på min tid. Ty
kyrkogården var då vår käraste lekplats, och så hade
vi alltid ett godt öga till gamla
»pepparkaks-moster», som hade sin välförsedda »butik»
uppslagen i det nedre porthvalfvet, som ledde
ut till Hornsgatan. Fick man ibland en
sexstyfver af sin mor, så nog var det säkert att
den hamnade hos »pepparkaks-moster», som
hon allmänt kallades af barnen.

Gamla moster var för öfrigt en riktigt rar
gumma, visserligen något röd och väderbiten
i ansiktet, men med ett par goda, vänliga ögon,
som blickade fram under den bredskyggiga,
stora halmhatten. Barnen omsvärmade hennes
lilla stånd och hon såg väl till att hvar och en
fick det som önskades. Men allt som oftast
riktades hennes blickar in mot kyrkogården,
liksom om hon väntade någon, och slutligen
belönades hennes väntan, och då lyste det gamla
ansiktet upp som en sol, då hon blir fri från
moln. Bakom kyrkan framkom en omkring
sju års gosse galopperande, med rosiga kinder,
vackra strålande ögon och det bruna håret
fladdrande för vinden och styrde vägen rakt i
»peppparkaksmosters» famn, under utropet:
»Här är jag, lilla mamma!» Och gumman
omfamnade och smekte gossen med innerlig
ömhet.

I det följande skall jag berätta, hvad jag
dock erfor först många år efteråt. Gamla
»pepparkaksmosters» borgerliga namn var
Lindberg, och hon var änka efter en
kyrkringare, samt hade endast ett barn, en dotter,
som växte upp till en vacker flicka. Men denna
råkade i olycka och födde ett barn, som kostade
henne själf lifvet. Detta barn, som fått namnet
Gustaf, var just den lille parfvel vi nyss sett
komma springande för att hälsa på mormodern,
som nu var hans enda stöd i världen. Med åren
växte han upp till en rask gosse, sattes i Maria
folkskola, som då låg vid S:t Paulsgatan, läste
och visade mycken flit och kom alltid om
lördagarne till mormodern med berömliga vitsord
i förhållningsboken, hvarvid gummans ögon
lyste af glädje och stolthet. »Åhja, väl är lilla
Gustaf en stackars fattig gosse och lappar på
knäna har han — men han ska' nog ta sig ut
i världen ändå — det <i>känner</i> jag.»

Gustaf och jag blefvo snart goda vänner,
vi vore lika gamla och kommo väl öfver ens.
Men jag märkte snart att han kunde mycket
mer än jag ännu hunnit med. Han tycktes ha
ett verkligt läshufvud, och det var just hvad
jag saknade. Nå, stor sak i det — resonnerade
jag — icke är det så nödvändigt att alla studera
heller.

Nu var det så väl, att jag, liksom Gustaf,
åtnjöt den stora lyckan att äga en riktigt rar
mormor, hvars guldgosse <i>jag</i> var, och som för
min skull helt visst skulle ha försökt att ta ned
sjustjärnorna. Hon hade länge bott på Söder
och hade här många gamla bekantskaper. Bland
andra besökte hon ofta och var ständigt
välkommen i brukspatron R:s familj, som bodde
i Maria Brunnsgränd i eget hus med stor,
vacker fruktträdgård. Det var just samma hus,
hvari Karl Mikael Bellman föddes, hvilket nu
är ombyggdt, men försedt med en tafla af sten,
som bevarar minnet af denna händelse.
Brukspatron R. var en man af det gamla gedigna
slaget, som nu för tiden blir allt mera sällsynt.
Han var en far för sina många bruksarbetare
— han ägde Ludvika järnbruk i Dalarne samt
del i flere andra och var högst framstående
både industriidkare och affärsman. På börsen
åtnjöt han högt anseende och var en af stadens
femtio äldste. I sin familj var han såsom en
patriark, från hvars rika hjärta endast godhet
flödade. Ungdomen älskade han och samlade
den gärna omkring sig.

Hvad jag var lycklig, när jag vid min
mormors hand fick aflägga ett besök hos
brukspatronens! Jag fick stå mellan hans knän och
berätta om allt, som intresserade mig, och han
log åt min uppfattning af saker och ting och
förklarade ofta att jag hade en rik fantasi och
framställningsförmåga. Och så att få springa
omkring i den härliga trädgården och skatta
dess sköna äpplen och päron! Jag hade flere
gånger talat om Gustaf och framställt honom
»som en riktig sagoprins, så vacker var han och
kunskapsrik och vis som en gammal magister».
Brukspatronen log och uppmanade mig att taga
med min prins till »påseende». Han tyckte väl
åtminstone om äpplen och päron. Nästa gång
tog jag också Gustaf med mig. Hans stackars
mormor hade haft ett fasligt bestyr att få honom
riktigt fin, men lyckats ganska väl. Gustaf
slog genast an på brukspatronen. Den liflige
gossens klara blick vittnade om mer än vanlig
intelligens, hans vackra utseende och nästan
stolta hållning ingaf förtroende, och det var
icke svårt att se att här var något att göra af.
På brukspatronens vänliga inbjudning upprepade
vi våra besök allt oftare — han tyckte det var
roligt att studera oss och se hvad vi gingo för.

Så utbröt en skarlakansfeberepidemi på
Söder, och där lågo såväl Gustaf som jag hvar
på sitt håll och vårdades ömt af våra goda
mormödrar. De unga kropparna segrade, döden
vek från våra bäddar och lifvet purprade åter,
ehuru långsamt, våra kinder. Men under den
långa konvalescenstiden hade brukspatron R.
ingalunda glömt sina gossar. Under den
svåraste tiden hade han hvarje morgon, då han
åkte ned till kontoret vid Skeppsbron, stannat
utanför våra portar och sändt betjänten in för
att höra hur det var. Nu, när faran var öfver,
sändes oss rikligt med vin och kraftig mat för
att få nytt friskt blod och kött på benen.
Det lyckades också, och en vacker dag kunde
»papparkaks-möster», åter glad uppslå sitt stånd
i kyrkogårdshvalfvet, där hon icke hade varit
allt sedan Gustaf sjuknade.

Hela vintern hade gått, nu var det vår
igen och snart var det sommar. Brukspatron
R. med familj brukade om sommaren vistas på
Ludvika någon tid. Som det gick långsamt
med Gustafs återställande till hälsan, sände
brukspatronen en dag bud på gumman L. och
hade med henne ett långt samtal, som ledde
till att Gustaf fick följa med herrskapet R:s till
Ludvika, hvarest han vistades hela sommaren.
Återkommen frisk och stark på hösten, blef
han på brukspatronens bekostnad insatt i
latinskolan och visade där samma järnflit som i
folkskolan. Men lika litet nu som förr uraktlät
han att hvarje lofstund skynda ned i
kyrkportshvalfvet, där mormor satt och stirrade upp mot
kyrkogårdsgången. Och för hvarje gång han
så kom, hennes rare, raske, ståtlige gosse, och
smekte hennes skrynkliga, väderbitna kinder,
då strålade hennes ögon och hon blef som
föryngrad, gamla »pepparkaks-moster».

*

Åren gingo. Gustaf gjorde sin välgörare
all heder, och en vacker majdag kom han åter
från Upsala med den nyförvärfvade hvita mössan
på hufvudet. Den dagen hade brukspatronen
en enkel festmåltid i hemmet vid Maria
Brunnsgränd, till hvilken såväl gumman L. som jag,
Gustafs barndomsvän, voro inbjudna. Gamla
»papparkaks-moster» var i stor, fastän enkel
paryr, men så anspråkslöst ödmjuk och
okonstladt lycklig att hon vann allas hjärtan. Sann
kvinnlighet och varm moderskärlek finnas äfven
under den grofva ytan. Vid skålen för den
unge nyblifne studenten, hvilken brukspatronen
önskade skulle äfven framgent fortsätta på
vetandets bana, bad han äfven att få meddela,
att han önskade att hans skyddslings ömma
fostermor skulle befrias från mödorna med sin
handel och njuta en behöflig hvila.
Brukspatronen hade sörjt för att ett litet vindsrum
ställdes i ordning för hennes räkning i huset
och att hennes behof för öfrigt blefvo
tillfredsställda. Några tacksägelser ville han icke veta
af — han kände sig lycklig att vara i stånd
att göra godt åt människor som förtjänade det.

Dagen var glad, och »pepparkaks-moster»
hedrades på allt sätt af denna ädla familjs alla
medlemmar, och att hon kände sig lycklig och
stolt var ju helt naturligt.

Ännu några år ha gått, då vi åter inträda
i det rika borgarhemmet vid Maria
Brunnsgränd. I biblioteksrummet hvilar den gamle,
gode brukspatronen i sin ekkista, med ett lugnt
leende på det ädla ansiktet. Vid sidan står
Gustaf, blek, med tårad blick och darrande
läppar. Han tar fram från sitt bröst en ännu
frisk lagerkrans, rifver den midt af och lägger
den ena halfvan på den dödes bröst. Det är
den enda synliga gärd af tacksamhet, den unge
filosofie magistern kan skänka sin välgörare.

Gamla »pepparkaks-moster» hade redan förut
gått hädan, i sista stunden välsignande sin lille
Gustafs framtidsväg, som nu låg ljus och klar.

*

</chapter>

<chapter name="Lasse Lennbom">
<table o>
<td><h2>Lasse Lennbom.</h2>
<td c>(Den tokige poeten.)
</table>

<b><big>I</big></b> slutet af 1850-talet hade vi skolpojkar på
Södermalm vår lekplats vanligen å gamla
Stadshusets stora bakgård, den s. k.
»Ryssgården», där god plats fanns för våra
kalabaliker, eller ibland förflyttade vi
tummelplatsen för våra yra fröjder upp till det stora
och aristokratiska Schönborgska husets
bakgård. Här i synnerhet tyckte vi, att vi hade
det godt. De många labyrintiska gångarne,
hvalfven och flertalet portar i den stora
byggnadskomplexen underlättade omväxlingen och
fantasien i vår uppfinningskonst och den stora
dubbeltrappan med sina ledstänger af järn och
de granna vapensköldarne öfver den stora
portalen, framställande De la Gardieska och
Braheska sköldemärkena, bidrogo i icke ringa grad
att gifva charme at lekarna. Var det vinter,

så byggdes här snöfästningar, hvilka stormades
af Gustaf Adolfs finska bussar under
Stålhandskes eller Horns anförande, och var det
sommar så lektes här »Kalabaliken i Bender»,
där Kung Karl stod i rök och dam. Att vi och
våra pojklekar blefvo observerade af i huset
boende och äfven af folk från gatan är säkert
och det kände vi oss smickrade af, det är klart.

Bland andra, som allt emellanåt
bevärdigade oss med sin uppmärksamhet, var äfven
en lång, mager, skranglig gubbe, som tycktes
vara omkring sextio år. Han hade långt,
gråsprängdt hår, ansiktet var härjadt men dragen
vittnade om en förgången skönhet. Ögonen,
bruna, irrade oroligt kring och läpparne logo
ständigt och öppnade sig allt som oftast till ett
nervöst och innehållslöst skratt. Han bar vinter
och sommar en gammal nött och tunn paletå
och på hufvudet hade han en nött »storm»,
som skiftade i rödt. Vi pojkar sågo honom
nästan dagligen, vi visste att han bodde i
Schönborgska huset i ett litet gårdsrum till vänster,
att han titulerades kunglig sektern, men att
han på ryggen och af södermalmsbor vanligen
kallades »den tokige poeten». Hans borgerliga
namn var emellertid Lars Lennbom.
Fullständigt beröfvad sitt förstånd var han icke, men
nog var han något fnåskig och därtill så
besynnerlig att han väckte uppmärksamhet och
kom gatpojkarne att grina. Att han skref vers
stack han icke under stolen med och i sitt sinne
kände han sig som skald. Han var jämförlig med
»skaldekonungen» Ahlstrand och den gamle
studenten Smith i våra dagar. Därför fick han
också vedernamnet »den tokige poeten».

Det enda Lasse Lennbom hade att lefva af
var poesin, och den har i alla tider varit ett
magert bröd, allra helst när den framträdt något
vriden. Den billiga hyran lär en aflägsen
släkting ha betalt för honom, men för öfrigt fick
han lefva såsom fågeln under himlens blå. På
eftermiddagen gick han ut med sin poesirulle
under armen, stannade ofta på gatan, höjde
handen mot himlen och deklamerade en strof
högt, därpå nickade han förnöjd, skrattade och
gick vidare. Allt emellanåt slank han in i någon
handelsbod och bjöd ut sina »skaldestycken»,
hvilka alla handlade om falsk kärlek och lifvets
smärta — aldrig om ljus, lycka och fröjd. Lasse
var smärtans skald — fastän han själf
skrattade däråt. Ibland fick han sälja ett poem
fölen tolfskilling, eller ock fick han beställning på
ett med uppgifvet ämne, hvilket han ordentligt
effektuerade dagen därpå. Hans bästa kunder
voro emellertid de gamle borgarne och
handtverksmästarne på Söder, när de väl på
aftonkvisten slagit sig i ro vid toddyn på källaren.
När då Lasse Lennbom kom, blef han vänligt
och gladt emottagen, han ombads att deklamera
sina verser, hvarvid de mest sorg- och
tårbemängda framkallade stormande skrattsalvor.
Men då blef Lasse ledsen och satte själf till
lipen och slutade ej därmed förr, än en tät
borgare ropade: »gif Lasse en stark 'lasse', på
min bekostnad, så låter han bli att låta
takrännorna rägna». Och den stillande drycken
kom och Lasse var belåten. Här på källaren
gingo hans värser åt och betalades eftersom de
voro »tokiga», med minst en riksdaler riksgäld
för hvart poem, så det kunde han draga sig
fram på några dagar. När Lasse gick ifrån det
välvilliga kotteriet begaf han sig ofta, såvida
det var sommar, till Maria kyrkogård, där han
satte sig vid grafvården, som täcker stoftet af
skalderna Stagnelius och Nicander, och här
hämtade Lasse nya inspirationer af sina
»själsfränder», som sakta hviskade till honom i kvällen,
under det fågelsången småningom tystnade af
i trådens kronor och skuggorna svepte sina
slöjor kring grafvar och kors.

Och så gingo ännu några år, under hvilka
»den tokige poetens» sorgliga tillvaro icke
undgick någon förändring.

*

Af min gamla mormor, som i mer än
trettio år bott på nedre Södermalm och väl kände
till stadsdelens krönika och dess mer
uppmärksammade personer, fick jag sedermera någon
del af konturerna till Lasse Lennboms historia.
Han hade en tid, innan han flyttade till
Schönborgska huset, under många år bott i en
vindskupa i Gyllenhoffska gården vid
Mariagatan.

Såsom ung hade Lennbom varit inskrifven
och tjänstgjort i flera verk samt haft godt namn
om sig och oaktadt sin fattigdom haft goda
utsikter att komma fram i världen. Ung, ståtlig,
med ett ansikte som slog an och ägande goda
sällskapstalanger, han — var skicklig dansör,
god pianist och därtill skref han små förtjusande
poem, — var han en eftersökt kavaljer i
familjerna och sågs gärna af de unga damerna. Men
den fördelen är farlig för en ung, fattig man.
Lennbom umgicks bland annat hos en rik
börsmatador, hvilken hade en förtjusande dotter och
här fattade han eld. Han blef kär på allvar,
blindt och resonemangslöst, och vågade äfven
frambära sin brinnande låga för såväl dottern
som fadern. Den »förtjusande» flickan afvisade
kungl. sektern kallt och sedan sparkades »den
oförskämde fattiglappen» på dörren. Nu miste
solen sitt sken för Lasse Lennbom, han blef
dyster och grubblande, han misskötte sina
sysslor och det gick alltmera utför, till dess
en dag man fann att äfven förståndets ljus
aftagit i styrka. Så gingo åren och ifrån att varit
ett original blef han en stackars tosing, som
alla strattade åt. En gång, det var nu många
år sedan, hade han varit på en förmögen
borgares begrafning, där det gick grundligt och
hett till. Den aflidne hade bestämt att tusen
riksdaler skulle användas till förplägning af
begrafningsgästerna. Det blef middag och en
hejdundrande supning, så att litet hvar hade
svårt att, ehuru det var ljusa sommaren, hitta
hem. Hvad Lasse beträffar så trillade han
omkull i Mariebacken och sågs iklädd svart
frackdräkt, hvita handskar, men utan hatt,
promenera på fyra fötter backen upp, visligen
hållande sig på »borgmästarstenarna». Så kom
polisen och tog Lasse. Det var en sorglig
begrafning — trots att Lasse skrifvit
begrafningsverserna och »äreminnet» öfver den aflidne.
Sedan gick det steg för steg utför.

Huru Lasse Lennbom, »den tokige poeten»,
tillbringade de senare åren, veta vi redan. I
början af 1860-talet, jag tror det var 1862,
fann man den stackars poeten ligga död i sin
säng och några dagar därefter nedsänktes han
i jorden icke långt ifrån sina »själsfränder»
Stagnelius och Nicander.

*

</chapter>

<chapter name="“Rike onkeln från Kalifornien“">
<h2>“Rike onkeln från Kalifornien“.</h2>

<b><big>I</big></b> slutet af 1850-talet dök en figur upp på
hufvudstadens södra hemisfär, — det vill säga
uppe på Södermalm — hvilken väckte en viss
uppmärksamhet i småborgarkretsar, med hvilka
han lyckades göra bekantskap. Det var en
redan gammal man, så där närmare sextio år.
med en satt figur och ett ganska
förtroendeingifvande ansikte, hvilket dock vanpryddes af
en riktig fyrbåk till näsa, en liten trubbig klump,
som skiftade i blått och gredelint och i hvilken
han, då kan berättade sina lefnadshändelser,
för mera säkerhet höll med ett kraftigt tag.
Mannen hette Bergström och bodde ensam med
en gammal hushållerska långt uppe på Katarinas
höjder i en sådan där en liten kåk, hvari våra
fattigare skeppare hade och ännu ha sina
vinteriden. Men någon fattigdom ville gubben
Bergström icke höras tala talas om — tvärtom. Han
talade om dollars och pund som om det vore

den eländigaste koppar och tenn och lät förstå
att han ägde »multum» i långa banor, fastän
har man guld, är det dumt att skryta med det,
— det gör endast dumt folk. Hur det var, så
spridde sig ryktet i trakten att Bergström ägde
en stor förmögenhet — och säkert var att vår
vän ägde en svada och en förmåga att i
förtäckta ordalag alls icke motsäga ryktet. Det
slant ibland ur honom att han varit i Amerikat,
— i Kalifornien, dit strömmen i början af
1850-talet gick med alla lycksökare och att han haft
tur — här blinkade Bergström — »men man
bör alltid vara förnöjd med hvad Herren gaf
— och därför återvände han snart till sitt
fosterland, för att där i tysthet i en framtid sprida
välsignelse och göra andra lyckliga. <i>Well!</i>»

Hur nu Bergström bar sig åt, så lyckades
han göra en hel del aktningsvärda bekantskaper
bland söderborna — de underhöllos till en
början på de gamla källarne, som lågo här och
hvar där uppe i backarne och man tycke det
var roligt att höra en som rest i Nya världen
berätta sina äfventyr och man spenderade gärna
några glas på den intressante skildraren,
hvilken dock var så förståndig, som en erfaren och
pröfvad man bör vara, att aldrig själf taga in
något, utan låta andra bjuda. Det var endast
aktningsvärdt, tyckte man. Brorskålar druckos
och famntag växlades, och Bergström blef
stundom rörd, — blinkade — tryckte händer
och hviskade då och då att han skulle ha 
vännen och dennes familj i minnet, — <i>goddam</i>,
det kunde de vara säkra på. Med sitt godmod,
sin meningsfulla tystlåtenhet och sina
blinkningar fullständigt suggererade han de
beskedliga familjefäderna, hvilka slutligen täflade om
att få mannen med det goda hjärtat hem i sina
familjer. Och här kände han sig hemma, han
tog barnen i sitt knä på rent farfaderligt sätt
och hviskade till <i>little boy</i>, att denne skulle
blifva hans universalarfvinge, att han redan i
sitt testamente antecknat detta — säkert är att
han till sist med sin ovanliga frikostighet icke
själf visste hur många universalarfvingar han
hade. På så sätt kom det sig till sist, att gubben
Bergström kallades »rike onkeln från
Kalifornien». Alla mödrar fjäsade för honom och
papporna icke mindre. Att en gång i tiden få
se sitt barn bergadt och förmöget och det till
utan att släpa ut sig i lifvets kamp — det är
väl föräldrars varmaste önskan. Därför
bullades upp för den »rike onkeln» det bästa huset
förmådde, det bästa vinet sattes fram och de
bästa cigarrerna — Herre Gud — han hade
kanske icke så många år kvar att lefva efter sitt
mödosamma lif där borta i det vilda Amerika.

Papporna, såsom något mera praktiska,
sökte allt emellanåt pumpa onkel Bergström om
<i>hur</i> mycket han egentligen samlat och hvar han
hade sina pengar placerade — men se den
gubben gick inte! Bergström bara blinkade och
mumlade trygg <i>very much of money</i> ... jag
har haft <i>a heavy job, goddam</i> — icke i dåliga
svenska banker sätta mina pängar, <i>no</i>. Allt
står i mitt testamente.» — Längre kom man ej.

Men tvifla kunde man naturligtvis icke på
en man som genomgått så mycket. När han
ibland satt och berättade om sina äfventyr på
sitt torra, fåordiga sätt, lyssnade alla.

Det fanns knappast några järnvägar ännu
den tiden, utan man gick västerut i karavaner
med oxvagnar. Färden gick öfver de stora
prairierna och man fick ständigt vara på sin
vakt mot kringsvärmande indianer, med hvilka
vi ofta voro i strid. Då och då påträffades en
nybyggare i ett blockhouse, där vi hvilade öfver
en dag för hettans skull och blefvo väl
emottagna. Landet öfverallt <i>very nice</i>. Efter flera
månader gingo vi öfver Klippbergen och snart
voro vi i Kalifornien och nu började <i>a bad
labour</i>, men, — goddam, jag hade tur — finna
mycket guld och efter ett par år vända hem ...
Nu jag tänker döden kommer snart och då göra
några människor glada och lyckliga <i>J guess!</i>»

Mödrar och fäder voro rörda och tryckte
»rike onkels» hand med ömhet och »mamma»
satt om aftnarna och broderade »onkels» tofflor
till julklapp.

*

En dag spred sig det ryktet att »rike onkel»
af det ofta upprepade pokulerandet och den
öfriga välfägnaden fått slag och var stendöd.
Nu blef det rörelse i småkretsarne på Söder,
alla började forska efter det viktiga testamentet,
men utan att finna något. Men man fann i
stället ett prestbetyg, hvarpå det stod
antecknadt <i>förlust af medborgerligt förtroende i tio år.</i>

Därtill fann man att »rike onkel» var så
utfattig, att han måste begrafvas på allmän
bekostnad. Man fick slutligen reda på att
Bergström var från mörkaste Småland, hade varit
bränvinsbrännare, men undansnillat från kronan,
dömts till ett par års fästningsstraff, och
därefter rest till Amerika, men troligen aldrig
ens »luktat» på Kalifornien, utan måst
återvända hem.

Tänk, hvilka långa näsor! Emellertid hade
småländingen förstånd att göra sig goda dagar.

Sådana skola »rika onklar från Kalifornien»
vara!

*

</chapter>

<chapter name="“Hofrätts-Pelle“ och “Fina Lindgren“">
<h2>“Hofrätts-Pelle“ och “Fina Lindgren“.</h2>

<b><big>F</big></b>ör öfver trettio år sedan, eller i slutet af
1860-talet, funnos ännu i Stockholm tvänne
procentar-typer, som af sina klienter eller i folkspråket
fått ofvanstående vedernamn. »Hofrätts-Pelle»,
hvars borgerliga namn var Pettersson, hade
traskat i många år såsom vaktmästare i
hofrätten och dessutom »jobbat» med både egna
och andras pengar på ett så knipslugt och
vinstgifvande sätt, att »Pelle» nu i slutet af
60-talet satt med eget hus vid
Luntmakaregatan, med egen prydlig hushållerska — ty att
gifta sig och skaffa sig efterkommande det gick
icke in i Pelles principer såsom varande både
för kostsamt och äfven kanske oförenligt med
hans uppnådda sextio år. Icke alls därför att
Pelle kände sig på minsta sätt gammal, han
var vid full vigör, och rörde med lätthet sin lilla
magra figur, vare sig han lystrade till klockans

pinglande inne på ämbetsrummet, eller vid
hoffester var kallad på slottet att iklädd stort livré
servera de lyckliga som där voro inbjudna.
Pelle var i hela sitt uppträdande ganska comme
il faut och hans korrekta sätt lämnade honom
aldrig ett ögonblick.

Det fanns intet som bakom denna
fernissade yta gaf anledning att ana blodsugaren och
»firti» procenttagaren och säkert är att »Pelle»,
åtminstone på äldre dagar, bland
privatdiskontörer hörde till det bättre slaget, och han
ådagalade verkligen en viss människovänlighet i sitt
yrke. »Pelle» rynkade med förakt på näsan
åt alla dessa, som han icke ville erkänna som
kolleger, hvilka sålde penningar till oskäliga
pris och togo hvad papper som helst som
säkerhet, endast med desamma kunde
återpressas såväl kapital som ränta och provisioner.
Sådant där — påstod »Pelle» — hade han
aldrig befattat sig med. En affär bör framför
allt vara <i>nobel</i>. Aldrig mer än fyrtio procent,
hvad därutöfver är — det är <i>syndapengar</i>. —
»Herre Gud — om det trasslas och dröjes litet
med ett lån, — så en liten <i>frivillig</i> extra dussör
kan man väl ta — men se aldrig mer än de
aftalade fyrtio — det går emot mina principer.»

Ja, så där lät »Hofrätts-Pelles»
procentar-moral och jag tror att åtminstone på senare
tiden inrättade han sitt handlingssätt
någorlunda i enlighet med densamma. Det var, som
om han ville tvätta ren sig själf och höja sitt


eget värde, ty nog misstänker jag att den käre
»Hofrätts-Pelle» ej alltid varit så noga om
medlen. Stenhus på en nittiotusen växa sällan
upp ur jorden som fromma gärningars lön.
Hur som helst, var »Hofrätts-Pelle» mycket lätt
att ha att göra med på gamla dagar. Han
spelade rollen af »en gammal hederlig farbror»,
som varnade unge män för världens frestelser,
för att lefva öfver sina tillgångar och därigenom
komma »i procentarhänder», hvilket vore det
<i>farligaste</i> af allt som kunde hända — och sedan
han så granskat papperets godhet och sökt att
nedpruta kapitalbeloppet samt bestämt
omsättningen till tre månader — gick gubben till
chiffoniern och framplockade några splitter nya
riksbankssedlar, räknade dem med en stilla
suck, tryckte ens hand med vemodigt leende
— och så var saken klar till omsättningsdagen
tre månader därefter. Utan tvifvel har i vår
tid funnits procentar-typer, mera afskräckande
och mera vidriga.

»Hofrätts-Pelles» kunder voro för det mesta
unga militärer, unga ämbetsmän, mot hvilka
han särskildt ansåg sig böra vara farbroderligt
hygglig, samt unga skådespelare vid de kungl.
teatrarna. »Hofrätts-Pelle» var stor teatervän
och med ett par fribiljetter kunde man till och
med draga ut en omsättning minst en vecka.
Men »Hofrätts-Pelle» fordrade stor offentlig
uppmärksamhet; man fick icke ignorera honom och
gå honom förbi. Däremot blef han särdeles
förtjust om man enkelt och öppenhjärtligt tog
honom under armen och föreslog en »bit och
en sup på operakällarn». Om man, när någon
bekant kom till bordet, passade på och bad att
»få presentera herr Petterson i hofrätten» —
då kände hans förtjusning inga gränser och
han gaf sig icke förr än han fått bjuda på en
half fint gammalt portvin.

Nu är gamla »Hofrätts-Pelle» död för många
år sedan. Han var ingen vanlig »haj» och
<i>hade</i> han en gång i tiden varit det, så förstod
han på gamla dagar att väl dölja huggtänderna
och därför blef han till och med efter döden
<i>saknad</i>, — och det händer minsann ej <i>hvarje</i>
procentare.

*

En annan med »Hofrätts-Pelle» samtidig
typ, var den s. k. Fina Lindgren. Lindgren
hade fått vedernamnet Fina tillföljd af sitt
eleganta och snart sagdt, kvinliga yttre i sätt och
uppträdande, hvilket blef så mycket mera löjligt,
som han var ganska till åren kommen.
Lindgren hade på sin tid varit hoflakej hos såväl
Karl Johan som Oscar d. I och den hofluft han
där insupit hängde väl ännu kvar i kläderna.
Fina Lindgren hade en stor kundkrets och det
berättades på sin tid, att hans kassakista
förvarade papper med de finaste namn, men hvars
ägare saknade hvarje aning om deras tillvaro
på sådan ort. Säkert är att Lindgren låg i
stora och hemlighetsfulla affärer och att han
ansågs äga en betydlig förmögenhet, hvilket
också besannades efter hans död, enär han
efterlämnade nära fyrahundratusen kronor, som
till största delen gingo till
välgörenhetsinrättningar. Lindgren syntes alltid ensam, nästan
skygg och undvek så mycket som möjligt att
besvara hälsningar. I Kungsträdgården och
Berzelii park satt han gärna ensam på en soffa
och roade sig med att mata gråsparfvarne med
gammalt hvetebröd han bar i bakfickorna.
Detta tycktes vara hans enda nöje.

Han bar, af hvilken orsak är ej godt att
säga, ett verkligt hat till allt hvad militärer
hette. Det sades att för en officer var det
omöjligt att hos Fina Lindgren få ett lån. Nu
hade Lindgren en fosterdotter, en särdeles söt
och vacker flicka, som fått en vårdad uppfostran
och för hvilken Lindgren var mycket svag. Det
bar sig icke bättre till, än att en ung, vacker
sjöofficer vid namn S. fick se flickan, blef kär
i henne och hon i honom. De gåfvo hvarandra
sin tro — men nu blef det oro i lägret.
Lindgren sade absolut nej! Hvarken flotta eller
landtarmé! Men helt oresonlig var han icke.
Villkoret var: bort med uniformen och in i en
praktisk affär! Flottofficern var en resolut karl
och högg lyckan där den fanns samt tog flickan
med hennes femtiotusen, som han fick <i>kontant,</i>
fick in med sig och pängar i en fabrik, där
han blef verkställande direktör och är det än.
Så där kunna äfven gamla procentarpengar
komma till gagn och skapa lycka — <i>ibland</i>.

*

</chapter>

<chapter name="Gustave-Armand Backman">
<h2>Gustave-Armand Backman.</h2>

<b><big>S</big></b>edan jag blifvit något orienterad vid K. teatern
efter mitt inträde vid dess elevskola 1866, fäste
jag mig vid en liten gammal sirlig man, något
egendomligt klädd, hvilken tycktes vara mycket
hemmastadd och väl bekant med alla teaterns
sujetter, såväl damer som herrar. Om aftnarna
kom han i hvarje mellanakt upp på scenen och
underhöll sig på ett lifligt sätt med de
uppträdande, hvarvid han hördes kåsera om konsten
i allmänhet, men mest om teatern i Paris,
hvarvid namnen Talma, mademoiselle Mars, Auber
och Adam ofta nämndes, och då blef den lille
mannen liflig och gestikulerade som en verklig
sydlänning. Den gamle, som tycktes vara godt
sjuttio år, var alltid klädd med gammalmodig
elegans.

Snäfva benkläder, ljus väst, samt brun frack,
därtill »fadermördare» och en hög halsduk lindad
om halsen. I frackens knapphål bar han alltid

några ordensband. Då han syntes ute, bar han
alltid en rundskuren blå klådeskappa med
sammetskrage, hög hatt, samt därtill käpp med
guldkrycka. Peruken var alltid väl friserad,
men i nacken stack det silfverhvita håret fram.

Innan kort visste jag, hvem den originelle
mannen var. Hela teatern och för öfrigt hela
den tidens Stockholm hade reda på den gamle
ryttmästaren Backman, ett af de älskvärdaste
original som väl funnits i vår goda hufvudstad
under det förflutna seklets senare hälft.

Gustave-Armand Backman var född i Paris
den 22 april 1795, och tillhörde den välbekanta
stockholmssläkten, bland hvars mer kända
medlemmar äro att räkna k. teaterchefen öfverste
Backman, samt den skicklige öfversättaren Carl Johan
Backman. Sin första uppfostran fick
Gustave-Armand i Paris, kom därefter i början af
århundradet till sitt rätta fädernesland, gick in
på militärbanan och fick anställning vid
Jämtlands fältjägare, hvarifrån han dock ganska
tidigt tycks ha tagit afsked, sedan han dock,
efter hvad som säges, deltagit i Carl Johans
krig med Norge, hvilket nog kan ha sin
riktighet, enär han var innehafvare af
Carl-Johans-medaljen. Vid sitt afsked ur krigstjänsten
hugnades Backman med ryttmästaretiteln. Nu var
han fri och ledig och nu begaf han sig tidt och
ofta till glädjens stad, Paris, där hans första
ungdom förflutit och här svärmade han mest
för musik och teater oeh knöt förbindelser med
världsstadens storheter på alla områden.
Sålunda gjorde han bekantskap med Thiers, Hugo
Scribe, Lamartine, Auber och många fler och
i Paris öfversatte han pjäser för teatern i sitt
hemland, såsom »Strozzi och Martino», »Ett
klosteräfventyr» m. fl. Till sist hedrades han
med hederslegionen — och öfver den kände
Backman sig icke litet stolt.

På fyrtiotalet nöjde han sig dock icke längre
med att öfversätta pjäser, utan började äfven
skrifva original, och det är historien om hans
»Karl XII» som kanske gjort Backman mest
ryktbar inom vida kretsar. Han hade inlämnat
sitt stycke till k. teatern, men här hade man
funnit det omöjligt. För att ursäkta sig föregaf
direktionen att den ej hade någon som kunde
utföra kungens roll, såvida icke Sevelin, den
store komikern, ville spela kungen. Men äfven
han var omöjlig:

— Min bäste herr ryttmästare, — lär han
ha sagt — någon Karl XII-roll kan jag ej åtaga
mig, men kan jag stå till tjänst med Karl XIII,
så mycket gärna.

Nu blef Backman rasande, öfversatte pjäsen
på franska, reste till Paris och öfverlämnade
manuskriptet till Scribe — »till benäget
påseende». Den utmärkte komediförfattaren hade
efter genomläsningen utropat — på franska
förstås:

— Hr ryttmästare! Låt oss ingå
författarebolag! Låt oss arbeta tillsammans! — Men
Scribe dog, tyvärr, och pjäsen kom icke upp
i Paris heller. Men gubben Backman var en
seg natur och envis. Han vände sig till
Zetterholm vid Södra teatern och denne antog stycket
med villkor att låta någon omarbeta detsamma.
Härpå gick Backman in och omarbetningen
anförtroddes at J. F. Lundgrén, signaturen
»Uller», som dock fordrade fria händer, hvilket
tillerkändes honom. »Uller» har själf i sina
efterlämnade, af J. Neander utgifna
teateranteckningar, berättat om sitt äfventyr med Backman
och hans pjäs. Denne senare hade gjort stycket
i fem akter, »Uller» stöpte om den till <i>tre</i> och
gaf den bland annat en ny titel: »I Pommern
och Turkiet», och innehållet blef också i grund
omgjordt. På generalrepetitionen var Backman
närvarande, men redan i pjäsens början utbrast
han rasande: »Det här är icke min pjäs, här
här jag ingenting att göra!» hvarpå han rusade
sin väg från teatern, hvilken han sedan aldrig
besökte.

Den 5 maj 1864 gick för första gången
»I Pommern och Turkiet», men stycket var
äfven i sin nya form ytterst svagt och fick något
värde endast genom hr Thegerströms
karaktäristiska bild af kung Karl. Kritiken var icke
vidare blid, och nu passade Backman på och
beklagade sig. »Hade man uppfört <i>hans</i> stycke,
hade resultatet blifvit annorlunda». Bland andra
uppvaktade han Herman Bjursten, som i Nya
Dagligt Allehanda den tiden skref om teater
och konst, och denne skref ett roligt och satiriskt
kåseri om ryttmästaren-författarens alla
missöden med sitt stycke. Det lustiga var, att
Backman icke märkte driften utan tog allt på
allvar, till den grad att då han mötte Bjursten
på Norrbro föll han denne om halsen och 
tackade honom för upprättelsen. Men den
olycklige »förbättraren och bearbetaren» af Karl XII
hatade Backman af hjärtat. Den gamle Mengel
sökte en gång ställa till försoning, men då
rusade Backman upp och ropade:

— Den, som förnärmar min ära, honom
skjuter jag ned på trettio stegs afstånd!

Dock, tiden läker alla sår och vid den tiden,
då jag lärde känna gamle ryttmästaren, talade
nästan ingen mer om hans olyckliga »Karl XII»
och icke om »Pommern och Turkiet» heller.
Gubben Backman satt helst uppe i artistfoyern
i en länstol framför stockbrasan i den stora
gustavianska marmorspiseln och försummade
akt efter akt. Här, omgifven af en krans af
teaterns unga skönheter, föredrog han att på
sitt älskvärda och lätta sätt kåsera om sitt kära
Paris och om de celebriteter, han där varit
tillsammans med under sin stolta mannakrafts
dagar, och då drogo ljusa skyar och leende
bilder för den gamles inre syn, under det han
stirrade i eldstaden, där den hvita falaskan
skapade underliga figurer öfver de glödande
bränderna. Ibland sjönk till sist det vackra
hufvudet ned mot bröstet — och gamle
ryttmästaren slumrade af en stund.

En dag i juni 1871 kom den gamle upp
till Oxtorget, där han hade sin bostad.
Plötsligt, nära sin port, segnade han ned på gatan.
En åkardräng från den å torget varande
åkarstationen skyndade till och på samma gång
anlände en af Lagergrens kafés kypare, hvilken
väl kände Backman. Dessa buro upp honom
i hans våning, men då läkaren anlände var
den gamle redan död.

*

</chapter>

<chapter name="“En ful fisk“">
<h2>“En ful fisk“.</h2>

<b><big>Ä</big></b>nnu i början af 1880-talet syntes ofta i
Kungsträdgårdens alléer och i hufvudstadens öfriga
fashionabla promenader en äldre, grånad man,
som icke kunde undgå att tilldraga sig en viss
uppmärksamhet. Lång och smärt, ytterst elegant
klädd, helst efter engelskt mod, liknade han i
det närmaste typerna man har af engelsk lord
eller måhända en matador af la haute finance.
De smala axlarne buro upp ett hufvud, som
ingalunda hörde till skönhetsidealet. Det var,
kan man säga, fyrkantigt, och ansiktsdragen
voro hårda och förnämt kalla; kring de tunna
läpparne lekte ständigt ett kyligt, cyniskt leende
och de små bruna ögonen, beväpnade med ett
par guldbågade glasögon, späjade ständigt kring
liksom efter rof. Studerade man ansiktstypen
närmare så upptäckte man nog den semitiska
rasen, ehuru dragen icke voro så utpräglade
som vanligen är fallet. De, som kände mannen 
närmare och visste hvad han gick för, kallade
honom »en ful fisk», men för »stora världen»,
som endast ser till den eleganta ytan och yttre
skenet, gick han och gällde för den rike,
charmante »konsuln», — konsul F.

Och konsul hade verkligen F. varit, men
sysslan var indragen och endast titeln behöll
han kvar, liksom så mången annan, såsom ett
kärt minne af faren glans. Rik, såväl till följd
af nedärfd förmögenhet som och genom forna
lyckade affärsspekulationer, lefde han nu såsom
oberoende rentier, hvilken sökte göra lifvet åt
sig så angenämt som möjligt, F., hvars hjärta
var hårdt som granit och kallt som is, kunde
dock blifva som vax i eld, efter hvad det sades,
inför ett lukulliskt anordnadt middagsbord, där
de gnistrande vinerna i slipade kristallglas
kredensades af varmblodiga och sköna kvinnoläppar 
och där ett muhammedanskt paradis alla
fröjder lockade efter bordets alla förutgående
njutningar.

F:s middagar voro vidtberömda och hans
viner kommo gourmetens ögon att stråla vid
blotta omnämnandet af desamma. Han var en
mästare uti att arrangera middagar och det
togs som en utomordentlig ära att vara inbjuden 
till dessa — det gällde liksom ett diplom,
ett offentligt erkännande att vara ansedd som
värklig finsmakare. Middagen serverades aldrig
före klockan 8; alla rullgardiner i den lilla
eleganta våningen vid Regeringsgatan voro 

nedfällda, ljus glimmade i allla kronor, rummen,
uppfyllda af konstskatter, doftade af milda
parfymer och bordet glänste af silfver, dyrbara
böhmiska glas, samt af sällsynt ostindiskt
porslin. Hvad menun beträffar var den
sammansatt af det läckraste en fantasirik hjärna
kan tänka sig och för öfrigt noga följande
Brillat-Savarins codex. Själf öfvervakade F. i
köket de sista anordningarna, såsernas afredning 
och rätternas uppläggning — en middag
var för F en religiös akt, hvarvid noga måste
iakttagas alla högtidliga ceremonier och där
intet fick gå på hafs.

Gästerna vid dessa middagar voro alltid få,
endast en åtta eller tio personer, och helst jämna
par af olika kön. Herrarne representerade den
eleganta, rika dagdrifvarligan och damerna,
alltid vackra och lefnadslustiga, den hemliga
demimondevärlden, hvilka måhända i det
allmänna lifvet gingo och gälde som fullt
hederliga och aktningsvärda damer. Här vid glasens
klang rådde sprittande lif och fröjd; skämtet
gnistrade och tvetydiga, fastän i den goda tonens
silkespapper invecklade kvickheter dansade
mellan paren som yra raketer. Lust och fröjd,
den finpolerade orgiens glädje firade här sina
högtider bakom nedfällda rullgardiner, tills
morgonens första strimma silade in.

Mellan de små, eleganta middagarne sysselsatte 
sig F. hälst med jakt — jakt efter små
menlösa lam, hvilka ofta till följd af sin 

dumhet blefvo lätt fällda och uppslukade.
Jaktmarken var då vanligen teatervärlden, ty här
var godt om ungt villebråd och lockbetet, som
utsattes, bestod i doftande blommor, ett eller
annat litet smycke, små rörande, smickrande och
»faderligt» skrifna ömma biljetter, löften om
berömmande kritik i pressen, och dylik lockmat,
varierande efter föremålens egen smak och
anlag. Jakten utföll ofta ganska bra, men någon
gång hände att den vane jägaren dock råkade
ut för otur och den gamle räfven fick rifvet
skinn.

En gång, berättas det, hade den grånade
Don Juan förföljt en ung flicka vid teatern med
sina kärleksförklaringar och anbud och
slutligen gick det så långt att han väntade henne
utanför teatern för att ledsaga henne. Hon
beklagade sig för ett par manliga kamrater och
dessa lofvade straff åt syndaren. En följande
afton passade de mannen och trakterade honom
med ett så grundligt kok stryk, att han på en
vecka ej kunde visa sin eleganta figur, vare sig
på promenader eller på teaterns parkett, där
han om aftnarne spelade »konstbedömare»,
mönstrande de unga skådespelerskorna genom
sin dyrbara elfenbenskikare.

Äfven andra kroppsligt kännbara äfventyr
råkade F. under sina jaktfärder ut för och de
berättades också på sin tid, men världen och
människorna ha alltid varit så vänliga och
öfverseende mot personer af hans slag. Man 

drar endast på mun, skrattar litet smått åt
anekdoten och säger måhända, »det är en ful
fisk», men man bugar artigt och tar af hatten
för elegante, distinguerade herr konsuln, med
de fina manéren och den engelska rocken.

Sådan är världen — och sådan lär den
väl alltid förbli.

*

</chapter>



<chapter name="Vicomte de Soto Maior">
<h2>Vicomte de Soto Maior.</h2>

<b><big>B</big></b>land alla de främmande makters chefs de
mission, hvilka under det förflutna halfseklet
gästat Stockholm, lyckades väl knappast någon
att blifva så populär, så allmänt känd, så i allt
en verklig stockholmstyp, som Portugals
härvarande minister vicomte A. da Cunha de Soto
Maior, såsom hela hans namn ljöd.

Tillhörande en af sitt lands äldsta ätter,
lär han i sin krafts dagar med hela
sydländingens eld och ifver tagit del i det
reformationsarbete, som då pågick inom Portugal och
väckte ofta uppseende i parlamentet med sina
skarpa anföranden, hvilka till och med skaffade
honom ett par dueller på halsen, ur hvilka han
dock lär som segrare ha utgått. Soto Maior
tillhörde oppositionen och gjorde
regeringspartiet mycket förtret, hvarför man helst såg
honom aflägsnad från hemmets kuster. Tillfälle
därtill yppades också då ministerposten i 
Stockholm blef ledig och här accrediterades han
såsom Portugals sändebud den 30 augusti 1870.
Det var på sätt och vis en sinekur och tog
hvarken krafter eller tid i anspråk.

Då vicomte de Soto Maior visade sig på
den svenska hufvudstadens gator och här genast
väckte uppseende med sitt egendomliga utseende
och sin hypereleganta klädsel, kunde väl ingen
ana att under det sirliga, nästan petiga sättet,
gömdes en politisk bråkmakare, som nästan
blifvit förvisad af sin regering, hvilken drog en
suck af lättnad när han väl var borta. Ganska
visst var, att äfven Soto Maior drog en suck
af välbehag, när han befann sig i det fredliga
Stockholm, långt från de politiska striderna.
Här kunde han njuta lifvet i ro och här trifdes
han förträffligt, förvärfvade vänner och väckte
verklig saknad vid sin bortgång ur lifvet år
1894. Hufvudstaden hade förlorat en af sina
mest egendomliga typer, och därtill en älskvärd
personlighet, en gentleman allt igenom.

När man såg den lille, spenslige mannen,
med det silfverhvita håret och de lika
silfverglänsande polissongerna, iförd en redingot af
mästerligt snitt, samt de smårutiga benkläderna,
hvilka föllo elegant ned öfver de små nätta
blanklädersskorna, och såg den sirliga aimabla
hälsningen med den grå höga hatten, så vände
man sig ovillkorligt om och våra egna unga
sprätthökar sågo afundsjuka på sitt förnämsta
mönster och sökte i förbifarten uppsnappa färgen
på Soto Maiors handskar och halsduk eller hvad
slag blomma han den dagen bar i knapphålet.
I »torget», Arsenalsgatan och Gustaf Adolfs
torg syntes Portugals sändebud oftast vid
vaktparadstiden, hvarefter han vid sextiden
uppenbarade sig på Hasselbacken, där han
sommartiden vanligen intog sin middag. Därefter gjorde
han sin rond genom manègen och det då
nyanlagda Tivoli och Victoriasalen. Om vintrarna
var Soto Maior en ifrig teaterbesökare, och i
entreakterna vändes allas blickar mot den lille
portugisen med hans blixtrande diamanter och
gyllne armband om de smala handlederna, —
ja, så vida han icke flydde från sina
beundrarinnor i salongen upp på scenen för att själf
beundra konstens unga prestinnor eller nedlägga
sitt offer för någon skön ballerinas fötter. Soto
Maior var nämligen, trots sina år, en varm
beundrare af könet, en riktig Don Juan, men
mycket ridderligare än sin namne och jag har
aldrig hört att någon Elvira gråtit för hans
skull.

En gång hände det honom dock en malheur.
Det var »Figaros bröllop» som gafs på operan,
publiken var fulltalig och konungen och hofvet
befann sig i kongl. logen, det var nämligen en
abonnementsdag. I andra akten skyndade Soto
Maior sig upp på scenen, i förbigående tagande
med sig en bukett, som vaktmästaren bevarat
åt honom i korridoren. Den skulle utgöra en
hyllningsgärd  åt en viss af de uppträdande.
Men som denna hade omklädsel, så väntade
den ifrige tillbedjaren på scenen, i tankar.
Emellertid blef scenen snart i ordning,
regissören sade sitt »plats» och ridån gick sakta
i höjden. Midt på scenen stod den lille
portugisiske ministern med sin stora bukett i handen
— publiken skrattade — kungen och hofvet
skrattade, Soto Maior snurrade rundt och skrek
slutligen förtviflad: »Le roi rit, je suis perdu!»
hvarefter han flög ut från scenen, utan att mer
visa sig i salongen den aftonen.

Med pressens representanter stod Soto Maior
på bästa fot och kände de flesta vid namn.
Med den älskvärde Knut Tersmeden var han
synnerlig vän. En middag, då Tersmeden
vandrar öfver Jakobs torg, ser han Soto Maior
tukta en »ligapojke med sin lilla svarta
ebenholtskåpp, så att denna går i stycken. Händelsen
var att pojken gått i hälarna på Soto Maior
och ropat »se på söta majorn»; detta förargade
ministern, det sydländska blodet kom i svallning
och därpå följde upptuktelsen. Tersmeden ville
kalla på en polis, men Soto Maior sade: »Nej,
ingen polis — jag straffa själf — fähund —
säga söta major — jag inte tåla — nu vara
allt bra — gå hem efter annan käpp — adjö
Tersmed!» — och så gick den lille energiske
mannen sin väg fram, som om intet passerat.

I många år bodde Soto Maior i huset n:o 1
Norrlandsgatan på nedra botten. Här hade han
en liten våning på fyra rum, elegant möblerad,
och på sista tiden hade han eget hushåll, hvilket
förestods af en hushållerska, och hans
uppassning sköttes för öfrigt af en gammal betjänt
vid namn Ericsson. När den populäre ministern
låg på sin dödsbädd uppvaktades han dagligen
af minnesgoda vänner med blommor, som han
så mycket älskat. Knut Tersmeden, som hvarje
dag gick och efterhörde hans tillstånd, medförde
ständigt friska rosor. En dag, det var tre
dagar före hans död, hade Tersmeden
presenterat honom en stor knippa hvita rosor, af
hvilkas doft den sjuke njöt i långa drag. Bäst
det var, kraflade Soto Maior sig ur sängen och
oklädd som han var, staplade han ut i salongen
och skref på ett kort med stora bokstäfver:
»Avec milles compliments et remerciments —
Soto Maior», De voro de sista ord han skref. —
Därpå ropade han: »Augusta ... trollpacka ...
mäster Ericsson» — bär genast till Nya
Allehanda — vän Tersmed». —

Tre dagar därefter var han död och hans
bortgång väckte verklig saknad i hufvudstaden.
Han blef svept i sin Maltheserriddaredräkt och
de praktfullaste rosor smyckade
blomsterälskarens stoft. Så fick den gamle originelle
sydländingen hvila i den svenska jorden, som han
lärt att älska som sitt andra fädernesland. Han
sade ofta ... »Jag tycka micke om Sverige —
godt folk — fått många vänner — älska vackra
flicka — aldrig resa därifrån — dö i Stockholm».

Han fick sin önskan uppfylld.

*

</chapter>

<chapter name="Ett parti écarté">
<h2>Ett parti écarté.</h2>

<b><big>D</big></b>et fanns ännu strax i början af 1870-talet
ett litet slutet kotteri af ganska framstående
män, hvilka en gång i veckan sammanträffade:
å Hôtel Rydberg för att där under skämt och
glam idka en lustig lek med de förföriska
»Bomans flickor», hvilka visserligen för en del
äro mycket lockande, men också kanske de
mest kostsamma att hafva närmare umgänge
med, och därtill äro de ofta nog falska som
hafsskum. Alla eller åtminstone de flesta af
deltagarne i denna lilla speljunta voro
visserligen också medlemmar af »Stora sällskapet»,
men man tyckte om att ibland draga sig i
skymundan, där man var mera för sig själf
och undgick en offentlig och besvärande
kontroll, som — i synnerhet under senare åren
visat sig högst obehaglig. I den lilla salongen
och de två tillhörande smårummen at gården,
var det tyst och stilla, och blefvo rösterna någon

gång högre stämda, så kunde de dock icke
tränga ut till offentligheten, och den gamle och
vane hofmästaren var allt för diskret att yppa
några hemligheter, så mycket hellre som hans
diskretion lönades rikligen och frikostigt.
Kotteriet var ganska fritt hopsatt, om man går
efter den sociala rangskalan. Här såg man
kaptenerna S. och L. — den förre son till en
af börsens matadorer på sin tid, och den senare
en af Djurgårdshjältarne från 1860, numera
gift och fideikommissarie. Vidare baron H-L.,
också stor fideikommissarie, med ett klingande
namn, hvars glans stod i zenit under
frihetstiden, så ett par bankirer af Juda stam, hvilka
kände sig smickrade af att få vara med i det
fina sällskapet och hvilka hade råd att icke se
så noga på några hundralappar eller kanske i
värsta fall en tusen dito. Så var där också en
glad skådespelare och sångare, sedermera
teaterdirektör, hvilken ägde sådana sällskapsgåfvor
och nöjsamma talanger, som särskildt gouteras
i glada herrkretsar. Han kunde sjunga roliga
visor, berätta på oefterhärmligt sätt anekdoter
— hvilka visserligen förut stått i skämtbladen,
men icke blefvo sämre för det — och därtill
var han hög frimurare, hvilket berättigade honom
att vara bland »finare folk» — så han ansågs
fullt presentabel. Och vid nachspielet spelade
han »första fiolen», då någon gång speldämonen
icke var den allenaherskande i sällskapet.
Dessutom ägde hvar och en af sällskapet att inbjuda
en eller två individer som tillfälliga deltagare i
den förfinade orgien, helst resande från
landsorten, af hvilka man väntade sig att kunna
»göra något» och hvilka man hoppades kunna
»plocka» på elegant sätt och i all vänskap.

Låtom oss nu en afton träda in i den lilla
eleganta våningen och betrakta de samlade
gästerna. Gardinerna äro nedfällda och till
yttermera visso hänga sammetsdraperierna i
slaka veck för fönsteröppningarne. Samtliga
kavaljerer sitta kring det stora ovala bordet i
salongen, hvilken äfven begagnas såsom matsal,
och på bordet skönjes lämningarna efter en
lukullisk supé. Skratt och skämt ljuda, och
allt emellanåt fuktar man läpparne med den
iskylda champagnen, under det att skådespelaren
sjunger sin bravurvisa »Ack, det är vackert
så!» hvilken mottages med jubel. De inbjudna,
en brukspatron från Bergslagen och en
stockholmsgrosshandlare synas förtjusta i samkvämet
och tyckas ha ofantligt roligt; de be att få
dricka med den rika och förnäma baron H.-L.,
hvilken med förströdd min sitter vid ändan af
bordet, det så kallade högsätet. Han höjer sitt
glas och hälsar gästerna med denna förnäma
arrogans som stundom anses anstå bärarna af
ett lysande namn. De öfriga synas röja någon
otålighet då den glade skådespelaren utropar:
»Men, mina herrar, tiden går och ingenting
utträttas — till <i>arbete</i>, än är natten ej förliden»,
— hvilket propos sätter nytt lif i sällskapets
domnade lifsandar. Och under det den muntre
skådespelaren, hvilken ämnar att försiktigt skaffa
sig en liten extra recett, gnolar melodien till
spelkupletterna i »Robert», intågar sällskapet i
smårummen, där maliognyspelborden
äro färdigdukade.

Det gäller blott »ett litet parti écarté» —
detta nobla, kittlande kortspel, där beräkning
och slump gå så vänligt hand i hand, att man
knappast i ögonblicket kan se hvilken makt
som är starkast förr än spelet är till ända.

Såväl baron H.-L. som kaptenerna S. och
L. äro durkdrifna spelare, som pröfvat sina
krafter vid alla utländska spelorter och de vilja
följaktligen ej veta af låg point. Snart valsa i
yrande dans först hundralappar och tusenkronor
samt därefter växlar och reverser på de glatta
spelborden. Spelets hetta stiger åt hufvudet,
snart blir språket mera rått och förlorar sin
eleganta polityr, ansikten och ögon flamma och
händerna slå allt hårdare i bordet.

Slutligen springer kapten L. upp och skriker:
— Jag spelar icke längre om papperslappar —
pengar eller värde skall det vara! — Kör! —
säger den lille brukspatronen, som är upphettad
af spelet och champagnen — jag sätter upp
mitt ekipage med två hästar, hvilket skall hämta
mig här klockan tre — tretusen kronor, passar
det? — Ja, vassera — det passar! ropar
kaptenen — och korten blandas och gifvas. Men
den gode brukspatronen har otur i kväll —
trots köp får han icke annat än hackor —
hvaremot kaptenen sitter med ess, kung och
dam. Brukspatronens ekipage har bytt ägare
och han ser litet snopen ut, ehuru kaptenen
erbjuder sig att köra honom hem. Så fortgår
spelet ännu någon timme — slutligen är klockan
tre och gästerna börja aflägsna sig.
Brukspatronen och kaptenen gå arm i arm utför
trapporna till det väntande ekipaget — numera
kaptenens — och brukspatronen uppmanar den
pälsbrämade kusken, — hvilken icke blifvit
bortspelt — att stiga ned. Kaptenen sitter upp
och så bär det i väg.

Brukspatronen tar den häpna kusken under
armen och så vandra de till fots till patronens
bostad under stilla funderingar öfver lifvets
växlingar.

Det är ingen fantasiskildring detta, utan
en verklighetsbild af hur det en gång i tiden
gick till i de stockholmskretsar där man roade
sig nattetid.

*

</chapter>

<chapter name="Ett gammalt “källarråd“">
<h2>Ett gammalt “källarråd“.</h2>

<b><big>M</big></b>ed den nya tiden har också försiggått en
märklig förändring i hufvudstadens källare och
värdshuslif. I midten af förra seklet och ända
in på sjuttiotalet funnos ännu kvar dessa enkla,
trefliga stamhåll, med granrisade golf, röda
jalusier och å disken karotter med små läckra
gaffelbitar, som jämte en liten svensk pärla
smakade så innerligt bra förmiddagsdags vid
tiotiden. Och i högsätet bakom disken satt
det gemytliga, hemvarma »källarrådet», som
alla kände och som kände alla, som ständigt
var vid godt humör och späckad med on dits
för dagen. Hvem af oss äldre minnes ej ännu
från sjuttiotalet »Drufvan» vid Vesterlånggatan,
»Tre remmare» vid Regeringsgatan med sin
»skrubb n:r 4» och »Hörnan» vid Jakobstorg!
Ack, det är minnen blott, visst icke sorgsna,
endast vemodiga. Vår nya tid blir allt fattigare
på typer. Såväl själfva de gamla stilfulla 
»krogarne» med sina druf- och lagerkransade
svängande bleckskyltar, som ock de gamla skinande
källarmästaretyperna försvinna alltmer. Nu ha
vi fått en massa guldkrogar, rikt smyckade
med speglar i alla vrår; en högförnäm stab af
uppassare, hvilka bedöma publiken efter
frikostigheten, och de enkla trefliga källarmästarne
ha förbytts i förnäma »direktörer», hvilka endast
uppenbara sig på sitt mahognybonade kontor.
Ja, nog är vår nya tid och vårt nya sekel
elegant, fint och förnämt och nog är det tillräckligt
<i>dyrt</i> — men roligare var det förr i världen!

En af de sista typerna af gamla tidens
»källarråd» — jag tror nästan att ingen sådan
finns kvar den dag som är — var den jovialiske
källarmästaren C. W. Brandström å Söder. I
början af sjuttiotalet fanns ännu den sekelgamla
»Björngårdskällaren» kvar, hvilken låg i hörnet
af Björngårdsgatan och S:t Paulsgatan, ett
rödmåladt trähus med hvita fönsterkarmar och
luckor och innanför fönstren de sedvanliga röda
jalusierna. Det hela påminde om en
stadskällare i någon af våra minsta småstäder. Inne
i »Björngården», som källaren kallades, rådde
hela dagen lif, från tidigt på morgonen till senan
kväll, och där var en publik, som sannerligen
icke »gick af för hackor». Därinne hade
storborgarne på Söder sitt tillhåll och det var
gubbar med gladt humör, goda »fall» och tjocka
plånböcker, bägge bröderna Bjurholm,
bryggaren Neumüller, tunnbindaremästaren Lundberg
och många fler — hvilka nu äro skuggor blott
och tysta för alltid — nej för katten! den <i>ene</i>
af bröderna Bjurholm lefver än och kan vittna
att den tiden fördes ett muntert lif på gamla
»Björngården», och de låga taken rungade vid
de muntra skratten och de högljudda och mustiga
skämten. Den icke minst muntra var det
skinande »källarrådet» själf, där han trippade från
bord till bord och slog sig ned än här och än
där, samt klingade och skålade med »samtliga
kärälskliga bröder». Förtäringen var på denna
tid särdeles enkel. Få förmiddagen inskränkte
den sig vanligen till ett par s. k. stenborgare,
som Brandström pånyttfödt från den
gustavianska tiden och som lefvat ett svagt lif ända
tills nu, då whiskygroggen utträngt alla andra
drycker. Dessutom förekom ibland på
»Björngården» ett ganska vildt portvinsdrickande och
då kunde det gå hett till. Det var vid ett sådant
tillfälle som bryggar Neumüller själf körde hem
sin kusk till sitt landställe som låg ute i
Brännkyrka. Förhållandet var att Neumüller kom
som vanligt till »Björngården» åkande i sitt
täckta ekipage, när regnet stod, som man säger,
som »spön i backen». Där inne voro gubbarna
samlade och portvinet började flöda, tiden gick
och stämningen blef allt gladare. Utanför
strömmade regnet. Ändtligen fann Neumüller tiden
vara inne att »köra åt landet», hvarför han tog
afsked af laget och gick. Jo bevars, vagn och
hästar stodo där helt beskedligt och dröpo af
regnvatten — men någon kusk syntes icke till.
— »Nå — tänkte Neumüller — mein knabe
du vara på krogen und supe dich ful — du
schall få trafve till landet — det schall göre
dich godt!» och därmed klättrade Neumüller upp
och körde i väg, svärjande öfver kusken.
Framkommen till landstället, öppnades kupédörren
inifrån och ut kröp — <i>kusken</i>, tackande sin
husbonde för god skjuts. Han hade sofvit som
ett godt barn hela vägen.

Ja, det finns många historier från gamla
»Björngården» under Brandströms tid och att
de just icke voro af det ledsamma slaget, därpå
må historien om gubben Neumüller utgöra ett
bevis. Den gamle Björngårdskällaren var för
gubben Brandström en verklig guldgrufva, ty
han var den tiden nästan ensam på Söder; där
fauns då endast »Pelikan», nu i Brunnsbacken,
men — så en dag såldes huset, det skulle rifvas
och i dess ställe uppfördes ett modärnt palats
på den gamla tomten med sina sekelgamla anor,
och då stod Brandström husvill och måste söka
sig om efter ny lokal. Han flyttade dock ej
särdeles långt, endast till Hornsgatan 50, där
en ny källare anlades under det blomstrande
namnet »Linnéa». Visserligen blef den såväl
till det yttre som inre af vida mer modärn snitt
än den gamla »Björngården», men själfva
»administrationen» förblef dock densamma, gästerna
voro de gamla och såväl »stenborgarne» som
surströmmingen om vintrarne spredo här sin
ljufliga doft vida omkring. »Linnéa» var under
seklets sista decennier en kär ort för alla gamla
söderbor och dessutom för alla de sjökaptener,
som här lågo i vinteride, trånande efter de
första vårfläktar som annonserade öppet vatten.

Gubben Brandström var på det nya stället
sig lik, han blef endast hvitare i peruken, under
det att ansiktet blef allt grannare kopparrödt
och magen allt trindare. De små pigga ögonen
tindrade så vänligt och logo så hjärtegodt och
aldrig var hans sinne slutet för armodets böner,
utan ständigt var han i spetsen för insamlingar
åt nödens barn och efterlämnar därför ett
vackert minne därborta på Söder, hvarest han
tillbringade nästan hela sitt lif.

På sommaren älskade han att bo ute i
skärgården med sin familj. Han hade sitt
Tusculum ute vid det vackra Stafsnäs och roligt
var när han om lördagsaftnarna kom, hvarvid
kanonerna dånade från en liten bergsknatte och
den enkla badortens gäster skrattande utbrusto:
»Se så, nu kom gubben Brandström!» Snart
sågs han omklädd, sedan han gjort sig af med
stadsdammet. Iklädd hvita pantalonger, blå
frack med blanka knappar och trekantig hatt
med guldgaloner, syntes den lille jovialiske
gubben drifva omkring, ej olik en borgmästare
i Skråköping, till förlustelse för sig själf och
andra. Nu är gubben Brandström borta. Han
gick ur tiden 1898. En gammal hedersman
var han.

*

</chapter>

<chapter name="Den historiske skräddaren">
<h2>Den historiske skräddaren.</h2>

<b><big>N</big></b>är jag sommaren 1881 fick min semester,
beslöt jag att använda den väl och ligga hela
tiden på landet, hvarför jag inackorderade mig
i Kulla socken, i en gård hörande under f. d.
statsminister Boströms ståtliga »herradöme»
Östanå i Roslagen. Belägenheten är, som de
flesta stockholmare känna, förtjusande, och
inackorderingen var bra. På samma ställe funnos
några flere stockholmare, men hvar och en
skötte sig själf, så man träffades endast vid
måltiderna. Bland andra befunno sig äfven där
ett gammalt gift par utan barn. De voro af
utländsk börd och kallades för <i>monsieur</i> och
<i>madame</i>. Mannen var omkring sjuttioårig med
distinguerade drag, som skvallrade om
sydländsk härkomst. Han var smärt och bar en
välfriserad peruk samt små färgade, vaxade
mustascher, han påminde närmast om en gammal
diplomat i disponibilitet. Han kallade sig Emile

Egér, rentier. <i>Madame</i> var en gammal fin
kvinna, med bleka drag, som vittnade om en
framfaren skönhet och på de fina, magra
fingrarna blänkte äfven i hvardagslag en mängd
briljantringar. Sins emellan talade det gamla
paret ständigt fransyska, fastän de båda godt
och fullständigt kunde svenska språket, hvilket
dock talades med en viss brytning, som var
mig bekant, ehuru jag ej kunde säga, på hvilket
språk de bröto.

Monsieur Egér var mycket talför och sökte
gärna sällskap. Snart öppnade han
företrädesvis sitt hjärta för mig, som icke hade annat att
göra än promenera och beundra den hänförande
naturen. Och han kunde berätta, vill jag lofva,
de mest vidunderliga historier, riktiga
münchausiader. Vi gjorde långa promenader och han
pratade i ett med sydländingens eld, och —
jag hörde leende på.

Han var född i södra Frankrike, sade han,
i detta undersköna land, som var riddareärans
och trubadurernas vagga. Han var enda barnet
och hans föräldrar dogo när han var tolf år
gammal. En elak onkel, som skulle blifva hans
förmyndare, tog honom då med sig till
Marseille och slängde honom ombord på ett skepp,
som skulle gå till Alexandria och vidare till
Cypern; här på skeppet skulle han utbildas till
sjöman. Men när de så kommo på höjden af
Elba, blefvo de öfverfallna af en marockansk
sjöröfvare, mord och plundring följde, och såväl
kaptenen som hela besättningen blefvo grymt
mördade med undantag af kaptenens unga fru
och unge Egér, hvilka skulle säljas till slafvar
i Afrika.

»De där utsikterna kände jag mig icke
belåten med», fortfor han »och en månljus natt
passade jag på, när jag gick fri på däck, att
kasta mig i hafvet och jag sam mot Elba. Jag
hade för öfrigt länge närt en önskan att se det
ställe, där den store Napoleon vistades under
sin första ölyckstid; jag sam på allt hvad tygen
höllo, men jag fann snart till min förfäran, att
jag hade efter mig icke mindre än <i>fem</i> stora
hajar, som tycktes ha utvalt mig till sitt byte.
Dock, nästan afsvimmad, nådde jag stranden
och då jag såg mig om, märkte jag att alla <i>sju</i>
hajarna, åter vände ut till hafs.

Jag upptogs af några beskedliga fiskare
och vistades hos dem en tid. Men så gick jag
åter till sjös i Genua och for sedan kring på
många haf och besökte de flesta länder. Men
när jag var en färdig man så ledsnade jag på sjön
och slog mig ned såsom affärsman i Berlin.
Här kom jag i intim beröring med diplomatiska
kåren, hvars medlemmar jag gjorde mången
viktig tjänst; och jag vann det anseende, att
jag genom rekommendationer fick anbud att
komina till kejsar Nikolaus i Petersburg. Nu
var min lycka gjord. Jag stod kejsaren mycket
<i>nära</i> och här samlade jag min en tid ganska
stora förmögenhet. Här gifte jag mig också
med madame. Men så bröt Krimkriget ut, och
så dog den store kejsar Nikolaus. Sedan hade
jag inte mer att göra i Petersburg, jag
realiserade min förmögenhet och bosatte mig i
Stockholm, där jag inköpte det stora huset n:r 108
Kungsbacken. Jag förde ett stort hus och såg
många af Stockholms celebriteter hos mig, bland
andra August Blanche och Lasse Hjerta, men
så sjönk min förmögenhet samman, jag måste
sälja huset, och för hvad som återstod af
kapitalet köpa en lifränta åt mig och madame.

Då italienska kriget började 1859 skyndade
jag åter till Frankrike för att erbjuda Napoleon,
min egen kejsare, min tjänst. Jag blef
utomordentligt väl emottagen och anstäld såsom tolk
hos marskalk Mac Mahon. Jag var med i slaget
vid Magenta, efter hvilket Mac Mahon blef
utnämnd till hertig. Aldrig glömmer jag
truppernas intåg i Paris, jag red vid Mac Mahons
sida. På Marsfältet hälsade kejsaren trupperna
och utdelade de nya fanorna. Där var uppförd
en estrad, och på den sutto kejsaren, Mac Mahon
och — jag. Då Frankrike ej längre behöfde
mina tjänster for jag åter till Stockholm och
har sedan lefvat här på gamla dagar, jag och
min charmanta gemål.

Ja, så där kunde monsieur Egér prata och
berätta i oändlighet, men han blef fasligt ond,
om man ibland drog på smilbandet eller gjorde
någon invändning ...

Min semester tog slut och jag for åter till
staden, ganska belåten med min sommar.

*

Strax efter min återkomst till staden träffade
jag en äldre stockholmare, för hvilken jag
berättade om min sommarvistelse och om min nya,
intressante bekantskap. Han skrattade och
frågade om jag aldrig förr hört talas om den
»historiske skräddaren Emil Egér?» — »Nej,
visst icke!» — »Egér var dansk till börden, men
hade lärt skräddaryrket i Paris — därefter hade
han öppnat egen affär i Berlin, så kommit till
Petersburg, där lyckats bli kejserlig
hofskräddare och samlat en betydlig förmögenhet —
hvarefter han slog sig ned i Stockholm. Här
lefde han i slutet af 50-talet ett högt lif, men
blef slutligen ruinerad. Allt det öfriga var de
vildaste fantasifoster, men på hvilka han numera
trodde själf. Den <i>nära</i> beröringen med kejsar
Nikolaus bestod däri, att han fick taga mått
till hans kläder, och så fick han namn af den
»historiske skräddaren».

Nu är det gamla originalet död för tio år
sedan.

*

</chapter>

<chapter name="”Snickarkrogen”">
<h2>”Snickarkrogen”.</h2>

<b><big>D</big></b>et var en solvarm, guldglittrande sommardag
i midten af 1870-talet, då jag med lätt sinne
och glad i hågen riktade mina steg mot
Riddarholmen, där jag ämnade följa med en båt ut
till landet. Jag var nämligen bjuden ut till
min chef, teaterdirektören Edvard Stjernström,
till det landställe, som han ägde och bebodde
och hvilket hette Vårby källa och som låg i
Huddinge socken en bit från Fittja.

Invid Riddarholmskajen låg den lilla nätta
och graciösa »Sjöfröken» och vinkade så
inbjudande, och så snart alla passagerare väl
voro ombord lade båten ut och dansade fram
öfver de glittrande Mälarböljorna, likt en ung
svan, som har brådtom att komma öfver de
stora vattnen, och i skydd af strändernas
hängbjörkar och vajande vass. Efter att ha passerat
en hel mängd bryggor kommo vi ändtligen
efter en och en half timmes färd fram till Vårby

brygga, där den jovialiske och glade
teaterdirektören och skådespelaren på det hjärtligaste
välkomnade sina gäster, ty det var flere på båten
som hade samma mål.

Vi fingo nu se oss omkring, efter att först
ha gjort vår reverens för Stjernströms älskvärda
familj, och vi sågo snart, att Vårby källa var
ett rent af förtjusande Tusculum, där natur och
konst förenat sig att skapa något enastående.
Till vänster ett stycke fram vid vägen ligger
det rymliga boningshuset med sina stora, dubbla
verandor, omgifvet på alla sidor af blommor
och växthus, och bakom, likaledes till vänster,
höjer sig en bergsplatå med slingrande trappor,
sprängda i själfva berget och dolda af rik
grönska, som gifver en pittoresk omväxling åt
det hela. Till höger framför villan gick en hög,
brant backe upp till stora Stockholmsvägen
och här vid sidan låg den mycket berömda
källan, Vårbys och Stjernströms stolthet,
hvarifrån en gång i tiden, i Karl Johans och Oscar
I:s dagar, det kristallklara vattnet hämtades för
slottets räkning.

Men Edvard Stjernström bjöd sina gäster
ej endast på en skön natur och den namnkunniga
källans klara pärlor, utan det frikostiga och
gästfria huset hade äfven den förträffligaste mat,
goda viner, den delikataste hembryggda punsch,
s. k. Vårby-punsch, och det hela kryddadt med
värdens spirituella konversation och intressanta
berättartalang. Dagen gick således fort och det
var med saknad gästerna lämnade det gästfria
hemmet för att återvända till staden. Jag blef
emellertid ombedd att stanna ett par dagar på
Vårby och det är hvad jag under dessa flyende
stunder af Stjernström inhämtade från forna
dagar jag här ber att få meddela.

Min gamle chef, som, oaktadt sin fetma,
var vid god vigör och mycket rörlig, var en
riktig »ottefågel» och bultade på min dörr kl.
5 på morgnarna. Vi skulle ut att gå och pimpla
vatten ur källan — men jag fann snart
morgonpromenaderna förtjusande och följde gärna med.
Gubben stannade ofta midt i backen och pekade
med sitt spanska rör och sade: »Är här inte
vackert och hur annorlunda ser det icke ut här
emot som det var på 1830-talet. Ni ska veta,
min unge vän, att det var ett annat lif den
tiden. Stället hette då »Snickarkrogen» och den
var ett mycket gouteradt utvärdshus där riktigt
förnämt folk höll till. Själfva norra delen af
det gamla värdshuset är kvar i min villa,
uppförd på samma plats och med fasaden åt samma
håll, som förr i tiden. I de stora rummen en
trappa upp fördes då ett gladt lif och serveringen
sköttes af förtjusande Blekingsflickor, i
bindmössor och sina hemlandsdräkter, af hvilka mer
än en gjorde lysande partier, hvaremot andra
åter gingo under i hvirfveln. Och gästerna
bestodo mest af diplomatiska kårens medlemmar,
unga och gamla adelsmän och gardesofficerare,
brukspatroner och  grossörer — med ett ord:
af folk som ville och hade råd att roa sig. I
synnerhet var »Snickarkrogen» mycket besökt
vintertiden, ty det var den här präktiga backen
som lockade till kälkbacksåkning. En bättre
fanns icke känd på den tiden och så hade man
ju krogen bredvid, där man blef försedd med
brylå, med sexor och där nöjet vanligen slutade
med bal efteråt. Bland de trägnaste kunderna
i slutet af 1830-talet voro då Österrikes minister,
den lättsinnige, chevalereske grefve Woyna, den
underbart vackre magyaren, furst Esterhazy,
alla damers förtjusning, rik som en nabob och
slösaktig som få. Det var han, som, då han
vid en högtidlig mässa i härvarande katolska
kapell fann att han hade glömt sin börs och
ej hade ett guldmynt att lägga i håfven, i stället
ryckte en diamantknapp ur sin dolma och kastade
dit. — Vidare hörde till sällskapet ryske 
ministern, baron von Krüdener, en man känd i
världen för sina öfverdådigt vackra hästar —
och för sin sköna, charmanta gemål, och många
fler, som förtjänte antecknas i ställets historia,
ty »Snickarkrogen» hade, trots sitt simpla namn,
lysande och glada minnen.»

»Och nu, till sist», fortsatte Stjernström,
»vill jag berätta något som angår mig själf —
ett gladt minne från vintern 1839. Hvem skulle
den tiden kunnat tro — och jag allra minst —
att jag skulle komma att äga och bebo det
ställe, där den tiden »Snickarkrogen» låg. Jag
var den tiden skådespelare vid den kungliga
teatern, och om det äfven ansågs som en stor
heder att tillhöra denna konstinstitution med
sina lysande anor, så skola gudarna veta, att
icke var det något fett brödstycke. Ofta nog
kunde den tidens unga aktörer sakna
middagsslanten, oaktadt tiderna då voro sådana, att
man kunde intaga en god och passabel middag
för ett pris af tjugu eller tjugufyra skillingar —
men hvad hjälpte det, när intet mynt förekom
i kassan och krediten var stängd. Därför slet
man ofta en hund — och fick nöja sig med
ett bröd och litet mjölk, om man kunde
åstadkomma det.

Döm då om de ungas fröjd och
hänryckning, när en vacker vinterdag den då själf unga,
strålande och hjärtegoda guds ängeln Emelie
Högqvist inbjöd sina jämnåriga kamrater på
en slädfärd till »Snickarkrogen» för att där åka
kälkbacke. De inbjudna voro, förutom jag, lilla
Mina Fundin, Anna Ström, den vackre och
kvicke tjufpojken Gustaf Sundberg och ännu
några andra ungdomar, hvilkas namn jag nu
icke erinrar mig. Det föll ingen in att vidare
reflektera öfver denna Emelie Högkvists
frikostighet. Hon var älskad af alla, bedårande
som hon var och med ett skimmer af en rent
af himmelsk godhet, som låg utbredt öfver hela
hennes väsen. Själf var hon strålande glad,
när hon, insvept i sin eleganta, skinnfodrade
pelis, i första släden vid sidan af Gustaf
Sundberg ilade fram öfver gatorna. Vi andra följde
efter i slädar och så togs vägen genom
Hornstull och vidare fram till Fittja gästgifvaregård.
Därifrån gingo vi den korta vägen till
värdshuset, där präktiga kälkar funnos att hyra, och
snart var åkningen i full gång under skämt
och höga »hallå!» Jag minns ännu i ålderns
höst, hur strålande glad och lycklig lilla Emelie
var och jublande som en lärka en sommardag,
under det snön yrde om oss här i backen.
Och hvad den varma brylån och den läckra
supéen sedan smakade oss ungdomar! Det
hela afslutades med en liten dansfest däruppe
i stora salen, som är föga förändrad sedan
den tiden.

Den leker än i minnet, denna glada fest i
forna dagar!» Stjernström nickade leende och
bekräftande — och så styrde vi åter utför den
branta backen och gjorde på nytt en afstickare
till källan för att tömma en sista »styrkedryck».

Edvard Stjernström, den energiske och
talangfulle teaterchefen, gick ur tiden 1877.
Jag har återgifvit det hufvudsakligaste af hvad
han berättade om lifvet på den gamla
»Snickarkrogen» i forna dagar.

*

</chapter>

<chapter name="UR DAGBOKEN">
<h1>UR DAGBOKEN.</h1>

</chapter>
<chapter name="När Stockholmarne gjorde uppror 1864">
<h2>När Stockholmarne gjorde uppror
1864.</h2>

<b><big>D</big></b>et var, som sagdt, i mars år 1864. Kriget
mellan Tyskland och Österrike å ena sidan och
det lilla Danmark å den andra bröt ut, och de
båda stora, stolta kungsörnarne ville tillskansa
sig hvar sin lilla kramsfågel som läckerbit.

Skandinavismen stod då ännu i sitt flor,
och vi här i Sverige, och i synnerhet i
hufvudstaden, gjorde allt hvad göras kunde för att få
dess vågor att gå högre. Jag har aldrig kunnat
med skandinavismen, ty ha några passat på
att nafsa oss i bakbenen, när vi varit upptagna
i örlig med vår östra granne, så har det varit
danskar och norrmän.

Men därmed må nu vara hur som helst.
Det var i mars 1864, och kriget var utbrutet.
Svenskarne skulle hjälpa sina vänner danskarne
— det hade Karl XV lofvat sin vän Fredrik
VII, som dock dog, så att han slapp vara med,

— och Manderström, vårt lands dåvarande
utrikesminister, skulle vidare handlägga saken.
Men Manderström synes, af allt att döma, ha
varit en förbåldt klok man, som tyckte att
Sverige egentligen icke hade med »Polens
affärer» att skaffa, utan gärna kunde hålla sig i
skinnet. Hur det verkligen förhöll sig med den
saken kommer väl en gång i dagen, när de
Manderströmska papperen, som förvaras i
Carolina Rediviva i Upsala, öppnas. <footnote>Det är redan så godt som bevisad sak att
inblandningen omintetgjordes ej så mycket genom Manderströms,
som genom andra konseljmedlemmars, i främsta rummet
De Geers och Gripenstedts bestämda uppträdande.</footnote>

När man är ung, när man är sexton år,
bryr man sig icke om politik. Man kan
entusiasmeras af en stor och skön idé, men man
reflekterar icke synnerligen eller grundligt öfver
räckvidden och innebörden af densamma — man
smekes mera af den tilltalande form, den
ikläder sig.

Tidningarnes kartescheld den tiden, de
politiska mötenas ljungande tal — allt sådant
där följde jag icke med. Jag hade andra
intressen. Jag gick på teatrarna om aftnarna,
när jag så hafva kunde, och nöjde mig med
en biljett på fjärde radens sida å kungl. operan.

Detta nöje hade jag äfven bestått mig den
första söndagen i mars 1864 och hade njutit
af Oskar Arnoldsons härliga »Fra Diavolo».
Med Aubers smältande toner ännu i örat, kom
jag ned på Gustaf Adolfs torg i snöslasket.

Jag ämnade vända min kosa åt Söder, där
jag bodde, då jag fick se en stor
människomassa komma tågande öfver Norrbro. I spetsen
bars en stor röd näsduk på en käpp. Allt under
ett ohyggligt skrän.

Det var någonting för mig! Paris —
revolution — barrikader — marseljäsen — hurra!
Det klack till i ynglingahjärtat och jag var
ögonblickligen med. Torget var fullt af folk,
som med hurrarop hälsade Bergsundsarbetarne,
ty det var de som kommo tågande öfver
Norrbro. Det myllrade af människor öfverallt och
ett oljud fördes, så det slog lock för öronen.
Polisen gick våldsamt till väga, battongerna
hamrade flitigt ryggtaflorna, och slutligen kom
också Lifgardet till häst och bidrog att hålla
ordningen vid makt. Men hvarken officerare
eller manskap lade fingrarne emellan, utan
använde chambrièrerna med stor fermeté.

För min del anser jag att polismästaren
Wallenberg var den, som gjorde susen med sin
beryktade vattensprutning. Wallenberg har
mycket klandrats och fått bära smälek ända till
sin död för denna sin å de bråklystna
stockholmarne använda kallvattenkur. Men vid moget
eftertänkande tror jag att åtgärden framstår
såsom ganska berömvärd. Vatten är vid dylika
tillfällen mera afkylande än krut och bly, och
en liten snufva kureras lättare än skottsår och
sabelhugg. För resten får man trösta sig med
den gamla frågan: »Hvad hade min son på
galejan att göra?»

Jag var som sagdt också med, gubevars
— med öfverallt! Jag var med vid hörnet af
Fredsgatan och Gustaf Adolfs torg och stod
bredvid polismästare Wallenberg, som lugn
stod och utdelade order. Jag fick nöjet att se,
när författaren Herman Bjursten kom ut i Hotell
Rydbergs portal och, något rörd af drufvans
safter, höll ett ljungande tal för frihet och
människorätt. Wallenberg lyssnade en stund,
men så sade han kärft at mannen vid
sprutslangen:

»Ge' Bjursten en skvätt, så tiger han väl
medan han sväljer.»

Ordern följdes ögonblickligt. Bjursten fick
vattenstrålen midt i ansiktet. Talaren blef stum,
— frihetsglädjen var afsvalnad. Vatten var
egentligen icke Bjurstens svaga sida.

Och så där framme vid Operakällaren. Där
inne höllos tal för Danmark, för den nordiska
enheten, för friheten, för kriget och för gud
vet allt, och ju mer man skrek desto
godmodigare och mer hjärtevarm blef publiken. Värst
skrek den gamle rabulisten Johan Gabriel Carlén,
och då han slutligen kom ut på torget, flög
han på sin gamle vän och Par Bricollbroder
polismästare Wallenberg, samt kallade denne
för en siciliansk sbirr, som ville bura in svenska
folket i djäfvulska blykammare.

Wallenberg log och ropade till en
närstående polisman:

»Konstapel, led hem kunglig sektern till
frun».

Nu blef det annan låt. Carléns anletsdrag
förändrades, han blef blek, föll på knä i
snöslasket och bad med ynklig stämma:

»Nej, snälla, goda, söta bror Wallenberg
... låt mig vara <i>fri</i> ... för guds skull!»

Nå, Carlén fick förbli fri.

Emellertid spredo sig upploppets svallvågor
nästan öfver hela det centrala Stockholm, men
icke tror jag att någon i själ och hjärta tog det på
fullt allvar. På Arsenalsgatan upp emot
Blasieholmstorg var stockning och här hurrades
väldeliga. Man hade nyss varit och gifvit
glasmästaren sysselsättning och förtjänst, i det man
slagit ut rutorna hos utrikesministern
Manderström och i Adelsvärdska huset, nuvarande
Frimurarlogen, och man var således morsk.

Men vatten var det godt om, och på sådant
bjöd Wallenberg med stor frikostighet. Hela
sjöar sändes öfver de tätt flockade, hojtande
och tjutande folkmassorna, och ju fler
»kallsupar» de fingo desto svagare blef skränet.

Jag hade krupit in i portalen till huset
n:r 2 D vid Arsenalsgatan, f. d. Hornska huset,
och trodde mig lugn där. Men så sökte några
fler tillflykt där och då var saken skämd.
Polisen vid brandposten satte strålen rakt in i
portöppningen och det var endast att taga emot
duschen. Hu, vi vände ryggen till, men det
kändes som piskrapp och man kände hur vattnet
genomträngde kläderna och sipprade ned efter
ryggen. Men var vattnet kylande, så fick man
»hetvägg» efteråt.

En afdelning konstaplar rusade fram, för
att med battonger »rensa» gatan. De hamrade
äfven på oss i porten och drefvo oss därifrån.
Nu hade jag fått nog, tyckte jag, och ville hem
— men det gick ej. Jag bodde långt uppe på
Söder och blef drifven af polisen ner på
Luntmakaregatan på Norrmalm. Det fanns ingen
reson i galenskapen.

Hem kom jag dock på morgonkvisten.

En lustig historia lär ha passerat litet
tidigare på natten. Några herrar, uppretade af
polisens framfart, hade fått tag i en
poliskonstapel och lyftat honom på säkra armar
öfver barrièren å Norrbro, hållit honom öfver
den brusande strömmen, samt tvingat honom
att läsa bönen:

<poem>»Gud som hafver barnen kär,
se till mig, som liten är.»</poem>

Det sades ha varit »Långa Palmen», då
notarie i öfverståthållareembetet, som hittat på
detta mustiga skämt.

I dagarne tre varade »upproret»,
efterräkningar följde väl för en hel del, men för dem,
som lefva nu och voro med, förefaller nog det
hela som en munter fars.

*

</chapter>

<chapter name="Gamle Sven Klinga">
<h2>Gamle Sven Klinga.</h2>

<b><big>D</big></b>et var i ungdomens soliga dagar. Jag var
en ung karl på hela tolf år och skulle för första
gången ut i vida världen. Min mor hade
nämligen inackorderat sin »bråkstake» i ett
presthus på landet, i Hubba socken i Västmanland,
en mil från Vesterås. Kyrkoherden var ung,
ganska kunskapsrik och därtill mild, men höll
allvarsamt efter sina inackorderingar; — vi
blefvo efter kort tid flere kamrater, alla
stockholmspojkar, hvilka behöfde komma bort från de
alltför efterlåtna hemmen och lära sig »mores»
under en strängare färla.

Men hvad vi mådde skönt här i den friska
naturen, och hvad hela lefnadssättet gjorde
pojkarne godt! Aptit hade vi och det fastän
läckerheterna endast bestodo af
ärtmjölspannkaka, välling, gröt och slarfsylta; allt gick med,
så till sist voro vi fyrkantiga i ansiktet af
välmåga. Och så att rasa ikring i bygden och i

gårdarna, där vi alltid voro välkomna! Prestens
rika bibliotek slukades, isynnerhet de historiska
böckerna om krig och örlig, som ju alltid
intressera pojkar, och när vi så fingo höra, att
på prestgårdens ägor bodde en gammal soldat,
en veteran från sista krigets dagar, så gåfvo vi
oss ingen ro förr än vi fått göra denne
märkesmans bekantskap. Och den var lätt nog gjord.
Gamle Sven Klinga hette han och vi sågo honom
att börja med i kyrkan, där han om
söndagarne tjänstgjorde som orgeltrampare, hvarvid
han med fördel och kraft använde sitt träben.
Sedan vi vid kyrkan bekantat oss med denna
hedersgubbe, beslöto vi oss att söka upp honom
i hans hem. Han bebodde en liten grå,
mossbelupen stuga, som låg i en däld på
prestgårdsägorna, och hvilken blifvit upplåten åt
gubben på lifstid. Till följd af ställets
belägenhet kallades det i socknen för »Klingas i
gropen» i motsats till den rika bondgården, som
låg midt emot, hvilken hette »Persons på
höjden».

Gamle Klinga höll emellertid sin enkla
boning ovanligt fin och fejad, friska löf doftade
och golfvet var rent och sopadt. Som värd var
han i våra ögon rent af ståtlig där han stod
rak, trots sina sjuttio år, med de goda ögonen
som logo under de buskiga ögonbrynen och
det hvita skägget, som föll ned i vågor öfver
det breda bröstet. Vi framställde vår önskan
att få höra något från krigets dagar och 
gubben log i det han satte sig vid det stora
fällbordet.

»Ja, vet ni, kära gossar, det är just inte
mycket att berätta! — Man har mycket roligare
af att läsa därom i historieböcker. En gammal
knekt vet ej af de stora händelserna, han får
bara marschera och slita en hund, samt gå dit
befälet pekar. Men mycket får han nog se och
höra och kan i sin enfald då och då skapa sig
en egen mening. Vi märkte snart att Karl Johan
ville skona sina svenskar och därför höll han
sig mest i reserven, där det osade mindre hett.
Men ibland måste vi med i leken och då kunde
man få se att svenskarne icke vansläktats från
forna dagar. Både vid Dennewitz och Leipzig
var jag i elden, och när vi ändtligen stormade
staden tog en kanonkula bort mitt ena ben och
där låg jag arm och förolyckad på slagfältet,
tänkande på hvad det skulle bli af mig stackars
krympling. Jag önskade att få dö, men Gud ville
det icke, jag togs upp och fördes till lasarettet
och till sist fördes jag hem och fick mitt träben
på kronans bekostnad, mitt riktiga ben hade
jag tillsammans med så många andras lämnat
på den tyska jorden. Så blef jag afskrifven af
rullorna, och till sist fick jag min pension, åtta
riksdaler banko om året, samt min medalj. Men
icke ersätter det just mitt gamla starka ben.
Hm! ja inte är det lönt klaga, och människorna
ha varit goda mot mig — så Gud fröjde alla!
Många stora och stolta herrar har jag sett i
mina dagar, både Adlercreutz, Döbeln och
Sköldebrand — men aldrig glömmer jag
kronprinsen själf, när han kom sprängande i spetsen
för sin stab, — vi förstodo ej hvad han skrek
på sin utländska, men vi förstodo den ljungande
blicken och den sade: »Framåt, stå på er pojkar!»
— Det var lätt begripligt.

Så berättade gamle Klinga sina få minnen
från stridens dagar. Han hörde icke till dem
som förstodo att »brodera ut» saken. Men vi
ungdomar lyssnade begärligt ändå till den
enkla sagan och betraktade med vördnad
mannen som varit med i kulregnet och klädt blodig
skjorta för fosterlandet.

Ofta kom gubben stultande fram till
prestgården, och då blef han alltid väl förplägad af
unga prestmor och med fröjd hälsad af oss, ty
han medförde ibland ett par pilbågar eller andra
krigiska vapen af egen tillverkning.

Ofta klagade Klinga, att han var så ensam
i sin stuga och hade ingen kvinnlig hjälp, om
sjukdom tillstötte på ålderns dagar. Man
började slutligen skämta med veteranen och
påstod att han gick i giftastankarne, — men
gamle Klinga förblef lugn.

Men så en dag var fattigauktion utlyst af
kommunalstyrelsen — och nu infann sig Klinga
bland spekulanterna. Bland dem som skulle
»säljas» var också en liten fader- och moderlös
flicka om åtta år, pigg och ljushårig, och vid
henne stannade Klingas bud — femtio riksdaler
riksgäld. — Synbart glad följde lilla Anna, så
hette hon, vid gubbens hand till dennes lilla
stuga i gropen, och nu började gubben få nytt
lif. Lilla Anna var en rask unge och lärde sig
snart att både städa och koka och såg med
barnslig tillgifvenhet om den gamle, som blef
hennes stöd under den första uppväxttiden. Vi
ungar besökte nu ännu oftare Klinga för att
leka med Anna lill', under det gubben satt och
såg leende på barnens glädje.

Så gingo åren.

*

Det var en vacker augustiafton 1870. Jag
var en ung man som redan med vemod såg
barndomens dagar bakom mig. För tillfället
satt jag på en soffa i Kungsträdgården och
lyssnade till musiken från Blanchs kafé. Förbi
mig strömmade folket i spridda led. Jag fäste
mig vid en ung kvinna som flera gånger
passerat förbi mig och särskildt betraktade mig. Jag
såg nog att hon tillhörde dessa skymningens
stackars vilsekomna barn, på hvilka isynnerhet
de stora städerna äro så rika. Nu kom hon
tillbaka och gick rätt till soffan där jag satt
samt tog plats bredvid mig. Nu talade hon till
mig och nämnde mig vid förnamn och frågade
om jag ej kände igen henne? Jag såg upp och
skakade på hufvudet. — »Minns ni inte Anna
i gropen, hos gubben Klinga?» — »Hvad, är
det Anna? — frågade jag häpen och minnet
af barndomen tände ögonblickligt sitt bloss för
min syn. Hon besparade mig sorgen att fråga,
hon talade själf. Gubben Klinga var död vid
80 års ålder, sedan kom Anna ut i socknen
och tjänade. Så råkade hon i olycka med unge
Per på höjden, hvilken öfvergaf henne, så kom
hon till Stockholm och — ja — se'n gick det
som det gick. — Hon var nu inskrifven bland
de fallna och upprättelse fanns icke ... Det fick
också vara ... Nu reste hon sig för att gå och
jag såg ett skimmer i hennes ögon — var det
kanhända minnet af den gamle hedersmannen
Klinga och hans lilla grå stuga som vaknade?

Jag räckte henne handen och sade endast
i det jag tryckte den:

»Stackars Anna!» — Och så gick hon åter
ut i folkvimlet bland skuggorna.

*

</chapter>

<chapter name="Ett hemskt teaterminne">
<h2>Ett hemskt teaterminne</h2>

<b><big>D</big></b>et var den 4 april 1877. På k. operan gafs
på aftonen Meyerbeers glänsande opera »Robert
af Normandie», hvilken alltid lockade den för
lättfattlig musik intresserade publiken och gaf
teatern ett välbehöfligt godt hus; så ock denna
afton. Rollbesättningen i operan var så
förträfflig den kunde blifva under denna
glansperiod. Sålunda sjöng Arnoldson »Robert» och
Willman »Bertrand» samt fru Stenhammar
Alice. Det var, med få ord det bästa som
kunde presteras och fullt jämförligt med hvad
som vid dylika tillfällen bjöds på utländska
operascener.

Stämningen i salongen var också den bästa
och publiken applåderade sina gunstlingar och
inropade dem akt efter akt. Uppe på scenen
var det som vanligt på en operakväll. Man
trängde sig om hvarandra bakom kulisserna,
eller också samlade man sig i foyererna i små 
kotterier, språkande och skämtande som
scenens glada barn för sed hafva. Jag, som ej
hade tjänstgöring den aftonen, befann mig
ömsom på scenen — i entreakterna — ömsom
— under spelet — på parkettens vänstra sida
under raden, där man såg mycket bra och
dessutom hade lätt att komma ut.

Nu, under den långa mellanakten mellan
tredje och fjärde, var jag naturligtvis uppe i
artistfoyern, ty här samlades hela baletten, som
skulle uppträda i den hemska fjärde akten, och
som ung man fann jag det naturligtvis roligt att
se de unga graciösa danserskorna på nära håll.
Vår opera har ofta klandrats för att äga en
ballett, allt för fattig på skönheter, och det kan
nog vara sant, men nog måste medges, att
undantag funnos och finns. Hufvudsaken för
Therpsicores konst är icke utseendet, utan gracen
och smidigheten och när vi tänka på gångna
tider och hvad som i den vägen funnits, så
kunna vi känna oss ganska stolta, då vi erinra
oss namnen Amanda Forsberg, Mia Westberg,
fru Lund och fröken Paulson och ännu flere.

Här i foyern, där nu alla samlades i sina
lätta och luftiga kostymer af idel flor och 
tarlatan och för öfrigt blott den köttfärgade
silkestrikåen, spänd om de ungdomliga formerna,
kunde man ha tillfälle att beundra mycket af
naturens mästerverk. Glada och leende äro de
flesta af dem, ögonen stråla och tänderna glänsa.
De erbjuda en intagande anblick där de ila 

öfver salens golf, hand i hand, gående på
tåspetsarna för att pröfva sin styrka och
uthållighet. En praktblomma i denna fagra krans af
rosor är en ung flicka, som bär namnet Fiken
Dahl. Hon har en fin, smidig figur, som
uppbär ett hufvud med rena drag och oskuldsfulla
ögon, ur hvilka glädjen strålar. Fiken Dahl är
omtyckt af alla inom hela teatern för sitt blida
sätt och vänliga sinnelag. Hon är sin moders
enda stöd, hvilken hitintills varit hennes enda
kärlek.

Men regissörens klocka ringer och alla
skynda ned på scenen för att intaga sina platser.
Jag återvänder till min plats på parkett. Så
går ridån upp och visar Emil Rogbergs präktiga 
dekoration, föreställande graftrappan i det
gamla nunneklostret. Ett blåaktigt hemskt sken
hvilar öfver grafhvalfvet med alla dess sarkofager 
och grafvar. Det är onödigt att här scen
för scen skildra akten, som de flesta af läsarna
väl känna förut. Bertrand infinner sig och
uppmanar abedissan att med alla förförelsekonster 
förmå Robert att bryta den förtrollade
mistelgrenen. Abedissan uppväcker de döda,
grafvarna öppna sig och ut träda de aflidna
abedissorna och nunnorna. De afkasta sina hvita
dok och börja en yrande dans. Så kommer
Robert, och nunnorna täfla om att tjusa honom
med sin kärlek och sina konster. Slutligen slår
klosterkloekan, tiden för andarna att återvända
till sina kalla boningar är inne. Djäflar inkomma 

från alla sidor och under vild dans piska de
nunnorna med brinnande bloss — allt blir en
sannskyldig häfdans — — — — Men hvad
är det? ... Det går ett mångstämmigt rop genom
salongen ... eld! ... en flicka i lågor! — man
har redan märkt det på scenen, alla ... hela
baletten har flytt ut i kulisserna ... under skri
af förskräckelse ... men ensam på scenen hvirflar
den arma — det är lilla Fiken Dahl, — kring
i lågor, som slicka och afkläda hela hennes
varelse.

Den förste som rusar till är gasmästar
Siverts som söker kasta öfver henne en rock,
men undanskuffas af korvaktmästaren Fredriksson. 
Nu störtar maskinmästaren Lindström,
som setat på parkett, upp på scenen, han lyckas
få omkull flickan och rullar henne ett par hvarf.
Allt hvad nu är berättadt drog kanske en half
minut. Emellertid hade ingen tänkt på ridån
under den förskräckelse som rådde. Nu emellertid 
gick den ned och skilde publiken från fasorna
på scenen.

Läkaren, doktor Svanberg, infann sig
ögonblickligen i foyern, dit man fört den olyckliga,
men han kunde föga göra. Den arma flickan
var förfärligt bränd, öfver hela kroppen, slamsor
af trikoten sutto i de öppna brännsåren, håret 
var alldeles afbrändt och läpparna hoptorkade.
Men lilla Dahl lefde ännu och från henne utgick
en förtviflans sakta jämmer. Kring henne stod
hela teaterns personal, gråtande och klagande, 

men ur stånd att lindra kvalen. Slutligen kom
en rekvirerad täckt sjukbår och den olyckliga
affördes till Serafimerlasarettet, där hon
vårdades till följande dag, då hon afled.

I salongen var en förfärlig uppståndelse,
damerna svimmade och herrarne kommenterade
olyckan. De allra flesta afvaktade icke operans
slut, utan aflägsnade sig. Emellertid gick operan
till slut, fast under en helt naturlig tryckt
stämning. Några dagar därefter bäddades
kvarlefvorna af lilla Fiken Dahl ned i jordens sköte,
höljda af en skörd af hvita rosor, fagra och
oskuldsfulla, som hon själf varit i lifvet.

Inför ett sådant öde frågar man sig
omotståndligt: <i>Hvarför?</i>

*

</chapter>

<chapter name="På jakt efter en fästmö">
<h2>På jakt efter en fästmö.</h2>

<b><big>H</big></b>an satt vid skrifbordet, med pannan lutad i
handen och blicken dystert hvilande på siffrorna
i den framför honom uppslagna
räkenskapsboken. De svarta talen dansade omkring för
hans ögon och i hans hjärna, och snart tyckte
han att allt blef svart omkring honom. Dagen
miste sitt ljus och af tankarna återstod blott
en enda: skulle det verkligen nu vara slut?

Och ändå var han ej en stor köpman, som
misslyckats i sina affärskombinationer, det var
ej så kolossala summor, som voro ritade i boken
i fruktansvärd följd. Nej bevars, luta vi oss
fram och se öfver hans axel, finna vi blott en
lång följd af tresiffriga tal med bredvid stående
anteckning: »den fjärde, den sjunde, den tolfte»
o. s. v. Det är endast små tremånadersväxlar
och amorteringslån, men till följd af mängden
med ständiga, dagliga omsättningsbekymmer.
Han känner att snaran blir allt trängre.


»Förbannelse!» ropar han, rusar upp och
går fram och tillbaka i den lilla dubletten och
stannar slutligen framför spegeln, där han noga
mönstrar sitt ansikte, granskar och ordnar det
blonda håret, blottar de hvita tandraderna och
sträcker ut armarna, så att bröstet vidgas.
Ansiktsuttrycket blir mera själfbelåtet och han
säger sakta:

»Jag tycker dock att detta allt dock är
värdt <i>något</i>.»

*

Medan han står och beundrar sig själf,
vilja vi litet närmare se på hans förhållanden.
Ville Sten är stockholmare, utgick tidigt från
ett fattigt föräldrahem, fick ringa uppfostran,
men med ett vackert utseende, ett i sitt slag
vinnande sätt och en liflig tunga öppnades
världens portar för honom — åtminstone på
glänt. Han hade försökt litet af hvarje, varit
i handel, tänkt bli artist, och för närvarande
kallade han sig agent, och han gjorde verkligen
några små affärer i whisky och cigarrer. En
hufvudsak var att skickligt lotsa sig fram till
dess Fortuna i ett gunstigt ögonblick skulle
räcka honom handen. Hela hans existens
berodde af hans jakt efter fina och inflytelserika
bekantskaper, och denna jakt var ett
herkules-arbete. Ingen fick undgå honom, alla kände
han. Han var tjänstaktigheten, uppoffringen
själf. Han förde en fullständig förteckning öfver
alla sina bekantas födelse- och namnsdagar och
försummade sig aldrig. Till damerna sände
han de näpnaste buketter, erbjöd sig att stå i
kö till operapremièrerna och tog af sina egna
pengar till »förköpet». Han lönades med
bjudningar till middagar och supéer. Han
arrangerade sällskapsspektakler, tablåer,
sommarutflykter och slädpartier och uti allt satte Ville
Sten lif i spelet.

Han släpade verkligen ut sig, men när
natten kom, låg han utan sömn och stirrade
framför sig. Då räknade han kolumnerna: »i
morgon omsättning ... i öfvermorgon likaså —
tre ... femhundra» — och så slumrade han
oroligt in. Och när morgonen kom, började
jakten; då söktes de förmögnare och anseddare
vännerna »för att få det ärade namnet på
obetydligheten». Ville hade sitt system, det gick
i tur och ordning, ty att komma ständigt
tillbaka till en och samma person dugde ej.

Men åren gingo, han var trettio år, nu
hade slutsumman växt honom öfver hufvudet,
och ännu hade Fortuna icke visat sig. Det
hade blifvit en fix idé hos honom att lyckan
skulle komma öfver honom i form af ett
guldregn ur ett par kvinnohänder. Och hvad
kvinnorna beträffar, voro de så vänliga mot honom.
De skrattade åt all hans älskvärdhet, och då
han försökte att vara öm, skrattade de ännu
mer. Nej, han hade icke rätta tonen; bakom
de elegant fadda orden låg något kallt och
bakslugt; det kom ej från hjärtat och gick icke
dit. Den finbildade kvinnan förnam icke själens
rena silfverklang i orden, hon sökte fåfängt
intelligensens adel under den ganska vackra
ytan. Det giek inte. Han hade blifvit festernas
clown, en vanlig sällskapsapa.

Ville kände nederlaget, men han tänkte:
»nog finns det väl rika giftaslystna kvinnor
någonstädes! Om jag skulle skrifva en riktigt
'stilig' friareannons!» Sagdt och gjordt! Ville
skref:

»En ung, intelligent man önskar till
följeslagerska genom lifvet en ädel kvinna med
förmögenhet. Han är fattig, men med energi
och kraft att skapa sig en framtid, om blott
vägen något jämnas för honom och han kan
få njuta lyckan i ett fridfullt hem. På ålder
fästes mindre afseende än på hjärtats godhet.
Allt skämt undanbedes. Svar etc.»

Det var dagar af oro och väntan, men
snart ingingo några svar. De flesta voro dock
uppenbart skämt. Men ett fäste Villes
uppmärksamhet. Det var skrifvet med en elegant piktur
och af allvarligt innehåll: »Det vore möjligt att
personlig bekantskap kunde inledas, men man
borde förstå att en bättre dam ej förr än hon
genom brefväxling lärt känna personen, kan
inlåta sig på några möten. Hon ägde en större,
själfständig förmögenhet, men bad nu om
fullständiga upplysningar jämte fotografi. Hon
skulle af brefvets innehåll döma mannen.
Tystlåtenhet utlofvades.»

Nu voro goda råd dyra. Skulle han våga
blotta sig? Men brefvet lät uppriktigt. Att
våga är att vinna! Han satte sig ned att svara.
Det var ett kinkigt göra, men hur det var, så
gick det. När han genomläst brefvet, blef han
riktigt förtjust i sig själf. Han utvalde sin
bästa fotografi och afsände alltsammans.

Svaret lät ej vänta på sig. Man hade gladt
sig åt den manliga tonen i brefvet och ville
våga ett möte. Platsen skulle blifva vid Linnés
staty precis klockan 2 följande söndags middag.
Igenkänningstecken för honom skulle vara en
pappersrulle, och hon skulle draga upp en
näsduk med blå bårder ur sin klädningsficka.

»Vivat! Var det verkligen sant? Hon
skulle komma! Haha! hvad kvinnorna ändå
äro dumma!»

Söndagen kom. Elegant som en kunglig
kammarjunkare, med pappersrulle af finaste
velin i hand, skyndar Ville mot Linnéparken,
där barnen leka under jubel och barnvagnarna
rassla på de finkrattade sidogångarne.

Ville är förargad öfver att det är så mycket
folk och att mötesplatsen icke valdes mera
afsides. Han vankar af och an och slutligen slår
han sig ned på en soffa, där han har fri utsikt
åt alla håll. Där kommer en dam och styr
kurs rätt på honom. Elegant är hon — men
det var ett troll att se ut! Gud vare lof —
det bar förbi! Men se där — aj, så förargligt,
där nalkas ett ungt, nygift par, som Ville träffat
i några familjer! De skämta, skratta och hviska,
såsom kära bruka. Lyckligtvis tyckas de icke
märka Ville, där han sitter med sin
pappersrulle, oaktadt deras blickar hastigt flugit öfver
hela raden af säten. Nu äro de rätt framför
honom. Den unga frun för hastigt handen till
fickan och drar till hälften upp sin näsduk
under ett kväfdt skratt. Ville bleknar, han biter
sig i läppen, han vill skrika, men måste lugna
sig tills det unga paret är borta. Då rusar
han upp och gnisslar fram: »Satan! Jag är
lurad, jag är förlöjligad!»

Skämtet var kanske grymt, men
sällskapslifvets charlataner behöfva ett straff. Det unga
paret hade under skämt och löje svarat på
annonsen. Då de fingo se, hvem annonsören
var, ville de ge honom en läxa att en annan
gång ej underskatta den bildade kvinnans takt
och finkänsla.

*

Det var efter utståendet af alla dessa
vedervärdigheter vi lämnade Ville framför sin spegel,
beundrande sig själf. Plötstigt stannade han,
slog sig för pannan och ropade:

»Kors, sådant nöt jag är! Jag glömde ju
tjocka slaktarfrun oeh hennes rödfnasiga dotter,
som jämnt hängde efter mig i Norrtelje i somras.
Hon lär vara rik, har två stenhus! Fort en
adresskalender — jag gör genast visit.»

Den där visiten var till sina vidare följder
särdeles viktig för Ville. Efter ett par månader
var allt klart. Ville fick tjocka fru Rundlund
till svärmor och den rödfnasiga trettiosexåriga
Beata till fru och fick åtminstone del i räntorna
af de båda stenhusen. Men Ville kände sig
lugn först när prästen bakom kullerstolarna
sagt »amen». Då drog han en lång suck och
hviskade för sig själf:

»Räddad!»

*

</chapter>

<chapter name="Roddarmadammer">
<h2>Roddarmadammer.</h2>

<b><big>D</big></b>et var i »den gamla goda tiden», som det
ju heter, eller närmare sagdt, på femtio-talet
då Stockholm ännu hvad yttre habitus beträffar
hade ett obestridligt småstadsmässigt tycke.
Ännu i slutet på femtiotalet voro
Stockholmsgatorna förskräckliga att trafikera med sina
små kullerstenar och sina gropar och utgjorde
en verklig tortyr för alla som hade ömma fötter.
Jag vet blott en stad som nu kan jämföras med
forna dagars Stockholm i fråga om gator och
det är Visby.

Hvad kommunikationerna i öfrigt beträffar,
så lämnade de ofantligt mycket öfrigt att önska.
På de knaggliga gatorna rullade fram en och
annan klumpig droska, körd af en kusk som
var trasig och illa klädd och därtill merendels
berusad, hvarför det var riskabelt att anförtro
sig åt honom. Hvad sjöförbindelserna mellan
de olika stadsdelarna och de närmaste 
omgifningarna angår, så förmedlades de egentligen
endast af roddbåtar, med sina besättningar af
gamla duktiga, men argsinta madammer, om
hvilka historier ännu lefva och icke så snart
dö bort. Deras stora oformliga båtar,
rymmande ända till en trettio personer, gingo mellan
staden och söder, till Karlberg, mellan
Bomslupstrappan och Djurgården, mellan
Räntmästaretrappan och Danviken o. s. v. Den första
konkurrens som uppstod med roddbåtarna och
deras madammer, var då vefbåtarna, förda af
dalkullor, inrättades i midten af 1840-talet. De
slogo genast an på allmänheten, ty först och
främst voro båtarne mycket proprare och
framdrefvos betydligt raskare, och vidare voro
»kullorna» i sina trefliga hemlandsdräkter mycket
angenämare att ha att göra med, än de
grofkorniga och ovettiga roddarmadammerna. Men
det dröjde ej länge, förr än det utbröt öppet
krig mellan de båda flottiljerna och deras
besättningar, och sjödrabbningarna utkämpades
helst i trånga passager såsom t. ex. i
Karlbergskanalen. Hela skurar af ovett haglade då från
roddbåtens »madammer» öfver vefbåtens
rödkindade »kullor», hvilka besvarade
karteschelden på sitt lugna och småkvicka sätt, hvilket
endast ökade harmen hos de förra. Att vara
med och åhöra sådana »meningsskiften», var
sannerligen icke angenämt, isynnerhet icke för
damerna, hvilka sökte gömma sina rodnande
ansikten bakom parasollen. Och icke var det
stort lönt för en kavaljer att söka nedtysta
furierna, ty då fick han strax »sin varma mat»
serverad.

Men tiden skred obevekligt framåt. Jag
tror det var 1857 som de första ångbåtarne
Ägir och Ran började trafikera Djurgården.
Dessa, ganska stora för en så liten trade, lade
till vid Beckholmen, hvarifrån passagerarne
fingo taga sig fram till sin »lustgård». Det
var nog litet krångligt, men stockholmarne
voro stolta öfver sina båda ångbåtar och allt
mera sjönko roddbåtarna i deras aktning. I
början af 1860-talet fingo våra små ångslupar
mera fart och snart växte deras antal till en
hel flottilj. Sen var det ej lönt för madammerna
att konkurrera längre. De öfverallt framilande
»små odjuren» höllo ofta i början på att gå
öfver de gamla träpråmarna och förgäfves var
det som de väderbitna madammerna grälade
och svuro, så att molntapparna kunnat ramla
ned vid deras anatemer öfver nya tiders
dumma påhitt.

Stackars madammer! De ansågo sig såsom
offer för civilisationen och det vore de ju ock.
De hade ju under årtionden släpat ut sig på
roddarbänken för sexstyfrar och treskillingar
banko och nu skulle äfven denna lilla förtjänst
tagas ifrån dem. Men deras minne lefver, som
sagdt, i många roliga historier och anekdoter.
En gång hade ett par båtlag vid
Bomslupstrappan kommit i strid med hvarandra. 
Okvädinsord haglade, och folk stannade på kajen
för att åse kalabaliken. Strax bredvid de
stridande befann sig en ung sjömanspojke,
sysselsatt att tjära sitt fartyg. Han lät emellertid
den långa tjärborsten hvila, för att höra på
grälet. Slutligen steg förbittringen hos en af
gummorna till den grad, att hon bad sin
motpart kyssa sig — ja, <i>hvar</i> vill jag låta osagdt.
Samtidigt drog hon för bättre verkans skull
upp sina kjolar. Nu passade sjömansgossen
på med tjärborsten och gaf gumman en ordentlig
tjärkyss midt i hennes aktergalljon, med den
effekt att striden afstannade under en sista
långrandig svordom, ackompagnerad af åskådarnas
högljudda munterhet.

Än i dag, när någon större örlogsman
från främmande land ligger på Stockholms ström,
kan man få se en och annan af de gamla
roddbåtarna vid bryggorna, väntande på att få föra
ut passagerare till det främmande fartyget, men
båtarnes rodderskor äro af ett helt annat släkte
än förr, det är en ny generation, mer human
och välvillig än den gamla. Den gamla typen
är för alltid borta. Den hör till det Stockholm
som gått.

*

</chapter>

<chapter name="När “Ulfåsamarschen“ komponerades">
<h2>När “Ulfåsamarschen“ komponerades.</h2>

<b><big>D</big></b>et var visst hösten år 1865, om jag minnes
rätt, som »Bröllopet på Ulfåsa», Frans 
Hedbergs mästerliga och fosterländska skådespel,
uppfördes för första gången i Stockholm. Ryktet
hade redan spridt sig långt dess förinnan om
att i stycket skulle uppträda alla våra förnämsta
skådespelare och skådespelerskor, bland andra
fruarna Hvasser och Swartz, samt hrr
Dahlqvist, Elmlund och Kinmansson m. fl. Man
repeterade ifrigt. Och stor omsorg och kostnad
ägnades åt det storslagna styckets
iordningsställande och vackra uppsättning.

Frans Hedberg var då ung och själf
särdeles öm om sitt skötebarn och önskade
naturligtvis allt så stämningsfullt som möjligt.
Sålunda fann han med skäl, att till bröllopståget
i tredje akten borde vara musik i någon
passande medeltidsstil — det skulle betydligt höja 
effekten. Hedberg vidtalade den talangfulle
August Söderman, att han skulle åtaga sig
värfvet att skrifva musiken, och alla visste, att
den då både skulle bli originell och snillrik;
men Söderman, ofta butter och kärf, ville alls
icke vara med om saken — han tyckte »att
Bengt Lagman och Sigrid den fagra mycket
väl kunde blifva gifta utan musik och lika
lyckliga för det». — Hans vägran var oumkullrunklig, 
ehuru teaterdirektionen förenade sina
böner med författaren.

Så en vacker vårdag enades Frans Hedberg,
Aug. Söderman och dekorationsmålaren Fritz
Ahlgrenson om att man skulle taga en vagn
och fara ut och äta middag på Stallmästaregården. 
Sagdt och gjordt. Man gaf sig åstad
under strålande vårhimmel och med lika
strålande humör. Under vägen sökte Hedberg,
understödd af den lefnadsglade Ahlgrenson, att
ytterligare öfvertala Söderman att ändra sitt
beslut. Men denne endast rynkade ögonbrynen
och skakade på hufvudet.

Då man anlände till det gamla välkända
värdshuset, bestäldes en god middag i ett rum
en trappa upp, där man skulle få vara ostörd.
Middagen kom och befanns vara förträfflig,
stämningen var glad och skämtet flödade.
Slutligen steg man upp från bordet och tände sina
cigarrer och slog sig ned igen för att låta
maten smälta. Men Söderman stälde sig vid
fönstret och började trumma på rutan, först 
sakta och så hårdare, i takt, en egendomlig
rytm, som härmade pukans dån på afstånd ...
Snart voro alla tio fingrarna med och rytmen
blef allt kraftigare utpräglad. Hedberg och
Ahlgrenson sutto stilla och lyssnade, under det
de sågo på hvarandra. Slutligen vände Söderman 
sig om, gick fram till det uppslagna pianot,
satte sig ned och spelade det samma han förut
markerat på fönsterrutan, men nu fullständigt,
med den rikaste färg och karaktär. Därpå
vände han sig om på stolen, såg på Hedberg
och sade leende: — Hm, är du nöjd med det
så här, bror Hedberg? — Hedberg sprang upp
och omfamnade den snillrike kompositören, som
lugnt tillade:

»När vi komma hem skall jag skrifva ut
marschen och sedan återstår blott att
instrumentera den, så är det färdigt.»

Sålunda kom »Ulfåsa-marschen» till, denna
musik som väl skall lefva lika länge som själfva
skådespelet. Denna musik som hänförde icke
blott vid dess första uppförande, utan sedan
under årtionden spelats af hvarje musikkapell
öfver hela landet och ljudit från orglarna vid
de stora kyrkbrudbröllopen på landsbygden,

Hvarför den blifvit så populär är väl därför
att den är så <i>äkta svensk,</i> det är toner ur
själfva <i>folkets själ.</i>

*

</chapter>

<chapter name="En opera-maskerad för 33 år sedan">
<h2>En opera-maskerad för 33 år sedan.</h2>

<b><big>D</big></b>et var år 1867, som Sveriges riksdag beslutat
nedsätta teaterns statsanslag från sjuttiofem
tusen till sextio tusen kronor. Denna
minskning gjorde ett ännu större deficit i teaterns
tillgångar, hvilka visade en tillräckligt stor brist
förut, hvilken månad efter månad måste täckas
med tillfälliga lån. Konung Karl, som ständigt
fick släppa till medel, var ej heller belåten och
uppmanade hofmarskalken och teaterchefen herr
af Edholm att finna något medel att fylla bristen
— bäst han gitte.

Nu voro goda råd dyra. Herr af Edholm
sammankallade sina trogna, herrar Hwasser,
Wijkander och Dumrath, och bad dem säga
sin mening om ett sätt att förstärka den
utarmade teaterkassan, på det man åtminstone
för tillfället måtte få en hjälp. Dumrath, alltid
uppfinningsrik, föreslog att man skulle anordna
en maskeradbal — en riktigt elegant sådan, i

hvilken hela den högre societeten kunde
deltaga, och efter åtskilliga invändningar rörande
<i>konstens</i> höghet och möjliga missljud från
pressens sida, beslöts att man skulle våga
försöket.

Scen och salong anordnades i ett nu till
en enda stor balsalong, den stora förstugan åt
Gustaf Adolfs torg inreddes till kapprum och
hufvudentrén leddes genom den kungliga logen
ned i salongen. I foyerna blef buffeter och
inne på barnteatern samt å operakällaren skulle
man supera. När allt var färdigt erbjöd det
hela en verkligt praktfull anblick i sin strålande
belysning. Hvad biljettförsäljningen beträffar
hade man anordnat så, att inga biljetter finge
säljas åt den förstkommande, utan en hvar
skulle antecknas på kansliet, med uppgifvande
af namn och samhällsställning. Priset sattes
så högt som 15 kronor för herre och tio kronor
för dam, men icke för ty voro listorna
fulltecknade på två dagar och visade en bländande
samling ur de främsta klasserna, allt ifrån
hofvet, ned till grosshandelsvärlden och våra
yngsta gardeslöjtnanter. Balen skulle afdansas
fettisdagen, och så var allt klart.

Men under mellantiden var pressen
ingalunda stum. Den anföll dagligen
teaterdirektionen med skarpa skott. Pressen bar konstens
fana högt och tyckte att det var en skandal att
kungl. teatern skulle konkurrera med De la
Croix och gubben Wallmark, och de som värst
fingo sitta emellan var herr af Edholm och
Karl XV. Man sade att någon maskerad ej
förekommit å operan sedan den 16 mars 1792,
då Ankarströms skott fälde en af Sveriges
störste konungar, och att man af pietet för det
minnet ej på nytt borde införa det bruket, utan
fortfarande låta teatern vara ett
sånggudinnornas tempel och inte en vanlig fröjdlokal.

Men det var naturligtvis för sent att ändra,
och fettisdagen kom.

Redan tidigt strålade operafasaden i rikaste
belysning och Gustaf Adolfs torg var fylldt af
ekipager, som aflämnade sina balgäster. Uppför
trapporna, genom rika växtdekorationer,
strömmade masker i granna dyrbara kostymer,
herrarna dock för det mesta i frackdräkt, men här och
där såg man dock en båld riddare, en trubadur
eller ock en enkel men treflig bonde i sin
hemortsdräkt eller ock en glad pjerrot. Alla teaterns
sujetter och äfven dess ungdomar hade fribiljett,
men voro uppmanade att vara kostymerade för
att sätta lif i taflan — hvilket ock efterkoms.
Sålunda var Joh. Jolin kostymerad som
värmlandsbonde och Viktor Dahlgren som
småländing och utförde sina roller på ett
oefterhärmligt sätt.

Snart ljöd musiken och sedan den första
svenska stelheten var bortblåst, befann sig balen
i full gång, fastän det låg en viss förnäm sordin
öfver den ystra glädjen, ty publiken var
verkligen utvald denna gång. Man visste ju äfven
att både konungen, drottningen och prins
August maskerade befunno sig bland gästerna.
Sålunda visste vi, teaterfolk, att klädloger voro
ordnade såväl för kung Karl som prins August
och att båda under aftonen ombytte kostym
väl en fem, sex gånger. Karl XV uppträdde
bland annat i en sotares skepnad och prins
August som trollkarl.

Emellertid fortgick dansen med lif och lust
och däremellan sköttes konversationen och det
glada karnevalskämtet på bästa sätt. Det var
nu som skådespelerskan Gurli Åberg, klädd
som zigenerska, kom fram till herr af Edholm,
som var omaskerad, tryckte något i hand och
sade: »det <i>var</i> du, det <i>är</i> du, och det <i>blir</i> du!»
Då teaterchefen öppnade handen låg däri en
<i>hasselnöt</i>.

Gustaf Fredrikson hade en god del af
aftonen på diskret sätt förföljt en mask, utklädd
som pepparkaksgumma och som på armen
hade en korg med dylika kakor. Slutligen
stötte de samman och gumman räckte korgen,
bjudande sina pepparkakor. Fredrikson tog
en och åt samt sade leende och med en djup
bugning: »Sådana här goda kakor har jag ätit
på Ulriksdal, kanske receptet är därifrån?»
Gumman skyndade att blanda sig i mängden
— det var drottning Lovisa.

Men så småningom försvann den eleganta
världen och snart återstod endast
ungdomsskarorna, hvilka pokulerade här och där i
bersåerna samt vid champagnesupéerna nere
på Operakällaren, där det gick hett till ända
in på småtimmarna; och att här gick helt
oförbehållsamt till, är ju ganska naturligt. Den
tidens unga adelsjunkrar och fina grosshandlare
kände icke några konventionella band, när
vinet steg dem åt hufvudet.

Det sista jag mins af aftonens fest var när
jag för att gå hem passerade den redan
halfmörka scenen. Jag fick där se en liten gubbe,
stående midt i salongen, vaggande som en
pendel på sina kobenta fortkomstledamöter.
Det var gamle Vilhelm Nyfors. Jag frågade:
»Hur står det till, farbror!» — »Bra, min
gosse, men ser du — st-od ja-ag icke så säkert
mot väg-gen, så tril-la jag i-kull!»

»Vill farbror jag skall hjälpa?» »Dra' du
för tusan eller gå-å och lä-ägg dig.» — »Det
är just hvad jag tänker göra» — sa' jag och
lämnade Nyfors åt sitt öde.

*

Ja, det var i korthet den första
operamaskeraden på nittonde århundradet och den
följdes af några flera. Teaterdirektionen hade
»blodat tand» och den tyckte att en 10 eller
15 tusen icke voro dumma att få för så godt
pris. Men de följande maskeraderna urartade
småningom till fullständiga »muffbaler» och
ingen bättre familj kunde ens tänka på att vara
med. Mycken smälek rönte teaterdirektionen
och detta nog med rätta, och snart vid
åttiotalets början upphörde maskeraderna af sig
själfva, efter att ha satt en icke obetydlig fläck
på herr af Edholms teaterregemente.

*

</chapter>

<chapter name="Stockholms källare för 50 år sedan">
<h2>Stockholms källare för 50 år sedan.</h2>

<b><big>O</big></b>m än våra blåbandister och goodtemplare slå
sig för sina bröst och påstå att vi svenskar och
isynnerhet vi hufvudstadsbor supa så förfärligt,
så är det dock ett faktum, att tillfälle därtill
gifves mycket mindre nu än för exempelvis jämt
femtio år sedan.

Det är nog sant, att på våra nuvarande
»guldkrogar» och varietéer det kan gå ganska
»hett till», men den stora massan af
allmänheten har dock icke så rika tillfällen att lätt och
rikligt njuta af drufvans safter som förr i
världen. Det ha våra lagstiftare satt ett stort P
för — och väl är nog det.

Det ligger just framför mig en lista,
uppgjord af Öfverståthållareämbetet den 24 augusti
1S49, hvaraf framgår att Stockholm då ägde
icke mindre än 524 vanliga krogar eller så
kallade »tracteursställen», där brännvin och

andra destillerade drycker utskänktes. Oj, oj,
hvad det måste ha supits!

Nu för tiden äger Stoekholm, oaktadt sin
enorma tillväxt, icke mer än omkring 90 krogar,
hvilka arbeta under de mest stränga
ordningsregler.

Af vinskänkar, de egentliga källarne med
fullt ordnad mathållning, samt vinhandlare, hos
hvilka dock den tiden fick säljas ända ned till
ett kvarter punsch, konjak och vin, funnos vid
samma tid burskap utfärdade för 85 personer.

Det är just till några af dessa gamla källare,
vi här vilja hålla oss, så mycket hellre som de
äldre bland oss ännu minnas en och annan af
dem, eftersom de ej alla försvunno förr än i
slutet af 60- och i början af 70-talet.

Det låg en viss gammaldags kälkborgerlig
trefnad öfver dessa »lokus», som förlänade dem
ett visst tilldragande behag. Man trifdes i dem
och mådde godt utan öfverflöd, och
»florshufvan», man där fick, bars med jämnmod hem
till »gumman», där den snart bortblåstes af
sparlakansläxans friska munväder.

Låtom oss i andanom göra en titt in på
några af de förnämsta och mest kända af dessa
gamla ärevördiga ställen, som säkert väcka
angenäma minnen.

Om vi skulle börja med <i>Börskällaren</i>. Den
låg, som än i dag, i Börsen, hade samma
ingång som nu från Börsgränden och har föga
skiftat gestalt. Till vänster låg den lilla 
matsalen, som nu har försvunnit, och till höger de
två små schweitzerirummen, hvilka ännu finnas
kvar och i hvilka än i dag börsens matadorer
slinka in och få sig en »pinne portvin». I
matsalen, där för femtio år sedan mest endast
frukost och kvällsvard serverades, residerade
bakom den lilla disken källarmästaren <i>Lars Mobach,</i>
en toujour gubbe med tämligen trind mage och
glesnadt hår, öfvervakande själf serveringen —
en gammal god sed hos den tidens källarmästare.
Det fanns inga »hofmästare» den tiden. Mobach
var vän och bror med halfva Börsen och
omtyckt för såväl sin redbarhet som för sitt
gemytliga sätt.

Hålla vi oss tillsvidare i staden inom
broarna, så kunna vi gå ned till källaren <i>Dufvan</i>
i hörnet af Stora Gråmunkegränden och
Västerlånggatan. Här höllo handlandena vid nämnda
gata till och dessutom en liten fast stam af unge
ämbetsmän i verken.

De två små rummen till vänster erbjödo en
hemtreflig, men ytterst enkel anblick. Fönstren
täcktes af röda jalousier och golfvet var
öfverströdt med sågspån och doftande granriskvistar,
så som man än i dag får se på våra
bolagskrogar. På disken stodo alltid en mängd små
karotter, öfvertäckta af ståltrådshufvar — för
flugornas skull — och här kunde gästerna välja
hvad som smakade dem, en bit stekt laxrygg,
inlagd ål, köttbullar eller kallt refbensbjäll. Det
fanns goda saker på det flitigt frekventerade
stället, och värden, <i>Frans Ludvig Brinck,</i> var
outtröttlig att förorda det bästa. Själf sprang
han mellan borden och serverade, biträdd af
sina kyparpojkar i blå förkläden, hvilka voro
artiga och uppmärksamma, utan att uppmuntras
med drickspengar, hvilket icke brukades af annat
än af gamla rika stamkunder, och då vid jul
och midsommar. »Dufvan» är död för många
år sedan och stenbilden öfver porten lär finnas
på Nordiska museet.

Vid Myntgatan 1, där nu Svanströms
pappersaffär är belägen, låg <i>Sveriges Vapen,</i>
som den tiden innehades af <i>Per Adolf
Hellander</i>. Här höllo Öfverståthållareämbetets herrar
och det högre polisbefälet till. I våningen en
trappa upp brukade den tiden ett sällskap
kalladt »Sångens vänner» samlas en gång i veckan,
och det sällskapet räknade flere af
hufvudstadens bästa röster bland sina medlemmar. Men
enkelheten i trakteringen var lika, en bål punsch
och en sexa till en riksdaler riksgäld — se
där allt.

<i>Skomakarekällaren</i> i n:r 6 Slottsbacken
innehades af <i>Edvard Svensson,</i> och här gick
ofta om aftnarna mera högtidligt till, då
Skomakareämbetet hade sina sammankomster eller
sina små »speljuntor», men för öfrigt var
källaren ett ställe, där man åt billigt och bra,
liksom på de flesta håll den tiden. Jag har just
framför mig en räkning från Sveriges Vapen,
som — ehuru den förblef obetald — kan ge en
liten föreställning om prisen den tiden:

<table r>
<td><tab><td 2 l>Smör, ost, rädisor o. brännvin för 4 <td>à <td r>12 <td c>sk. <td r>1 <td c>riks.
<td><td 2 l>Fyra biffstekar med potatis <td>» <td>12 <td c>» <td>1 <td c>»
<td><td 2 l>2 helb. öl <td>» <td>6 <td c>» <td>12 <td c>»
<td><td 1 l>1 » portvin <td 2>à 1 riks. <td>24 <td c>» <td r>1: <td c>24
<td><td 2 l>4 pinnar därtill <td>à <td>6 <td c>» <td>24 <td c>sk.
<td><td 2 l>4 kaffe <td>» <td>6 <td c>» <td>24 <td c>»
<td><td 1 l>4 konjak <td><tab> <td>» <td>8 <td c>» <td>32 <td c>»
<td 6 r>Riksd. 5: <td>20 <td c>sk.
</table>

Och lika billigt var det nästan öfverallt.

På Lilla Nygatan 10 låg <i>Norges Vapen,</i> som
innehades af <i>Bernhard Oskar Engdahl</i>. Det
var ett gammalt oeh bra ställe, hvilket hade
sin särskilda märkvärdighet däri att Emilie
Högqvists bror, skådespelaren oeh den store
slarfven Jean Högqvist, en tid där var kypare.

Den gamla politiska källaren <i>Freden</i> vid
Österlånggatan oeh Järntorget innehades den
tiden af <i>Anders Thunström</i>. Här höll efter
gammal tradition under riksdagen bondeståndet till
i de små rummen en trappa upp, under det att
där nere i den granrissmyckade stora salen
bankens och tullens herrar intogo sina frukostar,
då tiden så tillät.

Det är nog säkert att vi springa ifrån några
källare, när vi begifva oss öfver slussen till
Söder, men jag tror icke att de äro så särdeles
märkliga.

På Söder ha vi då — icke Pelikan, ty den
hade då ej ännu fått det namnet — men <i>Henrik</i>
<i>Oskar Gyllenpalms</i> frekventerade källare i
Bryggareämbetets hus n:r 4 Brunnsbacken.
Här lefdes på en vida större fot än i staden
den tiden och här serverades beställda middagar
samt dessutom stora bröllop och begrafningar.
Källaren disponerade också en för den tiden
magnifik festvåning.

I n:r 4 vid Södermalmstorg låg källaren
af samma namn, som för femtio år sedan
innehades af <i>Erik Josef Blag</i>. Det var ett muntert
»lokus», och det var i denna lokal det stora
militärslagsmålet på 1840-talet försiggick,
hvilket slutade ute på torget, där omsider hela
högvakten deltog i detsamma med lif och lust.

Slutligen hade vi <i>Björngårdskällaren</i> vid
gatan af samma namn, kanske en af Stockholms
originellaste källare. Pittoreskt belägen var den
med sin lilla trädgård och sin originelle värd,
»gubben Brandström», far till nu aflidne
innehafvaren af källaren Linnéa. Det var »gubben
Brandström», som lär ha uppfunnit eller
återinfördt de s. k. stenborgarne med ty åtföljande
kryddskorpa och svagdricka. Här på
<i>Björngårdskällaren</i> höllo småborgarne till, bryggare
och tunnbindare, och här lär ha gått hett till
i »den gamla goda tiden».

Och nu taga vi ett skutt öfver till Norrmalm.

<i>Operakällaren</i> fanns förstås redan då och
innehades af <i>Tjulander,</i> men den var då ej ett
första klassens matställe som nu. Det var helt
andra seder och fordringar då. Till »Opris»
gick man på förmiddagarne och aftnarna för att
få sig en »bit» och en sup, möjligen ett par
glas vin eller några stenborgare, och om aftnarna
för att dricka mahognifärgade toddar och höra
huru »aktörerna spelte däruppe». Här träffade
man Stockholms kvicka karlar och ibland äfven
landets snillen, och hade man ingen personlig
bekantskap bland dem — så kunde man ju
alltid höra på. Och det var nog så roligt det.

Alldeles i närheten låg »<i>Hörnan</i>», Jakobs
torg n:r 1, hvilken innehades at <i>Johan Vilhelm
Engdahl</i>. I dess små krypin dvaldes ungefär
samma publik som på Operakällaren. Rummen
voro så små, att när i en senare tid Karl Johan
Uddman och hans tjocka bror, sockerbagarn,
sutto därinne, var det icke möjligt för någon
annan att komma in.

<i>Kastenhofskällaren</i> fanns den tiden äfven,
men låg där nu Hotel Rydberg reser sin stolta
fasad åt torget. Men den måste då ha sjungit
på sista versen och publiken trifdes ej. Det
var också otrefliga gäster i »våningen inunder»,
nämligen tjufvar och bofvar, ty där var
ransakningshäkte.

Men gamla <i>Tre Remmare</i> n:r 47
Regeringsgatan frodades i all sin enkla, minnesrika glans.
Den innehades då af <i>Herman Julius Gelin,</i>
hvilken här gjorde så goda aflärer, att han blef en
rik man, något ganska ovanligt i det yrket den
tiden. Isynnerhet lär »skrubben n:r 4» varit
upptagen af små kotterier hvarje afton året om

Den tiden fanns det också en stor och
förnäm restaurant i <i>Hotell Brunkeberg,</i> hvilken
innehades af <i>Karl Johan Morell</i>. Den var ett
tillhåll för officerare, som där intogo sin
middagar, för öfrigt var den äfven afsedd för större
tillställningar.

Dessutom funnos ännu väl ett tiotal
restauranter på Norrmalm, men de voro måhända af
mindre betydenhet, hvarför vi förbigå dem.
Det gamla Ladugårdslandet var däremot
styfmoderligt behandladt, ty där funnos den tiden
ytterst få. Publiken drog sig den tiden, liksom
nu från det stora, eleganta Östermalm, hellre
ned åt centrum.

Når vi så till sist tänka på alla utvärdshus
som den tiden funnos — Franska värdshuset,
Blå porten, Norrbacka, Hagalund,
Stallmästargården, Lidingöbro, Surbrunn, Snickarkrogen,
Nacka, Liljeholmen — så finna vi att
sannerligen det borde ha gått någon nöd på våra
förfäder. Nog fanns det öfverflöd på både mat
och dryck, om äfven i enklare form och — till
billigare pris. Det fanns inga guldkrogar —
och det hade måhända sitt stora behag, på
samma gång man bestämdt hade minst lika
roligt som nu.

*

</chapter>

<chapter name="Mitt första skådespel">
<h2>Mitt första skådespel.</h2>

<b><big>F</big></b>ärgskimrande, drömuppfyllda ungdom!
Härliga tid, då man är sexton år, då fantasien
målar framtiden i idel guldglans, då intet synes
svårt och omöjligt, och intet mål för högt att
icke kunna hinnas. Denna härliga, fantasifyllda
tid är helt visst den skönaste i en människas
lif och förmår ännu i ålderns höst, då vårt hår
börjat gråna och lifvets missräkningar lagt sin
isskorpa kring sinnet, att locka fram ett mildt
leende på våra läppar och väcka till lif en
solstråle, ehuru matt, i vårt öga, som påminner
om vår ungdoms maj med alla dess späda
vårblomster.

Hur mycket stort och skönt och ideelt ha
vi icke litet hvar af oss drömt vid denna ålder!
Hvem skulle icke blifva något utmärkt i världen,
en mänsklighetens välgörare, en stor skald eller
diktare, eller en ädel konstnär, som skulle kunna

förljufva det mänskliga lifvet! Eller ock kanske
den, som i sina ådror kände blodet brusa med
vild fart och att den unga kraften spände
muskler oeh senor, drömde sig såsom hjälte
på slagfältet under segerfanor, till förtryckta
folks försvar oeh återupprättelse. Hvad helst
vi drömde — något skönt och ljuft var det,
och sagobilderna badade sig i himlens klara
ljusfloder.

Jag sitter här nu, redan åldrad och böjd,
och får fatt i ett gammalt gulnadt manuskript,
hvilket jag skref vid femton, sexton års ålder.
Jag bläddrar däri och läser och ler, men på
samma gång vaknar minnet af de känslor och
de stolta drömmar, som behärskade mig under
det jag skref detsamma. Ja visst — <i>så</i> var
det — jag skulle ju blifva en stor, ryktbar
författare. Jag hade läst åtskilligt af Shakespeare
och Schiller, och <i>dem</i> ville jag likna. De skrefvo
för scenen, och den vägen var nog den bästa
och genaste för att blifva känd öfver all världen.
Således skulle jag skrifva ett stort skådespel
som naturligtvis genast skulle göra lycka och
förskaffa sin författare ära och namn. Man är
föga blygsam vid sexton år. Konsten var nu
blott att finna ett lämpligt ämne med historisk
bakgrund — men därmed torde icke blifva
så svårt.

Hvilka af den tidens pojkar ha icke slukat
gamle Alex. Dumas »historiska» romaner med
glupande aptit. Jag tror för öfrigt att de smaka
ännu i dag. Jag för min del hade läst dem
flere gånger om, i synnerhet »De tre
musketörerna», »Miladys son» och »Vicomte de
Bragelonne», och denna senare läste jag nu om ännu
en gång, och när det var gjordt — hade jag
idén till min pjäs klar. Den episod, där 
Aramis-chevalière d'Herblay, biskop i Vannes, söker
befria den hemlighetsfulle Marciali, som utgifves
för Ludvig XIV:s tvillingbror, från Bastiljen
samt uppsätta denne på sin broders tron, skulle
utgöra hufvudintrigen i mitt drama, hvilket af
lätt begripligt skäl sålunda fick titeln 
»<i>Järnmasken</i>», hvilken jag tyckte vara väl funnen
och tillräckligt spännande.

Med gladt mod gick jag till verket. Jag
längtade till aftnarna, den enda tid som jag
efter mitt dagliga, prosaiska arbete kunde ägna
åt min litterära sysselsättning, men det
hindrade ej att jag under dagens id dock i hufvudet
flitigt utarbetade mina figurer. Jag hade så
mycket förstånd att jag helt och hållet lade
romanen, originalet, å sido, sedan jag väl
utarbetat planen, för att icke komma i frestelsen
att göra plagiat i dialogen, något som jag §edan
väl fann att jag ändå gjort mig skyldig till.
Men mitt allvarliga uppsåt var dock att vara
fullt själfständig och — originel.

Hur jag plitade och skref till långt in på
nätterna — och hur jag deremellan låg
tillbakalutad i stolen oeh drömde om mitt skådespels
första framförande å scenen! Så här ungefär
voro mina tankar: Pjäsen uppföres
naturligtvis på K. Stora teatern, hvartill biljetterna äro
utsålda flere dagar förut. De förnämsta artisterna
vid teatern uppträda, ty författaren har själf
bestämt rollfördelningen. En andlös tystnad
råder i salongen, ända till dess konungen och
hela hofvet inträda, då folksången uppspelas.
Författaren sitter själf med mor och syskon i
en griljerad loge. Så flyger ridån i höjden och
skådespelet börjar, scen efter scen, akt efter akt
går och intresset stiger, skådespelarne äro alla
förträffliga i sina roller och bli inropade efter
hvarje aktslut. Författarens hjärta klappar af
fröjd! Han har icke misstagit sig om sin
kallelse. Själfva konungen nickar allt emellanåt
bifallande. Nu kommer den sista stora,
spännande scenen, då de båda »bröderna» stå
inför hvarandra och den <i>verklige</i> konung Ludvig
med förkrossande majestät utbrister: »Känner
man icke mera igen sin konung?» hvarvid
musketörkaptenen d'Artagnan lugnt framträder
till den arme Marciali, lägger sin hand på hans
axel och säger: »Min herre, jag arresterar er!»
Nu brister jublet ut — under det medlidandets
tårar följa den olycklige fången. Ridån faller
och skallande rop höras på författaren — hvilken
dock är för anspråkslös att nu framträda.
Kritiken blir också idel beröm och uppmuntran.

Ja, så där kan en stackars öfverspänd gosse
drömma och fantisera, när han är sexton år.

Efter månader af arbete var ändtligen 
konsectet till mitt skådespel färdigt, och nu skulle
jag taga itu med renskrifningen. Jag skaffade
mig det finaste af Bikupans skurna skrifpapper
och på detta plitade jag nu så fulländadt jag
kunde mina drömmars verk. Det blef en tjock
lunta. Så här såg titelbladet ut — med den
af mig föreslagna rollfördelningen.

<table>
<td 2 c><b>Järnmasken.</b>
<td 2><tab>Historiskt skådespel i fem akter och nio tablåer,
<br>af (namnet utsatt), efter en idé af Alex. Dumas.
<td>
<td 2 c><small>PERSONERNA.</small><td>
<td>Ludvig XIV, konung af Frankrike <td>Hr Sundberg.
<td>Maria Theresia, hans gemål <td>Fru Swartz.
<td>Anna af Österrike, hans mor <td>Fru Hedin.
<td>Marciali <td>Hr Swartz.
<td>Chevalier d'Herblay, biskop af Vannes <td>Hr Fredrikson.
<td>D'Artagnan (60 år) musketörkapten <td>Hr Dahlqvist.
<td>De Baisemeaux, guvernör på Bastiljen <td>Hr Uddman.
<td>Aimy, hans dotter <td>M:lle Dahlqvist.
<td>Tony, fångvaktare <td>Hr Norrby.
<td 2>Herrar och damer vid hofvet. Musketörer, lifgardister, betjänter m. fl.
</table>

Så låg då det prydliga manuskriptet
fullständigt färdigt och nu gällde det blott att
aflämna detsamma. Till att börja med ganska
säker på min sak, klädde jag mig så väl min
garderob tillät mig, tog min digra pappersrulle
under armen och begaf mig till K. teatern. När
jag närmade mig det ärevördiga konsttämplet,
började dock hjärtklappningen — men jag tog
mod till mig och letade mig upp för trapporna
från Arsenalsgatan till kansliet. Där var ganska
mycket folk före mig, hvilka alla väntade på
audiens hos teaterchefen, friherre Eugène von
Stedingk. Den själfsäkre kanslivaktmästaren
skref upp mitt namn på en lista och bad mig
sitta ned tills min tur kom. Väntan blef ganska
lång, men slutligen kom min tid, och på ganska
skrala ben stod jag slutligen inför den elegante,
älskvärde och kvicke baron Stedingk. Jag
presenterade mig och framförde mitt ärende och
teaterchefen betraktade mig leende genom sina
guldbågade glasögon samt sade sedan fint
skämtande, i det han vecklade upp manuskriptet:

»Ser man på bara — skådespel i fem akter!
Det kan man kalla att börja tidigt. Hur gammal
är min unge vän?»

»Sexton år!»

»Nå, då bör man hinna gå långt såsom
författare. Ja, teaterns litteratörer skola få det
nöjet att läsa ert opus, och som reglementet
förunnar dem två månader till detta arbete, så
skall efter nämnda tid svar kunna afhämtas.
Farväl!»

Jag bugade mig och gick. Nedkommen på
gatan, gick det ännu kring i mitt hufvud. Två
månader! — hvilken oerhörd lång väntan för
ett sextonårigt sinne! Men jag fick ge mig
tilltals.

Min sysselsättning under denna väntetid
var att noggrannt gå igenom mitt koncept, och
ju fler gånger jag läste det dess fler svagheter
och till och med löjligheter upptäckte jag i mitt
hemska drama, hvilka gjorde mig rent af
förtviflad. Min förra tvärsäkerhet var som
bortblåst och i stället växte tviflet alltmera. När
de två månaderna voro gångna, kände jag mig
som en riktig hare och beslöt för att undgå all
chikan att icke afhämta något svar. Hade jag
misstagit mig och min nya uppfattning skapats
endast af rädsla — var mitt skådespel antaget,
så fick man väl <i>trumma</i> efter mig i tidningarna.
Men ingen trumning hördes af, och den stackars
föffattaren kände sig ytterst enkel. Först då
friherre v. Stedingk afgått som teaterchef och
hofmarskalk Erik af Edholm kommit i stället,
vågade jag åter visa mig på K. teaterns kansli
— men då icke i egenskap af
skådespelsförfattare, utan som adertonårig teaterelev,
hvilken skulle kvittera sina grofva
tjenstgöringspengar.

*

Flere år därefter var jag, då ung engagerad
aktör vid de k. teatrarna, inbjuden att deltaga
i det glada kotteri af skådespelare, som då
och då samlades inne på Du Nord, och till
hvilket hörde sådana kända personligheter som
Daniel Hwasser, Oskar Wijkander, Svante
Hedin, Gustaf Fredriksson, Axel Elmlund m. fl.
Man skålade och berättade historier och bland
annat föll talet på teaterns arkiv och dess skatter.
Oskar Wijkander yttrade då att bland det
roligaste han visste var att se igenom de refuserade
arbeten, där funnos, hvaribland flere voro
verkliga pekoral. Bland annat hade han för flere
år sedan fått fatt i ett stort skådespel, som bar
titeln »Järnmasken», troligen författadt af någon
romanesk skolpojke, och läsningen af denna
pjäs hade hindrat honom att sofva en hel natt.

Jag kände att jag blef röd upp i ögonen,
men dolde min förlägenhet i det jag tömde
mitt punschglas. Jag teg emellertid med hvad
jag visste om saken.

Och det är historien om mitt första
skådespel, som helt visst ännu i dag hvilar bland
de dammiga luntorna i K. teaterns arkiv.

*

</chapter>

<chapter name="När Karl XII:s staty aftäcktes">
<h2>När Karl XII:s staty aftäcktes.</h2>

<b><big>D</big></b>et är mer än trettio år sedan kung Karls
glänsande bronsstod aftäcktes och det skedde
icke utan strid och orolighet. Dertill var
snikenheten orsak, ty man hade velat förtjäna pängar
på fästligheten och den för tillfället uppförda
reserverade åskådareläktaren skymde utsikten
för folket, hvilket naturligtvis blef rasande och
fordrade dess borttagande. Folket fick
understöd af pressen och en kommitté, bestående af
August Blanche, Carl Adam Lindström och
Aug. Sohlman, uppvaktade Karl XV och anhöll
om läktarens borttagande. Men kungen, som
fruktade, att ett sådant medgifvande skulle se
ut som feghet — sade ett tvärt nej, och därvid
blef det.

Emellertid rustade man sig i staden och
på alla teatrar att värdigt fira aftäckandet af
hjältekonungens staty ... allt under det oron
och vreden upprörde sinnena. På kungliga
teatern inöfvades Hedbergs pjes »Lejonet
vaknar» med Elmlund såsom kung Karl, och på
Mindre teatern, som då innehades af Josephson,
skulle Börjesons »Ur Karl XII:s ungdom» gifvas
med Valter Ahlström i hufvudrollen och
därefter tablåer. Högtidligheten till ära hade
folkskalden Per Thomason skrifvit ett poem, »Karl
XII», som skulle framsägas af hr Pousette, hvari
det hette:
<poem>
»Vi ha ett namn, så fosterländskt,
Så klingande, så äkta svenskt,
Att när det ljuder i ett lag
Slår piltens hjärta dubbla slag
Och ungmön af beundran ler;
Men gubben rycker svärdet ner
Och med ett 'hurra' klingan drar;
Det namnet är helt kort: Kung Karl! —»
</poem>

Den 29 november hade vi generalrepetition
på eftermiddagen, och som alltid på Ludvig
Josephsons tid, drog det långt ut på kvällen,
så klockan var ungefär tio, innan det var slut.
Vi hade redan förnummit att det var oro på
gatorna och i torget, och vi hade brådtom att
bli omklädda för att komma ut och se på detta
extra spektakel. Och det var sannerligen mycket
värre än man kunde föreställa sig.

Hela torget, Arsenalsgatan och
Kungsträdgårdsgatan böljade af skränande människohopar,
som polisen sökte skingra med hjälp af
gardister — men fåfängt. Det hurrades och skreks
och gjordes fåfänga försök att nedrifva den
hatade läktaren, orsaken till tumultet. Slutligen
anlände en skvadron af Lifgardet till häst och
intog en hotande ställning på Jakobs torg.
Lifgardisterna voro försedda med 
»chambrièrer», dessa långa piskor, hvilka begagnas i
ridhusen, och de sågo ganska fruktansvärda ut.
I ett nu kommenderades framåt, och framåt
sprängde ryttarne i fullt traf, sopande framför
sig folkhoparne som förskräckta veko undan.
Framfarten var våldsam och otillbörlig; man
red upp på trottoarerna, och pisksnärtarne
hveno i luften och lämnade efter sig blodiga
märken ...

Så där tedde sig upploppet, när vi, Pousette,
Richard Wagner och jag, utkommo från teatern.
Vi drogo oss ut med husraden framåt
Arsenalsgatan, men här var det stackning, speciellt
föranledd af en skränande pojkhop, drifven af
polisens battonger, så det var omöjligt att på
en stund komma vidare. Ändtligen lyckades
vi komma öfver gatan, men nu hördes skrik,
jämmerrop och hästtraf; det var Lifgardet som
kom i full choc och red omkull allt i sin väg.
Vi följde med i den allmänna flykten och räddade
oss ned i den mörka Warendorffsgatan, men
en pisksnärt hade tagit bort Pousettes höga
cylinderhatt, och Richard Wagner hade tappat
sina galoscher. Förbittringen öfver
»ordningsmaktens» framfart var allmän, och isynnerhet
hade Lifgardet till häst icke den dagen skördat
någon vidare ära; man påstod att ryttarna voro
berusade, och det är icke så osannolikt.

Oväsendet varade halfva natten, och ännu
på morgonen syntes spår efter upploppet.
Hattar, käppar, paraplyer och galoscher lågo
kringspridda öfverallt — men läktaren, det stora
trätofröet, stod kvar i orubbadt skick, tack vare
polisens och garnisonens stridsduglighet och
oförskräckta krigarmod.

*

Den 30 november, hjältekonungens
dödsdag, inträdde med fullkomligt lugn. Redan
tidigt marscherade regementena fram med
flygande fanor och klingande spel och ordnade
sig i en stor fyrkant kring statyn. Sedan
konungen och hofvet jämte myndigheter och
korporationer anländt, bjöd konungen täckelset
falla, och där stod den unge hjälten, ungdomens
och sagans kung i hela sin strålande guldglans.
Ett jubel skallade! — Det var blott en skugga
på dagens glädje och festlighet — det var
ryktet om August Blanche's död — han dog på
sin <i>hedersdag,</i> ty han hade väl gjort det mesta
för att statyns resande skulle bli en verklighet.

*

</chapter>

<chapter name="Bellmans dag">
<h2>Bellmans dag.</h2>

<poem><small>
»Bägarn blänker
Klar som en juvel.
Spegla dig! Ditt hjärta
Skall bli kvitt all smärta,
När du tänker
Blott på sång och spel.»
<tab><tab><i>(Bellman.)</i>
</small></poem>

<b><big>D</big></b>en 26 juli 1793 på eftermiddagen, som
gynnades af det härligaste solljus, syntes en man
vandra fram Djurgårdsvägen. Han var lång
och magerlagd, iförd en lång gul rock, under
hvilken syntes en röd väst och knäbyxor af
samma färg som rocken. De smala benen
täcktes af svarta redgarnsstrumpor och på fötterna
bar han tjocka skor med något snedgångna
klackar. Men den ganska tarfligt klädda
gestalten kröntes af ett ansikte, hvarur ett par stora
blå ögon strålade med snillets glans. Det låg i
dem ett dämpadt skimmer af sorgbunden glädje,
af drömmarens fjärrblickande aning, då de
blickade kring på träden, hvilka stodo i sin
rika sommarskrud eller följde fågelns snabba
flykt i den klara luften. Mannen gick fram förbi
Gröna Lunds värdshus, där mor Lisa stod på
fatbursloftet, men vinkade honom förgäfves;
han var i dag icke i <i>det</i> humöret, han ville
vara ensam och drömma långt bort från
världens glam. Därför sökte han sig en plats som
han visste den tiden ännu var tämligen
folktom, men där unga ekar spredo skugga och
där saltsjöns vågor glittrade mellan de gröna
löfven. Här slog han sig ned, skådade upp
mot den molnfria himlen och drog fram lutan,
som hängde på ett band under rocken. Han
knäppte på strängarna, men det låg sorg i de
svaga tonerna. Han tyckte sitt lif vara
förfeladt, han hade ju blott varit en
rolighetsminister för den stora allmänheten, och nu började
man snart missakta den gamle sångaren: <i>hans</i>
kung, glädjens och snillets kung Gustaf var
död och trumpenhetens, tråkighetens tid hade
gjort sitt intåg, han kände sig led vid hela
världen. Förr sjöng han för snillen som
förstodo honom, nu blef han uppfordrad af en hop
dumt småfolk att improvisera. Här flög ett
smålöje öfver Karl Michaels bleka läppar — han
mindes just epigrammet, som han gjort åt en
den tidens poliskommissarie, hvilken uppmanat
honom att hitta på något roligt:

<poem>
»En far hade tre barn
Alla voro de kanaljer;
Två blef hängda i segelgarn,
Den tredje blef gevald'ger.»
</poem>

Nej, hans härliga sångarlif var slut, hans
sol dalade och hans minne skulle snart dö —
liksom han själf. Skaldens och sångarens
hufvud sjönk sakta mot bröstet och ögonen föllo
hop. Den stackars Bellman slumrade, under det
fåglarne gladt kvittrade i träden.

*

Så var det den 26 juli 1829. På den
plats, där vi sågo Bellman hvila i sömnens
annar, var en ofantlig människomassa samlad
nämnda dags afton. Och högst på kullen stod
Bellmans byst, modellerad af Byström, rest.
Och i högsätet på den uppförda läktaren
syntes den store sångarens åldriga änka och son,
dit ledsagade af Bellmans gamle vän Lars
Hjortsberg. Jubel och hänförelse öfverallt.
Bellmans ära och minne öfverlefva stoftet. Hans
sånger skola ljuda under århundraden på folkets
läppar.

<poem>
»Helgd åt dessa kullars gröna runder,
Dessa lugna vikar, skumma lunder, —
Helgd åt nöjets, hvilans, diktens stunder
I dina skuggor, du vänliga park!»
</poem>

Och icke blott folket hyllade folkets skald.
Konung Karl Johan och kronprins Oskar
befunno sig där, i spetsen för en lysande svit,
och hälsade den vackra bysten med blottade
hufvuden, under det tonerna af »Upp Amaryllis»
och »Blåsen nu alla!» dallrade under ekarnas
fagra kronor.

Och under århundraden skall svenska folket
och isynnerhet stockholmarne fira sin främste
folkskald.

<poem>» — Det fins ej tid som dessa toner söfver,
Det fins ej land som deras like har!»</poem>

*

</chapter>

<chapter name="Från gamla tider">
<h2>Från gamla tider.</h2>

<b><big>I</big></b> det natursköna Värmland, en tre mil från
Arvika, ligger sätesgården Hjälleskate, som i
början af förra århundradet, eller närmare
bestämdt år 1809, ägdes och beboddes af
ryttmästaren och förre lifdrabanten hos Gustaf III,
Karl Adam Roos af Hjälmsäter och dennes
stora familj. Hans fru, född Bratt, hade skänkt
honom icke mindre än fjorton barn, däribland
åtta flickor, alla fostrade till huslighet och goda
seder för att själfva en dag blifva duktiga
husmödrar. Bland dessa döttrar voro Marie-Louise
17 år och Ann-Catrine 16 år, båda hurtiga
och glada och fulla af sprittande upptåg, den
förra sedermera gift med prosten Lagerlöf och
den senare med kapten Leuhusen.

Det är från denna familj och dessa trakter
som jag skall få bedja att berätta några små
episoder, hvilka jag har af min gamla mormor,
hvilken som ung flicka uppfostrades i Karl
Adam Roos familj.


Det var svåra tider då. Fattigt var landet
och därtill hade vi krig med Ryssland, nöd
och sjukdom i landet och därtill missväxtår.
Men här i denna afkrok af världen kände man
mindre af landets alla olyckor och lefde ett
jämförelsevis lugnt lif, om äfven brödet var
knappt. Knappt var det också med upplysningen
den tiden, folket var okunnigt och mycket
vidskepligt och trodde mera på f-n och troll, än
kanske på Gud och hans änglar.

Ryttmästare Roos hade fått en dräng från
Vestgötabygden som hette Anders; han var stor
och stark, men på samma gång mycket lat, så
han aldrig ville göra något och därtill var han
ytterst vidskeplig och därför ofta utsatt för
flickornas skämt. En gång skulle det malas i
kvarnen, som låg straxt vid gården på en höjd.
Fröken Marie-Louise, som hade bestyret med
hembaken, stod och mätte i rågtunnan, under
det Anders stod bredvid och misstänksamt
kliade sig bakom örat.

— Seså — sade Marie-Louise muntert —
tag nu säcken och bär i väg, Anders!

— Nää, 'ocken kan bära en sådan börda
upp för backen? Nää, det kan inte jag.

— Hva' är han för en karl? — skrattade
fröken — hugg tag i säcken och hjälp den
upp på min rygg, så ska' Anders få se på
annat!

Och i ett nu låg rågtunnan på den unga,
starka adelsfrökens rygg och hon gick säkert
upp för backen, bärande den tunga bördan.
Sådana flickor fanns det den tiden!

— Se så, Anders, värre var det icke —
mal nu och Guds frid!

Anders blef ensam och det tyckte han mindre
om, ty han var mörkrädd, men när han väl
tändt sin lykta blef han vid något bättre mod.
Det var sent på hösten och blåsten hven i
knutarna och mörkt var det. Snart var kvarnen
i gång och Anders satt och gnolade på en
hembyggdslåt.

Men Marie-Louise och de andra flickorna
beslöto att spela den dumme Anders ett spratt.
De togo i stallet en sele med bjällror och lade
öfver axlarna, samt begåfvo sig upp till kvarnen,
kring hvilken de sprungo rundt under ett
förfärligt väsen, och så gömde de sig. Snart fingo
de se Anders i dörren, där han försiktigt och
förskräckt tittade sig omkring. Så snart han
dragit sig tillbaka, började dansen på nytt, och
åter Anders ut och spanade med darrande ben.
Slutligen tredje gången stod han icke ut längre,
han störtade ut och ned för backen, som om
han haft den onde i hälarna och kom in i
drängstugan, förklarande, att alla trollen voro
vid kvarnen! En annan, modigare, fick gå och
mala i den stackarns ställe.

En annan gång hade de mindre flickorna
på Hjälleskate funnit på att göra hönsen på
gården kollriga. De hade nämligen blandat
brännvin i hönsens gröpe och afvaktade sedan
effekten som icke uteblef. Det var en finngumma
som hade hönsgården om hand, och denna kom
inrusande till fru Roos och skrek att alla hönsen
voro förtrollade och att den onde varit i
hönshuset! Hela familjen skyndade dit och fick då
se en lustig syn. Somliga af fjäderfäna åkte
på stjärten, andra hoppade på ett ben och åter
andra sökte hoppa upp på pinnarna, men trillade
ned igen och omkring gick finngumman och
vred händerna. Det var ett elände, men 
lyckligtvis hade hönsruset en snar öfvergång och
följande dag var allt åter som det skulle vara.

Att vidskepelsen icke ens var främmande
för prästerna på landet den tiden, kan man
finna af följande historia från By socken i hvilken
Hjälleskate låg. Sent en höstkväll fick prästen
sockenbud och han måste, åtföljd af klockarn,
in i kyrkan för att hämta nattvards-tygen.
Såväl prästgården som klockargården, lågo strax
invid kyrkan.

Nå, prästfar och klockaren kommo, men
bägge stannade plötsligt, då de inifrån fingo
höra ett märkvärdigt buller. Det bultades inifrån
på kyrkporten. Bägge sågo på hvarandra
förskräckta och häpna, men slutligen tog prästen
mod till sig och befallde klockaren att öppna,
allt under det stötarna fortforo. Klockaren höll
sig försiktigt åt sidan i det porten gick upp
och i detsamma fick prästen, som stod midt
framför portöppningen, en stöt i magen och så
bar det af för honom gränsle, men bakfram,
öfver ett stort svart djup, öfver grafvar och
kullar rundt kring kyrkogården. Prästen,
alldeles vettskrämd, skrek: »Kära klockarfar, hälsa
mor och barn och säg att fan tog mig!»
Slutligen hamnade han mellan ett par grafvar. Det
var Hjälleskates svarta stallgumse som kommit
in i kyrkan, hvilken om förmiddagarne stod
öppen och så råkat bli instängd. Han längtade
efter sin frihet och gjorde med hornen anlopp
mot prästen för att komma ut.

*

År 1810 brann Hjälleskate ned och därefter
flyttade familjen Roos till Stockholm, där den
bosatte sig i eget hus i Hornskroken, där den
framlefde många år, lyckliga, dock alltid
saknande sitt gamla hem i Värmland. Ryttmästar
Karl Adam Roos af Hjälmsäter afled 1826,
alltid förblifvande en gammal gustavian.

*

</chapter>

<chapter name="En artist-turné">
<h2>En artist-turné.</h2>

<b><big>D</big></b>et var sommaren 1884. Vintersäsongen vid
Nya teatern närmade sig sitt slut. Spelterminen
hade icke gått särdeles bra i ekonomiskt
afseende och därför voro humören tämligen dystra.
Ej underligt, att man kände det som en frisk
fläkt, när skådespelaren William Engelbrecht
och hans fru Anna Lisa föreslogo en del af
kamraterna att företaga en turné till det vackra
Norrland och därifrån in i Norge. Förslaget
mottogs enhälligt. Bland sujetterna voro den
talangfulla skådespelerskan fru Louise Fahlman,
fröken Beate Lundqvist, fru och herr Collin,
samt hrr Gründer, Hellander och den då ännu
friske och oförbrännelige Ludvig Fristedt. På
repertoaren arbetades flitigt och uppsättningen
af pjäserna lofvade att blifva särdeles briljant.
Man skulle gifva »Hertig Job», »Fromont och
Rister», »Axel och Valborg» samt dessutom
en del småpjäser af Nya teaterns repertoar.


Vi afreste från Stockholm den 2 juni, under
en förfärlig värme; det var ett riktigt litet h—te
i de kvafva kupéerna. Själfve den magre
Fristedt höll på att alldeles rinna ifrån oss. Vårt
första mål var Gefle. Där gafs första spektaklet
den 3 juni och den korta sejouren artade sig
bra. Vi uppförde »Axel och Valborg» under
stort bifall, och i det hela gingo äfven de öfriga
styckena med god framgång. Emellan arbetet
fästades värre och spelades käglor, — det blef
sedermera ett bruk när vi kommo till en stad,
att som första fråga framställa den, »hvar är
kägelbanan?» Detta isynnerhet af fru Anna
Lisa, hvars passion kägelspelet var, troligen en
reminiscens från hennes barndomsdagar, då
hon med föräldrarne fick deltaga i kägelspelen
på Ulriksdal, vid den glade Karl XV:s hof,
hvarvid ofta nog den goda drottning Lovisa
förde protokollet och glädjen rådde i den nu
så tysta parken.

Efter en mindre lyckad sejour i det fula,
nedrökta Falun, ställdes kosan norrut. Många
af oss hade förut ej sett Norrland, och dess
naturscenerier gjorde på oss ett djupt intryck.
De hänförande landskapstaflorna, de brusande
älfvarna som förde med sig timmerstockar,
hvilka togo sig ut som en knippa utkastade
jättetändstickor i forsens virflar — allt detta
aflockade oss utrop af förtjusning, där vi stodo
med näsorna tryckta mot kupéfönstren. Ett
stycke gick färden genom en brinnande skog
— den tropiska hettan hade nämligen vållat
skogseld — och det var intressant att se huru
de små lågorna slickade de höga stammarna.
Men snart var det skådespelet slut. Hvad är
det för ett hvitt segel som höjer sig där borta
i solen? Ah, det är Åreskutan! Den nya tidens
parnass. Snart rulla vi in i den lilla förtjusande
staden Östersund, där den ligger vid Storsjöns
strand.

— Hvar är kägelbanan? — frågade Beate
Lundqvist denna gång. Hon hade också blifvit
smittad af entusiasmen för de rullande kloten.
— Snart äro vi på kägelbanan och i fullt arbete.
Fristedt, allas resemarskalk, får sköta om sakerna
och hela attiraljen, och han förstår den konsten.
Med dundrande stämma som Napoleon vid
Austerlitz och med rullande ögon kommenderar
han sitt folk, så att de trodde att själfva hin
kommit till sta'n.

Om spektaklerna skola vi ej tala. De gingo
ganska bra och publik och kritik voro belåtna.
Så reste vi själfva midsommarafton till
Trondhjem och roade oss med att vid Storlien kasta
snöboll. Det gamla minnesrika Nidaros med
sin härliga Kristkyrka, där jag vandrade hvarje
dag och beundrade det storartade
byggnadsverket, där hvarje pelare talade till
skönhetssinnet!

Men hvilken värme vi hade! Vi annonserade
spektakler, men ingen människa infann sig.
Engelbrecht, som stod för rusthållet, blef allt
mörkare i hågen. Pängar fanns icke längre
och ingen människa kände man. Emellertid
voro vi ju glada artister och togo saken
tämligen lätt. I stadens närhet låg ett litet Tivoli
och där uppträdde en herr Cetti såsom trollkarl
och eldslukare. Trollkarlen inbjöd oss att åse
hans prestationer och vi gingo, men sedan höllo
vi på att aldrig blifva af med karlen. Den som
han synnerligen slog an på var vår vän
Fristedt, som nödvändigt ville lära sig hans konster.
Fristedt försökte sig till och med på att lära
sig äta eld; han rullade förfärligt med ögonen
och höll på att sätta eld på hela sin stora peruk,
men allt hvad han ernådde, var några
brännblåsor på läppar och tunga. Den mångsidige
konstmakaren är samma herr Cetti, som sedan
slagit sig på luftsegling, fastän hans
uppstigningar torkat in, eller rättare öfvertagits af andra.

Emellertid, där sitta vi modstulna och
samtala. Hur skola vi komma hem till vårt land
igen? Det såg allt mörkare ut. Då hördes en
dag en stark kanonad ute på flärden. Det var
en dansk fregatt, ett skolfartyg med kadetter,
som anländt. Engelbrecht, som hade goda
idéer, skyndade att gå ombord och inbjöd befäl
och alla kadetterna, samt permitteradt manskap
att åse »Axel och Valborg». Anbudet antogs
tacksamt, hvarefter stora affischer uppklistrades
öfverallt i staden, tillkännagifvande det för alla
flickor intressanta fallet, »att de danska
officerarna och kadetterna skulle komma att öfvervara
spektaklet», och det tog skruf — fullt hus —
och de arma artisterna voro räddade, tack vare
danska marinen. Dagen därpå vände vi våra
norska bröder ryggen och det utan den ringaste
saknad. Efter en afstickare till Sundsvall foro
vi till Stockholm med den vackra Nordstjärnan,
hälsande den sköna synderskan med jubel och
kännande oss vara mera äkta stockholmare än
före bortresan, en känsla, som jag tänker en
hvar har efter att en tid ha flackat omkring i
våra småstäder eller rest i det kärfva Norge.

*

</chapter>

<chapter name="Riddarholmskyrkan">
<h2>Riddarholmskyrkan.</h2>

<b><big>I</big></b> morgonens strålande guldglans, i aftonens
purprade skimmer anlända år efter år, så länge
den korta nordiska sommaren varar, ja äfven
sedan den första vackra hösten spridt gulnade
blad kring gator och torg, tusentals främlingar
från när och fjärran för att beundra
Mälardrottningens skönhet, där hon ligger inramad mellan
glittrande vatten, och färgskiftande skogshöjder.
Och främlingarna, som komma, äro icke blott
från våra egna aflägsnare bygder, utan äfven
långt från södern och det stora landet väster
om Atlanten, för att se de rika framsteg,
civilisation och industri förunnat åt vårt idoga och
vakna folk, men icke så få styra också kosan
hit för att lyssna till de sånger och sägner,
våra stora minnesmärken hviska om. Så kunna
vi då för en gång följa med den intresserade
turistskara, som styr stegen förbi vårt gamla

riddarhus och vidare åt Riddarholmen, öfverallt
omgifven af de gamla grånade adelspalatsen
från var storhetstid. Men främst bland alla
byggnader där tilldrager sig ovedersägligen
Sveriges Pantheon, konungarnas och hjältarnas
grafvar, uppmärksamheten. Låtom oss träda
därin stilla, vördnadsfullt, med blottade
hufvuden under den urgamla gråmunkekyrkans låga
och tryckta hvalf. Vi vandra bland idel stora,
heliga minnen och från pelarnes och
fönsterhvalfvens krön vaja halfmultnade segerfanor
och reliker, hvilka tala sitt tysta, men mäktiga
språk. Och själfva golfvet vi trampa, består
af idel nötta grafstenar, täckande benen af män
från långt försvunna tider. Men för den ytlige
betraktaren fästes uppmärksamheten
naturligtvis främst vid kungagrifterna och vid stoftet
som förvaras i de blankslipade
marmorsarkofagerna samt vid de gyllne kistorna, hvilka stå
uppställda i de matt upplysta kryptorna.

Till vänster från altaret hafva vi sålunda
Gustavianska grafkoret, hvarest ögat främst
fängslas af troshjältens, den store Gustaf Adolfs
hvilorum, där han sofver, omgifven af
segerfanor från Breitenfelds och Lützens slagfält.
Midt emot hafva vi det stolta Karolinska, med
Kung Karl XII, där han hvilar under den gyllene
lejonhuden, under det att fadern, den store
rikshushållaren, och farfadern, den snillrike politiske
stordrömmaren, slumra i kryptan därunder.
Vår egen tids kungaätt har fått sitt hviloläger
snedt emot, bredvid det Gustavianska koret.
Ofvan hvalfvet hvilar stamfadern själf efter sin
bragdrika och märkliga lefnadssaga. Att dödens
skördar inom ätten varit rika se vi af mängden
af purpur- och guldfransade kistor, hvilka här
gömmas nere i hvalfvet under täcken af rosor
och sommarens sköna blomster. Stum vandrar
man här under det stolta sagobilder draga förbi
själens öga och man tycker sig ännu förnimma
det ekoliknande ljudet af trummors hvirflar och
trumpeters smattrande från de slagfält, historien
skildrat i glänsande drag.

Men hjältesagorna äro slut, här är allt blott
stoft, det är endast minnet som lefver, väckande
och manande för nya tiders barn.

Bland de minnen från Riddarholmskyrkan,
hvarom jag själf har en erinring, finnas några,
som jag här vill skildra.

År 1859 hade vår store häfdatecknare
Anders Fryxell hos konung Carl XV hemställt
om öppnandet af Carl XII kista för att i historiens
intresse söka utröna, huruvida det dödande
skottet afskjutits från fästningen eller af en lömsk
mördarehand. Carl XV, själf varm beundrare
af hjältekonungens minne, biföll gärna denna
begäran och dagen för undersökningen utsattes
till den 31 augusti 1859.

Att närvara vid den högtidliga handlingen
kallades excellensen Louis de Geer, statsrådet
Gripenstedt, utrikesministern grefve
Manderström, riksmarskalken grefve Löwenhielm, 
riksantiqvarien Hildebrand samt professorerna
Anders Retzius, Vincent Lundberg m. fl. läkare
och vetenskapsmän. Själfva öppnandet af kistan
skulle verkställas af några af slottets betjäning
och handtverkare.

Jag, som genom en af de förstnämnda
lyckades komma in på en undanskymd plats, njöt
naturligtvis med en tolfårings fröjd af att få
vara med om en så ovanlig händelse. Alla voro
upptagna af den viktiga handlingen och när
kistlocken voro aflyftade passade en af
betjäningen på och upplyfte mig, så att jag på
afstånd fick kasta en blick på hjältekonungens
stoft. Han låg där med ansiktet gult som
pergament, med en djärf profil, munnen något
halföppen och med vissnad lager virad kring den
stolta pannan. Min »upphöjelse» varade dock
endast några ögonblick, sedan nedsattes jag
åter och doldes bakom betjäningen. Allt hvad
jag hörde var blott en sakta, men liflig
diskussion mellan de höge och lärde herrarna,
huruvida ett lönnmord eller olycksskott förelåge,
något som jag för min del än i dag förmodar
att herrar vetenskapsmän och historia stå lika
tveksamma om. Sedan protokollet
undertecknats af de förnämsta af de närvarande och till
sist en lock af den döde hjältens hår blifvit
afklippt<footnote>Locken förvaras i Nationalmusei historiska
samlingar.</footnote> återställdes kistan i sitt ursprungliga

skick. Alla aflägsnade sig tysta och högtidliga
ur kyrkan, men resultatet föranledde sedermera
en ytterst intressant debatt inom svenska
läkaresällskapet.

Så minnes jag en tidig höstmorgon år 1884.
Det var i dagningen som en kronoångare
sakta nalkades Riddarholmshamnen och lade till
nedanför Gymnasiegränden, där den mottogs
af Sveriges kronprins, Gustaf, riksmarskalken
grefve Sparre samt några flere, tillhörande hofvet,
alla civilklädda. Sedan landgången lagts ut,
buro flottans matroser i land trenne mörka
kistor, hvaraf den sista syntes innehålla ett barns
stoft. Tåget skred sakta fram i arla
morgonljusning uppför gränden och vidare in genom
södra kyrkoporten, där det mystiska liktåget
möttes af pastor primarius Fehr. Sakta buro
matroserna sina bördor vidare genom templet
och stannade först vid gustavianska grafkoret
i hvilket de nedburo kistorna, som placerades
strax till höger på för dem iordningställda
katafalker. Pastor primarius höjde sin malmrika
stämma och hälsade i milda och hjärtevarma ord
Vasaättlingarna åter till fädernejorden efter
75-årig landsflykt och vigde deras hemförda stoft
till evig frid i fädernas griftehvalf.

Jag behöfver väl icke nämna att det var
Gustaf IV Adolfs, prinsens af Vasa och dennes
lille sons lik, som på kronprinsessan Victorias
hemställan och med konung Oscars frisinnade
tillstädjan på så sätt återbördades till
stamförvandternas hvilorum.

Men ingen skald strängade vid detta
tillfälle sin lyra för att med milda ackorder hälsa
den landsflyktige Vasadrottens hemkomst i
halfljus morgon. Ämnet hade dock varit lämpligt,
men alla lyrans strängar hade visst vid det
tillfället blifvit rostiga.

Till sist minnes jag en solig eftermiddag
sommaren 1888, då världskongressen af K. F.
U. M. under sin vistelse här samlades i Tyska
kyrkan för att efter luthersk gudstjenst tåga
hän till Riddarholmskyrkan för att hylla den
store troshjältens, som stupade vid Lützen, stoft.
Det långa tåget, bestående mest af grånade män,
skred sakta in under tempelhvalfven. I spetsen
syntes kongressens president grefve Stromberg
och vid hans sida tyska kyrkans herde pastor
Kaiser. Gustavianska grafkoret fylldes till sista
plats af främlingarna från Tysklands flesta
trakter. Hufvudena blottades och kyrkoherde Kaiser
höll ett anslående tal, hvari han tackade Gustaf
den stores minne för den trosfrihet, som nu
under århundraden härskat i hans fädernesland.
Härpå framträdde grefve Stromberg, knäföll vid
sarkofagen och nedlade vid dess fot en
jättekrans af lager med band i de tyska färgerna,
med ett vördnadsfullt tack från alla Tysklands
protestanter. Till sist dånade under hvalfven
Luthers härliga psalm »Vår Gud är oss en
väldig borg», hvarpå alla aflägsnade sig stilla
och högtidligt i den höga stämning besöket
medfört.

Åh ja — stämning gifves åt litet hvar vid
ett besök bland grifterna i det gamla templet.

*

</chapter>

<chapter name="Från mitt kaféfönster">
<h2>Från mitt kaféfönster.</h2>

<b><big>S</big></b>om jag är en gammal tungus, som har sina
krämpor och sällan kommer ut i det stora,
brusande världdslifvet, så får jag nöja mig med
att betrakta det lilla hvardagslifvet genom en
glasruta på mitt stamlokus, emellan det jag
studerar avisorna. Men det kan vara intressant
nog på vårsidan, när lifvet vaknar upp på nytt
och solen glittrar så fagert och väcker till lif
alla domnade krafter efter den långa
vintersömnen.

Mitt lilla trefliga fönster ligger på
Östermalm vid Storgatan midt emot kyrkan och här
glider lifvet förbi i en rad af växlingar, allt
från dess hoppfulla början, från jublets
guldålder, från kärlekens doftande rosentid till
vandringens slut, då den trötte gamlingen ej har
mera kvar att erhålla än ett par skoflar mull

på kistan och några minnesord och kanske några
tårar af saknad.

Redan tidigt på morgonen börjar
defileringen. Det är en rad af unga kvinnor som
med sakta steg inträda genom templets öppnade
dörrar. Det är mest kvinnor ur de fattigare
klasserna och hvar och en bär i sin famn en
liten kär och för dem dyrbar börda, en
kärlekspant, som här skall undfå det kristna dopet och
upptagas i församlingen. Detta sker i sakristian
och presten affärdar den lagstadgade handlingen
på enklaste vis under det den lille världsborgaren
högljudt ger sitt missnöje tillkänna. Om dess
framtida öden bekymrar sig för närvarande
ingen, med undantag kanske af modern. Hvad
månde en gång blifva af detta okända barn?
Kanhända skall det försvinna i hvirfveln och
sjunka till stoft sedan det druckit sig äckligt
mätt ur lastens brunnar, eller kanske det skall
väckas till ett solrikt lif ur sin lilla puppa och
som en praktfull fjäril på lätta vingar sväfva
mot ljuset och äras af världen, göra sitt
fosterland gagn och själf vinna ära och namn. Ja,
det ligger allt i nornornas sköte.

Men dagen skrider och solen står i zenit.
Dess strålar glittra och värma i den tjusande
vårmiddagen. Kyrkportarna öppnas på nytt och
in strömmar en ungdomlig skara, unga
jungfrur och ynglingar, iklädda högtidsdräkter och
smyckade med majblomster. Det är årets
nattvardsungdom som nu har storförhör. Det är

ju för mången också en märkesdag, detta att
från barn träda ut i lifvet, som ler mot dem
med alla sina lockande fröjder och njutningar
och glada löften och där de mottagas af de
stora människorna med så mycken välvilja —
och få börja kampen mot egoismen och
småsinnet. Men, mod endast, ni äro unga, starka,
och hoppet ler lika klart på er himmel, liksom
solen på sin.

Och den unga skaran strömmar åter ut,
följd af anhöriga och vänner, och rosiga kinder
och klara ögon bidraga att gifva en vacker bild
åt taflan.

Så är det en middag. Templets inre är
smyckadt, altaret prydt med rika växter. Det
är en hymens fest, som skall firas, två hjärtan,
som här skola aflägga sitt löfte. Det är en
jublets, den blomstersmyckade sällhetens
kanhända korta stund i lifvet, då allting sjunger
inom människan och allting ter sig i solglans.
Vagnarna rulla fram. Det är bröllopsgäster ur
societeten, som samlas i lysande, eleganta
toaletter och uniformer, och å ömse sidor tränges
det skådelystna folket för att se på ståten. Så
komma tärnor och marskalkar och slutligen den
lycklige brudgummen, en ståtlig gardesofficer.
Till sist anländer bruden, klädd i hvitt. Hon
är ung, skön och blek. Det är också en viktig
stund. Går hon mot lyckan och sällheten ...
är det kärleken ... eller något annat, som
bestämt hennes val? Det vet ej iakttagaren, och

anar det ej — det får framtiden säga. Därinne
i kyrkan brusar orgeln, bröllopsmarschen ur
Midsommarnattsdrömmen sänder ut sina glada
toner, vigseln är förbi och den glänsande
skaran beger sig till bröllopsmiddagen för att sedan
vid tåget säga farväl åt de nygifta, hvilka ila
mot södern på sin weddingtrip. Och så är
skådespelet slut och blott sista akten eller
epilogen till det lilla lifsdramat återstår.

Klockorna klinga så doft, en mjuk, doftande
matta af hackadt granris ligger utbredd från
kyrkan ända till gatan. Äfven nu äro
skådelystna samlade för att åse den »sista sortien»,
och alltjämt ringa klockorna sina klagande ljud.
Sakta nalkas det långa tåget med likvagnen i
spetsen. Den blomsterhöljda kistan bäres in
och sättes på katafalken. I koret placera sig
de sörjande och öfriga begrafningsgäster,
kyrkan fylles och orgeln brusar. Presten talar —
om hvad? Kanske smickrar han och kanhända
mycket skulle kunna korrigeras — men det hela
utmynnar säkert i att den trötte fått hvila efter
lifvets kamp och nu gått till den värld, där
ingen oro är — och så är saken all.

Så föres kistan ut till den stora staden
där bortom Norrtull, som ständigt växer och
växer, och där det stundligen är inflyttning af
nya innevånare, och där det råder stillhet och
blommor dofta och fåglarna kvittra öfver grafvar
och kors.

Ja, så där kan man se en flik af det

sällsamma lifvet från mitt lilla fönster på
Östermalm. Dag ut och dag in samma brokiga
kalejdoskop; taflorna växla ibland något i det
yttre, men innehållet är dock detsamma.

<img></img>


</chapter>


