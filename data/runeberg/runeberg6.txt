<b>JOHAN LUDVIG RUNEBERGS</b>

<b>SAMLADE SKRIFTER.</b>

SJETTE BANDET.

<b>LITERÄRA</b>

OCH

<b>STRÖDDA UPPSATSER.</b>


<b>STOCKHOLM,</b>

F. & G. BEIJERS FÖRLAG 1870.
UPSALA 1870

AKADEMISKA BOKTRYCKERIET, 

ED. BERLING.
<b>Sjette bandets innehåll.</b>

<b>Literära uppsatser.</b>

Sid.

Fru Lenngren .............................................   3.

Recensioner:

<tab>1. Freja, poetisk kalender för 1833 af C. F. Dahlgren  13.

<tab>2. Snapphanarne af O. K. ............................  45.

<tab>3. Främlingen från Norden. Berättelse af R--a.  .....  53.

<tab>4. Andelunden vid Kassin.  Svenskt original af
        fröken R***   ....................................  58.

<tab>5. Samlade dikter af Euphrosyne, första delen .......  61.

En blick på Sveriges nu gällande poetiska literatur ......  78.

Törnrosens bok ...........................................  95.

Skaldestycken af Franzén, femte bandet ................... 108.

Ramido Marinesco ......................................... 120.

--

<b>Strödda uppsatser.</b>


Några ord om nejderna, folklynnet och lefnadssättet
i Saarijärvi socken ...................................... 131.

Några ord om Svenska Akademiens valspråk: Snille
och Smak ................................................. 149.

Projekt till en poetisk förening.......................... 155.
Försök till en naturalhistorisk beskrifning
öfver den poetiska örnen ................................    166.

Några ord om methoden att uppläsa bunden stil ...........    180.

En anmärkning om konstnärens förhållande till naturen ...    185.

Om parodin ..............................................    187.

Är Macbeth en kristlig tragedi?..........................    197.

Några ord om poemet "Fjalar" och Saimas kritik
öfver det samma .........................................    206.

Till författaren af "Svar till den gamle trädgårdsmästaren"  229.
<b>LITERÄRA UPPSATSER.</b>
Dessa uppsatser äro hemtade ur "Helsingfors Morgonblad" 
                      1832--37.
<b>Fru Lenngren.</b>

(1832.)

Denna författarinna, åt hvars stora skaldegåfva man
önskade kunna skatta en gärd, var född <sp>Malmstedt</sp>,
i Upsala år 1754, och genomlefde en period i svenska
literaturen, då vitterheten var tronen lika nära
som regenten sjelf och, fostrad af hans händer,
uppgrodde med en friskhet och en liflighet, som under
ingen annan tid, icke en gång under den literärt
revolutionära vid det andra decennium af detta sekel,
röjts hos den samma. Kellgren och Leopold utvecklade
då den poetiska förmåga, som hos deras samtida beredde
dem anseendet af den svenska skaldekonstens jättar;
Oxenstjerna, Creutz, Gyllenborg, Lidner m. fl. dels
hedrade, dels förvärfvade genom sina sånger namn,
som öfverlefva dem, och Franzén och Bellman, utan
likar båda, stämde då toner, dem ingen tid skall
finna öfverträffade. Med många af dessa snillen var
fru Lenngren ej blott umgängesvis bekant, utan äfven
förenad genom banden af vänskap och den innerligaste
aktning. Om man vid ett och annat blad af hennes
skrifter upptäcker och kan klaga öfver ett menligt
inflytande på hennes talang af åsigter, som voro
tidens, och som genom detta 
umgänge fingo väg till henne, så är man ur en
annan synpunkt förpligtad att erkänna, att den
gedigenhet, klarhet och hållning, som karakterisera
hennes kompositioner, icke blott i allmänhet, utan
öfverallt, och äga en så ädel del i deras skönhet,
utbildats till mognad just genom åsigter, inhemtade
medelst samma umgänge från samma tid. Ty onekligt är,
att till konstandens hufvudsakliga fordran då hörde
en säkert beräknad plan, korrekthet i teckningen
och en bestämdhet i tanken, som lika litet tålde en
abstraktions-sats, hvars sanning eller osanning af
något enda moln i framställningen skymdes, som någon
inbillningen mutande bild, utan egenskapen att kunna
uthärda förståndets skarpt logiska pröfning. Häri äger
emellan denna och den gamla klassiska tidens ande en
stor likhet rum; den härstammade också från Frankrike,
der väckt af skalder, som bildat sig efter forntidens
mönster.

I allmänhet kan man säga, att hvarje skola i konst,
så snart dess ton af samtiden uppfattas såsom
uteslutande sann och ädel, är en farlig klippa
för en uppgående konstnärs-talang. Endast geniet i
ordets högsta bemärkelse mäktar bryta sig väg förbi
den. Det oberoende af en sådan skolas didaktiskt stela
manér, hvilket i fru Lenngrens dikter visar sig i
öfvervägande grad, vittnar derför om författarinnans
stora naturliga anlag, och det så mycket mer, som hon
med begreppet var bunden vid de antagna och allmänt
hyllade formerna och blott genom sitt konstsinnes
högre drift gick utom de samma.

Då man, såsom nu är fallet, måste egna det största
loford åt en <sp>qvinnas</sp> literära förmåga, kan man taga
för afgjordt, att man mötes åtminstone af två slags
fördomar, hvilka, ehuru visserligen icke allmänna,
dock äro rådande hos ganska många män. Den ena af
dessa fördomar hotar närmast den berömmande, den
andra åter författarinnan sjelf. Den ena tillhör
dem, som tro, att författare-talangen i sin sanna
och höga bemärkelse är ensamt männens tillhörighet,
och följaktligen måste anse hvarje högre loford åt
en qvinna skeft och omotiveradt; den andra är deras,
som i sin föreställning nedsätta en författarinna
i afseende å qvinligt värde, i den mön de erkänna
hennes öfverlägsenhet som geni. Begge dessa åsigter
äro foster än af en ensidig erfarenhet, än af
förhastade omdömen. Vi tvifla ej, att det rerit
vetenskapliga är främmande för qvinnans väsende, som
klarligen ligger känslan och instinkten i högre mening
närmare än abstraktionen. Ty näppeligen iär man äga
bevis på, att qvinnan ägt något af ett rent abstrakt
vetande, det hon icke eröfrat på mannens område, med
uppoffrande till fullt motsvarande värde af några sitt
väsendes egna, medfödda fördelar. Dock, helt olika
är hennes förhållande till konst. Hon behöfver ej
utom sin krets söka medel till skapelser af skönhet;
om hon blott sjelf med sin egen verldsuppfattning
idealiskt öfvergår i ett konstverk, bär också detta
redan stämpeln af ideal.

Lättare än mannen, hvars medfödda känsla för oberoende
ofta nog kan hålla honom skild från sanktionerade
skolor i skön konst och ge honom åtminstone ett
sken af originalitet, snärjes qvinnan af dylika;
och deri ligger kanhända orsaken till, att så få
författarinnor ens synas originella. Men i hvarje
konstprodukt, der de icke äro originella, röja de
en brist på qvinlighet, i det att de visa sig der
hafva sträfvat att 
genom begrepp blott fängsla vid sitt verk skönheter,
som icke varit inneburna hos dem och ur deras egen
natur sjelfmant öfvergått i form. Den hos männen icke
ovanliga bäfvan för vittra fruntimmer lär väl af det
nyss anförda till en del kunna förklaras. De älska
att studera qvinnan, och hvarje, äfven den minsta
yttring af hennes egendomliga karakter är for deras
reflexioner ett likaså lockande som outgrundligt ämne;
men de sky att af henne emottaga uttänkta lärdomar,
rundade begrepp eller konstiga definitioner, emedan
de i dem ändå aldrig kunna upptäcka och erkänna
samma skönhet och höga betydelse, som hennes natur
allena i sin renhet för dem uppenbarar. Nu förfaller
oftast, och man kan säga alltid, en konstnär i en
blott och bar didaktik genom begrepp, om han ej äger
det snille och den sanna originalitet, som förmår
fängsla idéer i hans produktioner: är derför qvinnan
icke så lottad, blir hon nödvändigt didaktisk och
ledes in på ett fält, der hon minst är hemmastadd
och mest vanställes. Är hon åter ett verkligt geni,
så går hon aldrig utom sitt område, och är äfven
under sin högsta flygt ännu qvinna. Och i detta fall
måste hon väl äga anspråk på vår innerligaste och
mest oinskränkta hyllning.

Men vi komma tillbaka till fru Lenngren. De skrifter,
hon efterlemnat, har hon kallat <sp>Skaldeförsök</sp>,
ehuru alla i tekniskt afseende äro mästerstycken,
och de flesta, som poetiska skapelser betraktade, äro
oupphinneliga i sitt slag. De äro till sin karakter
af många arter. Man träffar ibland dem några, som äro
nästan didaktiska, i den mening vi tagit detta ord här
förut. Dessa måste man skrifva på den tids räkning,
i hvilken hon lefde; ty de äro främmande för hennes egen 

naturliga fallenhet. De af hennes stycken, som renast 
återgifva författarinnans grundton, äro af ett
naturmålande eller satiriskt lynne. Alla dessa äro
utmärkta af en lefvande sanning och en naivetet,
spelande och oskyldig som naturens egen. Så nära
till hvarandra gränsande dessa båda skaldeslag än
äro, och så svårt det är att emellan dem uppdraga
en bestämd skiljelinie, der de nalkas hvarandra,
hafva de dock, sådana de framstå i fru Lenngrens
dikter, nog mycken inbördes olikhet, för att kunna
särskildt betraktas och bedömas. 

Till hennes skarpast markerade satiriska sånger 
höra t. ex. följande: <sp>Det högt förnäma äkta paret</sp>, 
<sp>Toiletten</sp>, <sp>Porträtterna</sp>,
<sp>Kontrasten</sp>, der en vissnande ålderdoms och en
andryg skröplighets fåfänga målas, <sp>Ålderdomströsten</sp>,
en aga för den moderliga klemigheten, och <sp>Hans Nåds
morgonsömn</sp>, en framställning af det slags praktlif,
som har for sin glans att tacka andras obetalda svett
och mödor. Dessa äro alla ganska skarpa och bjerta;
men de tyckas vara det liksom utan författarinnans
förvållande. Ty så otvunget och naturligt framträda
i dem dårskapen och flärden, att de icke synas
vara uppsökta, utan fastmer hafva sjelfmant infunnit
sig. Man har liknat fru Lenngrens pensel vid Hogarths,
och likheten äger, hvad dessa satirer beträffar, till
den grad rum, att flere af dem i vissa drag kunde
tjena som förklaringar på några hans taflor. Man
skall dock finna, att det verkligt sårande, som
ofta ligger i Hogarths stycken, är merändels i fru
Lenngrens nästan bortjollradt af hennes qvinligt
lekande anda. Så mycket än dessa satirer vittna om
författarinnans snille, är det dock icke vår mening
att framställa dem isolerade såsom produkter 
af hennes förmåga i dess högsta flygt och älskvärdaste
stämning. Visserligen är löjet, äfven det bitande,
rent qvinligt, men det beundras mer än älskas,
hos hvem helst det finnes, om det ensamt är det
rådande. Röjer sig åter derjemte en inre godhet, full
af glädje och lefnadslust, så förhöjes blott denna
godhets intresse genom det satiriska, medan detta
försonas och förklaras af det blidare lynnet. Sålunda
få fru Lenngrens satirer sin mest intagande betydelse
genom den omedelbara öfverensstämmelse, i hvilken
de stå till hennes mildare kompositioner. Man skulle
kanske icke så klart se och igenkänna den oskyldiga
ande, som gömmer sig i de förra; om man ej i de
senare fått göra dess närmaste bekantskap.

De mest tjusande af hennes stycken gå idyllen
nära; ett och annat är en verklig idyll. Då hon
i sina satirer låter svagheten i menniskonaturen
framstå såsom svaghet med dess ömkliga, löjliga,
ibland brottsliga resultater, så målar hon åter
i sina idylliska stycken en svaghet, som genom
sin inneboende treflighet, frid och oskuld är
idealisk. Man tycker sig å ena sidan genomse och
mäta delssa bilders alla små önskningar, hela deras
lif, och följaktligen stå högt öfver dem; men de äro
tillika så skönt adlade, också i det obetydliga, att
man å den andra måste tveka, om ett intressantare
uttryck af ren mensklighet, än det de visa, kan
finnas. Författarinnan tyckes liksom skämta öfver
deras böjelser, deras bestyr; men detta skämt förgudar
dem tillika. <sp>Den glada festen</sp>, ett stycke, som utgör,
så att säga, en andenyckel till alla de öfriga, till
fru Lenngrens hela författarelif, visar klarast,
hvad vi med det nyss anförda menat. Af dylik art,
ehuru mindre 
markerad, är äfven den naivt hänförande idyllen, som 
hon kallat <sp>Eklog</sp>. <sp>Grefvinnans besök</sp>, som i
friskhet och objektiv sanning fullkomligen liknar
dessa förenämnda stycken, utgör redan på visst sätt
en Öfvergång till satirerna. Det är ett beundransvärdt
fenomen i hennes dikter, att sålunda själen af hennes
talang, klart uppenbarad i ett stycke, derifrån
strömmar ut genom omärkliga öfvergångar till alla de
Öfriga, så att det hela får likhet med en fulländad
organisk skapelse af skönhet och lif, hvars högsta
betydelse ligger såväl yppad i och för sig sjelf,
som utgrenad till och afspeglad i en hel mångfald af
skiftande partier.

Den sats, att konstnärn sjelf röjes i sina verk,
kan till hela sitt innehåll ledas ur fru Lenngrens
poetiska samling. Den, som genomläst hennes skrifter
och ej fått en klar bild af henne sjelf med hela
hennes rikedom, skönhet och qvinliga godhet, har
visst icke haft sinnet öppet för att sentera deras
betydelse och värde. Författarinnans samtida vänner,
som hade den lyckan att se ej blott hennes sånger, men
äfven henne sjelf, omtala med beundran den harmoni,
som rådde mellan uttrycket af hennes person i alla
dess nyanser, och det uttryck, hennes skaldestycken
bära. Hos henne, säga de, fanns icke ett enda drag,
som hade med anspråk röjt den vittra författarinnan,
icke en tanke, som skulle med stolthet eller
saknad sett ned på den skenbart inskränkta verld,
inom hvilken hon som qvinna var stängd, och velat
öfverspringa dess gränser. -- Enkel, blygsam och i hög
grad huslig, men derjemte glad, lekande och qvick,
skall hon ej mindre sjelf trifts i den krets, naturen
för hennes kön utstakat, än inom den samma spridt
trefnad, frid och glädje. Sådan 
skildras hon af dem, som sett henne; och hvem återfinner
ej henne med samma egenskaper, och ännu närmare,
ännu mer förklarad, i hennes herrliga dikter? Med
den djupaste blick i menniskohjertat och i lifvets
förhållanden, tyckes hon vara ett barn allenast,
för hvars spelande hög försynen öppnat verlden som
ett dockskåp. Så menlöst leder hon och delar sina
lekverks fröjder och sorger, så menlöst agar hon å en
annan sida, att man hos henne ännu ville igenkänna
den jollrande flickan, som än öm, än sträng leker
med sina beskedliga och obeskedliga dockor. Detta
gäller om anden af hennes poesi, och ännu är ej mer
än ett flyktigt ord nämndt om formen, om den sammas
tekniska fulländning. Så nära förenade än ande och
form äro, och så mycket de ömsesidigt bidraga att
förhöja hvarandras intresse, så kan dock en hög grad
af inre skönhet iklädas ett mindre intagande yttre;
likasom en ädel själ kan äga rum i en ickev vällottad
kropp. Man måste likväl härvid noggrant iakttaga,
att till en idealisk skönhet bådas harmonierande
skönhet betingas. Det är svårt att säga, om fru
Lenngrens produktioner tjusa mer genom den ena
eller den andra af dessa båda delar; så samfödda
tyckas i dem idéen och dess iklädnad vara. Hennes
stycken likna i detta afseende de talande anleten,
der hvarje tanke och känsla ögonblickligt afspeglas
i naiva, lefvande drag. Hennes sånger äga intet
af denna klangfulla, en yttre sinlighet fångande
diktion, som förskaffat några senare författares så
kallade praktvers popularitet; men de äro dock i hög
grad melodiska. Hvarje ord af henne smyger sig till
den mening, som skall uttryckas, med en ledighet,
egentlighet och mjukhet, som gör det på en gång 
harmoniskt med den stämning, i hvilken läsaren är
försatt, och helt och hållet oersättligt af hvarje
annat. Enkelheten i hennes språk är i följd häraf
så stor, att en hvar, som icke pröfvat sin förmåga,
kunde tycka sig och hvarje annan böra vara i stånd
att skrifva något dylikt; så vida det ju alltid borde
falla sig så och icke annorlunda.

De minst vackra af fru Lenngrens stycken äro skrifna
i ballad- och romans-tonen. Lyckligtvis äro dessa
ganska få och hade utan saknad kunnat vara uteslutna
ur samlingen af hennes verser. Detta amnärkes icke
för att afpruta något på den hyllning, som vi i det
föregående uttalat, en hyllning, som dock visserligen
icke upphinner den förtjenst, åt hvilken den egnas,
utan blott för att förebygga en möjlig beskyllning för
blindhet i afseende å författarinnans svagare sidor,
och följaktligen för ett vrångt och omotiveradt omdöme
äfven öfver hennes skönheter. Skulle vår förmåga att
uttrycka föreställningar motsvarat vår uppfattning af
fru Lenngrens alla företräden, så hade otvifvelaktigt
berömmet, långt ifrån att minskas, blifvit både
klarare och vidsträcktare. Ty med allt skattande åt
dagens opinion, vågar man både hysa och yttra den
öfvertygelse, att åt fru Lenngren i en framtid skall
tilldö-mas en rang bland svenska författare vida öfver
den, hon nu i allmänna tonen komparativt innehar. Det
är åtminstone säkert, att svenska literaturen icke kan
uppvisa någon så verkligt originell och poetisk natur,
som hon, om man undantager de båda oefterhärmliga
genierna, Franzén och Bellman. Och då skönheter,
som äro foster af sin tid och blott af den förstås,
med årens och kulturens vexling vissna och förskjutas, 
qvarblifva i oförvanskelig ungdom dessa ur naturens
djup framsprungna skapelser, som tyckas födda för
ingen tid och för all tid, och hyllas med så mycket
oinskränktare dyrkan, ju flere efemera koryféers fall
de öfverlefvat.

--
<b>Recensioner.</b>

<b>1. Freja, poetisk kalender för år 1833, 
af C. Dahlgren.</b>

(1832.)

För hvar och en, som med ringaste uppmärksamhet
följt den svenska literaturen, är herr Dahlgrens
författareförmåga känd, likasom det stora uppseende,
den väckt och underhållit, och det ofantliga beröm,
den skördat. De flesta svenska tidningsblad hylla
honom, och hans lof har genom dem förbredt sig äfven
utomlands. Det skall derför säkert förefalla mången
besynnerligt, ja, i hög grad förmätet, att jag tager
mig friheten vilja genom några nummer af tidningen
spela herr Dahlgren och fortfara i min rol, tills
jag tycker mig tillräckligen hafva tröttat både mig
sjelf och andra. Jag vill dock söka vara så modest i
mina anspråk som möjligt och betingar mig ingen större
teater-personal än en enda medhjelpare, som blott en
enda gång behöfver öppna sin mun för en sång till
mig, och för resten får vara stum och färdas hvart
han behagar. -- <sp>Herr Dahlgren uppträder.</sp>

Värdaste läsare, eller högtärade läsare, eller
gunstige läsare (jag vet ej, hvilketdera epitet
jag rättvisligen bör nyttja), min ypperlige vän och säkre 
befordrare! Nu är jag i en fördömd knipa. Som du vet,
(och hvad vet icke du?) var min 1833 års Freja
redan 1831 om julen färdig och har vandrat ut bland
allmänheten i högröd kjol med svart garnering,
med namn och karakter tryckta på framstycket, på
bakstycket åter det ringa priset af 1 rdr 16
sk. b:co. Så långt hade jag kommit och trodde mig
ännu kunna hinna ett år till före min tid, det är,
genast derpå utgifva Freja för år 1834. Men så när
är min spekulation i putten råkad, och om icke Vår
Herre eller du, upplyste gynnare, hjelper mig till
rätta, torde jag snart komma i klassen af dessa
nål- och syl-hjeltar, för hvilka klockan är gjord,
och lik den stora mängden af genier få följa med min
tid. Du frågar om orsaken till denna min förlägenhet,
och jag svarar: <i>Nemo saltat sobrius, d. ä. i fri
öfversättning: ingen saltar nykter på sillsallat:</i>
d. ä. ingen skrifver en roman utan personer. Ja, så
rasande står det nu till, att, om ej du vill ställa
dig till min disposition och för samma ändamål värfva
en hop till af både herrar och damer, jag sannerligen
ej vet, hvad jag skall företaga. Posito, jag skulle
kuppa af <sp>Stockholms-Posten</sp> den gamle farbror Mårten,
och be herr Nicander skaffa mig Hoby-flickan,
ehuru den slynan ej vore legd för 16 skillingar,
och se’n söka mig en älskare bland gardeskarlarne,
eller hvar jag kunde få honom. Du torde invända:
men hvarför icke bruka de personer, som ni förut
skaffat er; det tyckes ju ingen brist hafva varit
på folk i edra romaner förut? Hvar är <i>Nahum Fredrik</i>,
hvar är <i>Liljeconvaljenstolpe</i>, <i>H. E. Grefve Husgafvel</i>
&c.? -- Ack, käre läsare, jag har ju längesedan sagt,
att de äro engagerade vid herr Wildners ballett 
allesammans, emedan jag ej kunde uppehålla dem längre,
och hvad de personer beträffar, som florerade med
1833 års Freja, stå sakerna ännu värre. Majoren har
förspelat icke blott sina riddarerustningar och de
frackar, han vann af sina kära gäster, fänrikarne,
utan, o tempora, o mores! sina kläder, rubb
och stubb. Jag kan väl ej, med permission sagdt,
framdraga honom naken heller inför ett upplyst
publikum. Hvad angår ryttmästaren, påstå en del,
att han blifvit bysatt för en öfverdrifven gästfrihet;
andra, att han ätit ihjäl sig med kalkonstek; andra,
att han dött af chagrin öfver, att han ej fick 24
sk. stycket för alla 15 hundvalparna, som för de
6 han sålde åt militärerna, utan måste dränka dem;
andra och de trovärdigaste påstå, att han drunknat i
smuts, der han gick och stod. Brukspatron har supit
ihjäl sig, länsmannen har för andra gången fastnat
med händerna mellan plankspolarne och vet, som förut,
ej att vända om händerna, för att slippa fri. Sekteren
har jag låtit ligga ogild, och de englalika fröknarna,
i hvilkas blickar hela himlar af kärlek och oskuld
lågo, och som framför alla passat att kurtisera igenom
en roman till, ville gifta sig, som läsaren vet,
andra gången de sågo fänrikarna, ropade någon timme
derefter: förena oss! och stängde sig se’n in med sina
herdar i lusthuset, der de nu släppa ingen hvarken in
eller ut, om pocker vore lös. Hade det varit en, som
älskat en, så hade blygseln troligtvis hindrat henne
att vara så snabb; men de voro nu <sp>tre</sp> som gingo till
<sp>tre</sp>, och det förändrar nu saken, som jag på något
ställe tillförene klarligen bevisat med exempel af
Adam, Eva och ormen. Den lilla nätta ryttmästerskan,
som läsaren mins af sandspår-historien, var i öfrigt
uppenbarligen en 
nolla, och har sedermera ej ändrat lynne. Jag mins ej,
om vi ha flere qvar än gårdsfogden, och denne sitter
för närvarande i en ganska kinkig klämma; han är
nemligen arresterad för spanmålslasset, som han stal,
och väntar med det första sina 40 par på ryggen. <sp>Sic
itur ad astra</sp>, så bär det raka vägen till fanders! En
Freja för 1834 skall jag ha ut nu, och jag vet ej
hvar jag skall taga folk. Läsaren behagade tillåta mig
en liten digression. En bland de yppersta och första
regler, en auktor har att iakttaga och vända sig till
godo, är att aldrig låta bli att skrifva. Vill han
författa vers, och det ej längre bär sig på samma
meter, så må han hoppa i en annan, brister den, i
en tredje o. s. v., till dess han kan draga fram i
nödfall med den nordiska <sp>ragouten på prosa</sp>, hvarpå
jag här vill lemna ett exempel bland sinom tusende:
<i>"Nu mer jag ej dväljes bland gudar deruppe; jag föll,
vet ej huru, hit ned från min höjd. Nu bor i mitt
sinne en längtan, en trängtan, som jemt visar uppåt
&c."</i> Sönderhackar man nu tillbörligen klumpen, så blir
af prosan en passabel poetisk anrättning, som kan
serveras i hvilken kalender som helst. Se bara på!

<tab>-- -- -- -- -- -- 
<tab>Till dess kan han draga 
<tab>Fram, i nödfall, 
<tab>Med den nordiska 
<tab>Ragouten på prosa, 
<tab>Hvarpå jag här vill
<tab>Lemna ett exempel, 
<tab>Bland sinom tusende: 
<tab><i>Nu mer jag dväljes </i>
<tab><i>Bland gudar deruppe,</i>
<tab><i>Jag föll, vet ej huru,</i>
<tab><i>Hit ned från min höjd.</i>
<tab><i>Nu bor i mitt sinne</i>
<tab><i>En längtan, en trängtan,</i>
<tab><i>Som jemt visar uppåt.</i> &c.

Citatet är ur en kalender, som dock är en bland
de drägligaste. Denna rättighet att göra vers,
huru man vill, utgör just poeternas <sp>Habeas corpus</sp> 
akt, och kallas i deras konstitution: <sp>licentia
poetica</sp>. Sammaledes, om man vill skrifva prosa, en
roman eller dylikt, och har hvarken koncepter eller
personer, så kan ingen neka en att göra digressioner,
dylika som denna, ty rättigheten ligger grundad i
<sp>licentia prosaica</sp>, prosatörernas magna charta. "Men
jag pratar bort både tid och papper. Dessa onödiga
rader kosta läsaren kanske en bancoskilling."

Värdaste läsare, hvar var det vi voro sist? 
Jo, vid folkbristen. Denna borde dock
hushållningssällskaperna eller akademien för de fria
konsterna kunna afhjelpa. Tyst! Ett förträffligt
projekt faller mig i hufvudet. Kunde jag blott få
hit <i>krukhoppan</i> ifrån min 1833 års Freja, så skulle
väl min förlägenhet snart vara häfven. Jag tviflar
ej på, att ju menniskor ännu vore färdiga att hoppa
i den, liksom den sköna fröken var, som jag omtalte;
ty alldenstund hon for af dit utan orsak och genast,
så måste väl äfven nu inga orsaker behöfvas, för
att åstadkomma följder, der denna kruka är. Den
förträffliga passoppen kunde på detta sätt få en hel
laddning diverse personer, och komma i sporrsträck
med hela frakten till mig. Sapperment! På bordet
vid min dörr står ju en kruka med vatten. Jag kunde
ju se bedröfvad ut som 
gossen i min saga, kanske krukan började tala till mig,
såsom hans gjorde. Se, så! Nu ser jag hängfärdigt
sorglig ut. -- --

		<sp>Krukan.</sp>

<tab><i>Hvarföre gråter du, min lilla vän?</i>

<i>O, här måste jag ju lida brist på all ting</i> och är 
ej i stånd ens, att få hit farbror Mårten för min 1834 års Freja.

		<sp>Krukan.</sp>

<tab><i>Det skall jag nog afhjelpa.</i>

Se man på! <i>Det var f--n, sad’ Filén.</i> Jag ville knappt
tro, att något sådant vore möjligt. Men hör jag ej
hennes steg i trapporna redan? Hon kommer tillbaka.

		<sp>Farbror Mårten.</sp>

Uff, uff! Den förbannade krukan. Bäst jag stiger
in i henne och vet af ingenting, börjar hon skala
af, så att jag fått mig en andtäppa på halsen af
skumpningen. Uff, uff! ödmjuka tjenare! --

Sitt ner, min herre; jag hinner för närvarande ej
med er; jag måste se ängslig ut.

		<sp>Krukan.</sp>

<tab><i>Hvarföre ser du så bedröfvad ut? </i>

Jag har ju för litet folk till min roman.

		<sp>Krukan.</sp>

<tab><i>Det skall jag nog skaffa råd för.</i> 

Godt, godt! Hon flyger af, så att man knappast ser skymten
af henne. -- Nu, min herre, hvad säger ni derom?
Jag har tänkt bruka er i min Freja?

		<sp>Farbror Mårten.</sp>

Himmelen förskone! Jag är ju en visa i hvar mans mun
förut redan, ända sedan <sp>Stockholms-Posten</sp> fick mig
i klorna. Jag var dock hos honom en ärlig rofgubbe
blott; men Gud vet, hvad ni vill göra af mig, en
försupen Mollberg, en fosforist, en utspelad major, en
dåre, en tjuf? -- -- Himmelen bevare mig, uff, uff!

Menniskan vet ej sina tillkommande öden, och
det är bäst att finna sig i dem, så de glada
som de bittra. Men hvad hör jag för ett skrål i
trapporna? Krukan är här.

		<sp>Röster utanför dörren.</sp>

Låt bli mig, låt bli mig, herre; är ni galen? Rif
mig inte! Kyss mig inte! -- -- --

Kors, ett helt älskande sällskap! Hvarifrån har
jag äran emottaga er, mina damer? 

		<sp>Damerna.</sp>

Skola vi svara poetiskt eller prosaiskt?

Svaren på ren prosa, ty jag har ej tid att höra
vidlyftiga explikationer.

		<sp>Damerna.</sp>

Från spinnhuset. -- Vi hoppade in i den der fördömda
krukan, och vips flög hon af öfver staket och
stängslen och skyndade hit.

Hvad har jag då att tacka för lyckan af herrarnes
bekantskap?

		<sp>Herrarne.</sp>

Vi sågo sällskapet i krukan och hoppade in med. --

Men hvad är det för ett upptåg att så der ligga på
knä, hela raden. Kunnen I då icke vänta, tills romanen
börjas? Hvad menen I damerna skola säga 
om en sådan djerfhet? I första ögonblicket! Utan
att hafva sett hvarandra förut! --

Gunstige läsare, blif ej förskräckt. Jag lofvar vid
min auktorliga ära, att här allt skall gå anständigt
och skickligt till. Jag svär till och med att låta
hvar och en af dessa sex herrar dö af en hopplös
och obesvarad kärlek. Naturenligheten fordrar det
ovilkorligt. Ty då jag i min förra Freja lät tre de
allrasötaste fröknar, dem jag både ville och borde
måla såsom bildade, täcka och oskyldiga, mötas för
första gången af tre unga fänrikar vid återkomsten
från ett bad och på fläcken besvara deras knäfall
med en kärleksförklaring och sedermera ganska noga
akta, att foglarna ej skulle undslippa dem; så kom det
deraf, att de voro <sp>tre</sp>. Tre skulle naturligtvis, såsom
jag förr förklarat, vara vida lättfärdigare än <sp>en</sp>;
derför gick det, som det gick; men förhållandet blir
åter helt annat nu; ty älskarinnorna i 1834 års Freja
äro sex. Hvad <sp>en</sp> i tidens längd möjligen kunde bevekas
till, <sp>tre</sp> åter genast vilja, det vill, när de äro <sp>sex</sp>, i evighet ingen. På denna djupa naturfilosofi hvilar
nu hela knuten och upplösningen i 1834 års Freja,
som du skall få se. Derför tålamod, och alldeles
ingen solfjäder fram! Men nu får jag lof att bli
ängslig igen. -- --

		<sp>Krukan.</sp>

<tab>Hvad går åt dig, arma poet? 

Jag äger ju inga tankar för min roman.

		<sp>Krukan.</sp>

Det skall jag nog afhjelpa, ehuru det kan dröja någon
timme, ty det är lång väg till Danviken.

Nu är jag riktigt otålig, läsaren likaledes, gissar
jag. O, att den långa, stygga, tråkiga timmen vore sin
väg! Skola vi lägga patiance tillsammans? Jag förmår
hvarken äta, dricka eller sofva af idel väntan. Nå,
fröjde själen, timmen är förbi. Krukan hörs redan
pusta vid dörren; nu träder hon in, svettig, uppblåst
och blodröd af strapatseringen. Välkommen, välkommen,
min ödmjukaste tjenare! Kors, en hel skeppsladdning
med tankar, inlagda i flaskor, buteljer, askar, dosor,
strutar och konvoluter med bladguld omkring, som
ryttmästarens skrapade näsa. Låt oss examinera en och
annan. Du, min vän, hvad har du på etiketten? <i>Korpen
är hvit.</i> En humoristisk baddare! Ypperligt! Än
du då? <i>Surr surreri surr.</i> Tanken är målande. Ett
gäsande mjöd, en surrande bisvärm, en murrande
katt, ett pokulerande sällskap -- allt uttryckes
genom denna enda tanke. Låt oss gå vidare; hvad har
du? <i>Tirliti tirliti, tralala tralala , hej hoppsan
och hejsan hurra.</i> Den och den! Jag kan ju få ett helt
skaldestycke af dessa enda tankar. -- Nå hvad säger du
då, lilla bytinge, som lagt dig allrahögst der? Har du
någon etikett qvar? Hvad pocker! <i>Jag är Dahlgren.</i> --
Du är hin heller! Den är mig en munter gök den,
det måste jag säga! Vidare i texten. Hvad säger du
der? <i>Sum sum dinglidang! Brum brum dinglidang? Hu,
hi, plingliplang! Lu, lu, li, dingdang!</i> Det der är
ju min egen vind! En skamlös stöld ur mina år 1828
utgifna ungdomsskrifter, senare delen, pag. 100,
nederst på sidan. Kratsch! Så gör man med slika
kompilationer. -- Vidare, du då? <i>Stockholms-Posten är
dum.</i> Godt! Det kan sägas om, fast jag sagt det en
gång förut. Det är ett ord, som publiken hör gerna
i dessa tider.

Men nu får jag lof att göra ett litet öfverslag,
för att se åt, hvad jag kan ha af förra besparingar
att vinka på vid förefallande behof. Pro primo, har
jag af gammalt i mina 1828 års ungdomsskrifter ett
st. <i>bingbinglibing</i>, ett d:o <i>dingliding</i>, båda på sidan
101; ej mindre har jag på sid. 165, i förra delen,
att tillgripa böljor, som låta <i>tralala;</i> dito på dito
echon, som svara <i>tralala;</i> d:o på samma sida en vind,
passande for vikar särskildt, som uttrycker sig: <i>vyss
vyss tripp tripp;</i> så har jag ett troll derstädes,
pag 102, som jag kan vid behof få att låta <i>rasch,
rasch, scha, scha</i>, och <i>pollola</i>; åtminstone vägrade
det ej på besagda ställe att ge dessa ljudliga
tankar ifrån sig; så har jag elfvor i meranämnda
skrifter, pag. 15, senare delen, hvilka behändigt
fylla en rad med: <i>hohu, hohu, tillilu!</i> vidare
en ifrån Hagalund hemtad tupp på samma sida, som
med karakter och andragande: <i>kukeliku!</i> fyller 2
rader väl; så finner jag, pag. 67 i andra delen,
en mängd saker, ordnade gerad efter hvarandra, som
kunna vara goda nog att plocka ut bitar af; de äro:
<i>rosorna, klipporna, ängarne, dalarne, kullarne,
foglarne, vågorna, ekarna, björkarna, skyarne,</i> i
synnerhet om det gäller att skrifva vers, ty hvart
och ett af dessa ord har fyllt och fyller troligen
ännu med heder sin rad; i förra delen, pag. 171,
hittar jag <i>kratsch; kratsch</i> finnes också pag. 172;
d:o en förträfflig vallhornston: <i>tu lu lu! tu lu
lu!</i> pag. 266, har jag <i>vindars</i> och <i>blåklockors bing</i>,
att ihogkommas, då jag råkat sluta någon vers med
<i>kring;</i> d:o ljuder det <i>kyp kyp kyp</i> från hvarje sten
på sid. 28, d:o på d:o <i>sum sum sum</i> från hvarje gren;
det förra behöfver jag blott sätta <i>are</i> till, så får
jag kypare, det senare blir, med det lätt tillagda <i>ma</i>,
summa, och sålunda kan det i min roman ej bli brist,
hvarken på fluidum eller betalning, oberäknadt alla
andra fördelar af dessa tankeläten; dazu har jag <i>tili,
tili,</i> noch <i>krak, krak, krak, krax!</i> noch <i>en sjö,
som är en dummer jös;</i> utom en ändlös reservtrupp af
<i>la-laer, tra-traer, scha-schaer, dingler, dangler,
Mulpher</i> och <i>Marcolpher;</i> så att, när jag rätt betänker
saken, det icke kan bli så svårt, att få ihop ett par
hundra sidor. Adde den sist ankomna lasten, hvilken
borde bilda det nya och originella i arbetet; ehuru,
om jag skall dömma efter den nyss anställda förflugna
inventeringen, jag har skälig anledning att misstänka,
det Danviks-laddningen bestode till det mesta af
oblygt kompilerade satser ur mina egna skrifter. Vare
härmed huru som helst, är jag färdig att gripa mig
an nu. 

Mitt herrskap, herrar och damer, som skall
komma att bistå mig med edra personer i denna kamp,
sägen mig, i hvilken årstid ni vill ha handlingen
placerad? Vår eller höst ville jag föreslå. I den
förra årstiden vaknar naturen, i den senare går hon
till sängs. I hvardera upprymmes sinnet och stämmes
till kärlek. För att relevera hvarderas egenskaper och
lätta ert val, så vill jag stämma upp här, Impromptu,
först en vårsedan en höstsång. Gifven akt!

<tab>Nu är vintern sin kos,
<tab>Och med sippa och ros,
<tab>Och med fröjd och begär,
<tab>Är han ändtligen här,
<tab>Den förtjusande vår.
<tab>Hjertat bultar och slår,
<tab>Hej hoppsan, och hejsan, gutår!
<tab>Su-su-sus -- su-su-sus!
<tab>Hvilket sorlande brus
<tab>Mellan buskar och fjäll!
<tab>Hvilken dag, hvilken qväll!
<tab>Mellan bäckarnas språng,
<tab>Hvilket ljud, hvilken sång!
<tab>Hej hoppsan och hejsan, plingplång!

<tab>Su-su-sum-su-su-sum!
<tab>Kors, hvad luften är ljum! 
<tab>Kors, af bin hvilket surr, 
<tab>Hvilket brummande murr! 
<tab>Sköna zephyr, hur sa'? 
<tab>Nätta herre, hva-ba? 
<tab>Hej hoppsan och hejsan, hurra!

<tab>Tirliti, tirliti!
<tab>Ljufva lärka, så fri,
<tab>Under skyarna der!
<tab>Hit med glaset, mon frére!
<tab>Ej medalj, pris och rang,
<tab>Men hur ljufligt hon sang!
<tab>Hej hoppsan och hejsan, plingplang!

<tab>Ku-ku-kukeliku!
<tab>Ändå tuppen med fru!
<tab>Hur kavater och nätt,
<tab>Hvilken ståtelig sprätt!
<tab>En sultan i sitt hus,
<tab>Under vårsol och ljus,
<tab>Hej hoppsan och hejsan, burdus!
<tab>Kra-kra-kra-kra-kra-krax!
<tab>Det var icke en lax!
<tab>Det var kråkan, som skrek.
<tab>Fram med porter och stek!
<tab>Fram med paltar också! --
<tab>Denna vers slapp jag så.
<tab>Hej hoppsan och hejsan, gå på!

<tab>Klang-klingeli-kling!
<tab>Hela laget omkring!
<tab>Hin i krogar och hål,
<tab>Recensenter och skrål.
<tab>I den grönskande vår
<tab>Hjertat jublande slår.
<tab>Hej hoppsan och hejsan, gutår!

<tab>Tuli-tu, tulitu!
<tab>Lilla qvittrerska du,
<tab>På den gungande gren!
<tab>Sicken en, sicken en!
<tab>Lalala, lalala,
<tab>Tralala, tralala,
<tab>Hej hoppsan och hejsan, hurra!

<tab>Ku-ku-ku-ku-ku-ku! 
<tab>Ku-ku-ku-keliku! 
<tab>Su-su-surreri surr! 
<tab>Mu-mu-murreri murr! 
Uff, uff, puff, puff! Hoho, kratsch! Hoho platsch!
<tab>Det var d-n till sats! 
 Klappa händren! Hej hoppsan, klitsch, klatsch!
<tab>Pa pe pi po pu py! 
<tab>Hvad den tonen är ny! 
<tab>La le li lo lu lång! 
<tab>Hvad är detta för sång? 
<tab>Nö-nö-nöff, nö-no-nöff! 
<tab>Är det här à la boeuf? 
           Oui!!! Oui!!!

Mina vänner, hvad synes eder, skulle det duga att
uppträda under våren? Hörden I, huru ljuft lärkan
tirlitiade , tuppen kukelikuade , och den lilla
qvittrerskan sjöng tulitu? Hvad var det icke i öfrigt
för ett surr-surrande, murr-murrande, pa-pe-piande och
la-le-liande, så att man kan säga, att hela naturen
bestod af idel läten? Vi skola nu pröfva hösten. Jag
vågar ej lita på, att min förmåga att improvisera
skall vara outtömlig. Vid förefallande behof vill
jag derför låna ett och annat ur mina förra arbeten;
men för att vara ärlig, skall jag noggranneligt antyda
det förut sagda genom en så kallad spärrad röst. Hör,
hör!

<tab>Nu är hösten här.
<tab>Bröder, jag svär,
<tab>Värre krabat
<tab>Fins ej i någon stat.
<tab>Se, hur sin regnkappa grå
<tab>Han drager uppå !
<tab>Ut skall han gå
<tab>Med hela sitt skrå,
<tab>Vindar och stormar och åskor och snö:
<tab>Sommarn är dö';
<tab>Alla dess blommor ä' strödda omkring,
<tab>I ring,
<tab>Blifna till ingenting.
<tab>Blåklockan klämtar ej mer bingbing;
<tab>Krossad är hon med allt, hvad henne blef gifvet;
<tab><i>Se, så är naturen, så är menskolifvet.</i>
                   Kratsch!
<tab>Nu gaf han sin första stöt. 
<tab>Hej, hvad gemöt! 
<tab>Se, vid hans sida rider ett troll! 
<tab>Hör, hur det ropar på håll:
                  Rasch, rasch!
<tab>Se, på en ekorre det rider galant; 
<tab>Hvar stal det denna häst af en skalds adjutant?<foonote>Uppenbarligen var det samma ekorre, som min
adjutant, dvergen, begagnade till att rida på, då
jag, vid tillfallet af hr Atterboms återkomst, hade
den äran att kommendera tallar och granar. (Under
sjungandet gjord anmärkning.)</foonote>
                  Scha, scha!
<tab>Hör, hur det skriker bland skogar och fjäll: 

<tab><i>Nu hoppa så snäll, 
<tab>Du gångare god, 
<tab>I ett hurtigt mod.
<tab>Scha! Scha! 
<tab>Låt det gå, 
<tab>Hoppa på, 
<tab>Ned och opp, 
<tab>Opp och ned, 
<tab>I galopp, 
<tab>Öfver stockar och led.
<tab>Pollola!
<tab>Ingen rast, ingen ro, 
<tab>Öfver berg, öfver mo,
<tab>Scha! Scha!</i>
<tab<i>Låt det gå, 
<tab>Hoppa på, 
<tab>Ned ock opp, 
<tab>I galopp,
<tab>I ett ljungande mod, 
<tab>Du gångare god! -- </i>
Se, der ilar en vind, 
Svartmuskig om kind, 
Nyss var han in på en krog, 
Der några supar han tog, 
Sprang genom fönstret in och ut, 
Lärde sig några ord rotvälska till slut. 
Hör, hur han talar med klang:
<tab><i>Sum sunt dinglidang! 
<tab>Brum brum dinglidang! 
<tab>Hu hi plingliplang! 
<tab>Lululi dingdang!</i>
Hu, jag blir bang och förskräckter: 
Sällan talar en vind, om han ej är knäckter.
              Plang!
Der slog han in vårt fönster -- det sang. 
<tab><i>Strunt, strunt!  Låt det gå, 
<tab>Friskt upp, låt oss slå,
<tab>Slå i, klunka på! 
<tab>I morgon, hå, hå! 
<tab>Kanske redan då
<tab>Vi ligga om kinden helt kalla och blå.</i>

Älskelige bröder, skola vi nu sluta? Nej platt icke! 
Hvad? Skola vi afbryta vår sång, för det att 
höstvindens tenorstämma vill sjunga solo i den
murknade konsertsalen naturen, der alla ljuskronor
äro utblåsta, 
och regnet basar in genom tak och väggar? Skola vi
hålla våra hjernors ångskepp, tankarne, hemma för att
vänta bättre väder? Nej, må vi låta punschens ångor
drifva maschineriet, och friskt skall det bära af i
den gränslösa rymden, medan sucken stelnar i gapet
på Norrström, vofflorna frysa fast i månglerskornas
korgar, böckerna klappa tändren i herr magister
Wiborgs boklåda vid Storkyrko-brinken, och Valerii
fluga domnar. <i>Pharaonerna må under tiden drifva
sitt spel, bäst de gitta, och glädja sig åt sina
egyptiska trollkarlar. När det är mörkt i förstockade
hjertan, lyser poesiens sol klar öfver de rena själar,
som öppnat sig för något högre, än det timmeliga,
och fröjda sig med de glada, och hafva en tår för
de sorgbundna, som andas i en friare luft, och ej
bäfva, när mordengeln utsträckt sin lie, för att 
afmeja de torra qvistarna och det föraktliga ogräset
på jorden. Hvad tyckes, käre vänner! Författaren har
in petto ett dylikt verk som detta, men mycket värre!</i>

Ras, ras, ras!
Bara jag kommer på min rätta bas!
Kratsch!
Der ha vi åskan burdus!
Behöfs mer, behöfs mer
Af båd' dunder och ljus,
Kan det fås, som man ser?
Se blott molnet <i>med brakande knot,
Hur det stöter emot
Både skogar och fjäll,
Med en skakande skräll;
Det ljungar,
Det haglar,</i>
<i>Det öppnar de blixtrande ögon. -- Kratsch!
Der en blixtrande pil
Kommer, sänd uppå stormarnas il,
Och vågen skakar sin mahn,
Och bergen skälfva som på en tråd;
<tab>Kratsch!
Der störta ramlande torn och hällar i sjön; 
Hvilket brak, hvilket dön! 
Tyst, tyst; nu det tystnar.</i> -- -- Jo pytt. 
Det skall börja på nytt, 
Jag skall säga det till, 
Ifall bröderna blott och publiken det vill.

Nu några ord, mine älskelige! <i>Icke af Stockholms
Posten, som sjelf är ett naturens misstag, men
af förnuftigt folk har auctor förnummit, att ett
och annat stycke i den första delen bort utdömmas;
detta skall i den nästa år utkommande andra upplagan
rättas. Härmed är ej sagdt, att man tänker glädja
den svenska publiken med hopp om någon afbön för
"litterära pojkstreck." Den nesan skall aldrig
auctor ha på sin graf, att hafva ingått något
jemkningssystem.</i>  Nej tvärtom!

<tab><i>Det smattrar,
<tab>Det knattrar,
<tab>Det piper, det sqvalar, det gråter ur skyn;
<tab>Och solen,
<tab>Vid polen,
<tab>I dimmorna svedes och bleknar om hyn.
<tab>Hvad är att göra?
<tab>Sig låta insnöra
<tab>I varg och i björn,
<tab>Och se'n i ett hörn
<tab>Qvintilera,</i>
<tab><i>Och dinera,
<tab>Och supera:
<tab>Nej san, sa'd jag:</i>
<tab>Hellre i dag,
<tab>Stora och små,
<tab>Ut att se på
<tab><i>Vattnet, som skenar
<tab>Utför rännstenar,
<tab>Uppå Norrmalm,
<tab>Än under skullar,
<tab>Än genom tullar,
<tab>Med sig det rullar
<tab>Stickor och halm.
<tab>Molnens gråa segel stormen vrider.
<tab>Straxt hörs det rinna
<tab>På man och qvinna,
<tab>På tobak och lider,
<tab>På excellenser,
<tab>Notariers expenser,</i>
<tab>Och mycket mera,
<tab>Som jag icke här hinner specificera. --
<tab>Hu, hvad det gloppar
<tab>Vått ifrån himlen på land och på sjö!
<tab>Hu, hvad det stoppar
<tab>Näsan och öronen fulla med snö!
<tab>October, du rasar,</i>
<tab>Plask! Der föll en käring omkull,
<tab>Just vid Norr-tull.
<tab><i>Uff, skall man hänga då läppen så der,
<tab>Gråta och lipa vid minsta besvär;</i>
<tab>Stig upp, ma chère!
<tab>Kratsch! Nu slog åskan sin yttersta knall:
<tab>Så är denna visan all.
Mina vänner, en sådan buse är hösten. För utrymmets
skull gjorde jag sången så kort som möjligt; men
jag försäkrar er, att jag hvad stund som helst kunde
fortsätta den. Jag erbjöd också derför mer <i>af båd'
dunder och ljus</i> på något ställe i skaldestycket;
men så vida ingen behagade taga för sig, lät jag
det bero dervid. Säkert är äfven, att, om jag velat
ge mig i någon ordvexling med den beskänkta vinden,
hade den ej varit så fåordig som den var; ty den
tycktes ha fullt allvar att tala denna gång, och att
tala med eftertryck. Än regnskuren då, som föll på
<i>tobak och lider, på excellenser, notariers expenser</i>
etc.? När i evighet hade jag hunnit räkna opp allt,
hvad den föll på, alldenstund den visserligen sträckte
sig öfver Stockholm, och i min makt stått, att låta
den <i>basa</i> öfver hela Sverige? Att icke tala om <i>trollet</i>,
som ej sade på eget tungomål mer än några <i>rascher</i>,
<i>schaer</i> och det välljudande <i>pollola</i>. Min sångmö har
gifvit mig ordböcker i fickformat, beqväma att bära
på sig, öfver en hop naturspråk, såsom troll-språk,
vatten-språk, fogel-språk, däggande-djurs-språk,
m. fl. som icke talas af mennisko-tunga; jag blygs
att icke kunna nämna fisk-språk med ibland de andra,
men det är visst, att jag ingen ordbok i nämnda
språk fått, oaktadt hennes förnyade löften, -- min
sångmö, säger jag, har gifvit mig allt detta; hade
det då varit svårt att ge trollet en större copia
verborum? Jag försäkrar, att det enda lexikon öfver
trollspråket är ordrikare än alla lefvande och döda
menniskospråk tillsammanstagna; och änskönt jag ej
förstår det väl ännu, kan jag dock läsa det innantill
perfekt, såvida det begagnar det allmänna engelska
alphabetet. Men, mitt herrskap,
förlåt mig denna digression. Ni har nu sett så väl
våren som hösten och kan välja. Hvad som är klart i
frågan, är, att om man vill älska höstetiden, måste
man ha tak öfver hufvudet. Jag läser i edra anleten
utslaget: våren! Ack, den gudomliga våren, denna
naturens kyska rosenfest, med sina vestanvindar, sin
oskuld, sina kupidoner och sin lifvande sol! Basta! En
sak faller mig in. Rummet, rummet, der handlingen
skall för sig gå, hvar få vi det? Ponera, mina damer,
edert förra logis? Nej, det behagar icke. Nå, varom
obekymrade. Herrarna kunna vika in på ett värdshus så
länge, damerna göra en tur i det gröna, och farbror
Mårten sätter sig ned på en gästgifvaregård nära
staden. För det öfriga vill jag sörja.

          <sp>Farbror Mårten.</sp>

Jag vill äga stället, eljest ber jag att bli entledigad. 

          <sp>Herrarna.</sp>

Varor skall auctor bestå oss, emedan han uppehåller
oss på värdshuset, ty vi akta icke att sitta der med
torra munnar.

          <sp>Damerna.</sp>

Vi vilja försöka bli herdinnor, att fördrifva tiden;
auctor måste skaffa oss får. -- --

Läsaren hör, hvilka pretentioner de göra, och kan
deraf dömma, huru godt det är att i dessa tider vara
auctor. Man säger, att geniet åtföljes af fattigdomen;
men är det att undra på, då man vet att författaren
ofta får lof att kläda rocken af sig, för att gifva
den åt en person i sin skrift? Eller fins det i
allmänhet någon, som med färre tillgångar har flere
att underhålla än en författare? Dock för att icke
bedraga din 
väntan, upplyste gynnare, vill jag gripa mig an och
bestå efter råd och lägenhet, att jag en gång måtte
få börja romanen. Den skall heta:

<i>Sex resande herrars bedröfliga öde, hvilka för en
olycklig och hopplös kärlek hängde sig samfält med
samma rep och på samma krok.</i>

Det var ett gladt lif på värdshuset <i>Gyllene
Kannan</i>. Majqvällens vänliga sol blickade som en
rodnande nymf in genom de öppnade fönstren, och
den rödbrusige kyparen och bufetten med alla dess
konfektburkar och likörflaskor, kantiner och kinesiska
bålar summo i ett haf af guld. Ur ett sidorum
hördes i ljuf vexling hymnerna: Gutår! och Kör!,
och emellan tärningarnas skrammel och glasens klang
förnam man då och då från en aflägsen gränd några
domnande flöjt-toner af <i>Broder-liderlig</i>. Vid ett af
de många med vaxduk beklädda borden i buffetsalen
suto sex herrar, på tallrikarne framför dem lågo
några knäckta ägg, en fluga surrade i halsen på den
tömda porter-buteljen, tre eller fyra dylika hade
samlat sig kring ett medelhaf af fluidum på duken,
hvari man såg en omstjelpt strösked. En af sällskapet
var värd for minuten. Han hade fyllt de öfrigas glas
och slog som bäst på bottnen af den omvända flaskan
tre starka slag, för att skaka i sitt eget den sista
droppen af Gula Lacket.

Hvad heta de? Hvilka äro de? De sex herrarna,
säg? Hvad landsmän, säg? Min Gud! Tålamod, käre
läsare! När jag fått veta det sjelf, skall jag
visst meddela det; nu är jag likaså okunnig derom
som någonsin du. Har du läst Euclides? Se, huru lätt
han har att veta namn! Visa mig en punkt, som han ej
benämner. En heter A, en annan B. o. s. v., ja, det
argaste af allt är, att mathematici ropa på radikalt
okända passagerare och kalla dem X. Vågar jag, som
redan i 1833 års Freja införde två trianglar A, B,
C, och D, E, F, ännu komma fram med dylikt, och det,
innan jag hört alla mina recensenters utslag? Dock,
jag vågar det. Min läsare, jag får den äran presentera
för dig i herrarna vid bordet polygonen A, B, C, D,
E, F, och hoppas du snart skall få göra sagde polygons
närmare bekantskap.

"Det är dock skönt," ropade A, och förde handen till
det blinkande glaset, "det är dock skönt, bröder,
när Majs och lifvets solar i förening stråla på vårt
hjerta, när blodet strömmar som en vårflod genom de
varma ådrorna, och känslorna som fjärilar svärma
omkring bland vestanvindar och blommor. Hurra för
ungdomen, hurra för kärleken, hurra för våren! Dricken
bröder! Tömmen edra glas och hören se'n till ett
blänkande förslag. Gode herrar, se så, till sista
droppen! Mine bröder, tron I, att jag någonsin tänkt
på att gifta mig? Jo, vid himmelen har jag icke
det. Men en dåre är den, som rusar åstad blindvis
och ensam. Vi äro här sex unga raska män, låtom oss
göra ett kontrakt. Vi välja ut sex de rikaste och,
om möjligt, vackraste flickor, enkor eller käringar
i landet. Märken noga: skönheten är det andra, och
ingen skönhet får uppskattas högre än till tio tusen i
riksgälds. Derpå draga vi lott. Med lottsedeln öppnad
i handen, svär hvar och en sedan en ed, att med all
ifver, efter bästa förstånd, söka vinna till brud den,
som sedeln utvisar, hon må vara ful eller vacker,
femtonårig eller åttatioårig, engel eller troll,
hedning eller kristen. Misslyckas frieriet för alla,
så omkastas lotterna, och nytt försök göres. Lyckas
det åter för en eller flere, så
delas kapitalerna jemt emellan alla; men bruden
blir fästmannens ensak, eho hon vara må. Hvad synes
eder?" -- -- "Kypare! hit med en butelj champagne,"
ropade B, full af förtjusning, "förslaget är
vädt guld. I afton öfverlagdt, och i morgon
sitta vi i schäsarne, bröer." Topp! skreko alla;
och kyparen, som med fyra mystiska skakningar i
hemlighet gifvit champagnen, lif, framkom undan
disken med skatten och ställde med ljuft leende
mun buteljen på bordet. Kratsch! och den fjettrande
ståltrådsbojan sprang för ett hugg med bordsknifven;
puff! och korken spratt upp mot taket, och föll
ned i en ärlig borgares ölglas, som han just förde
till munnen, så att krås och kinder öfverstänktes
med fradga. Hurra och vivat! Ingen ängslig fanns på
värdshuset <i>Gyllene Kannan</i> den gyllene majqvällen,
då det gyllene giftermålsförslaget uppgjordes der. --

Solen hade följande dag redan tillryggalagt en
tredjedel af sin luftseglarbana, vädret var ljumt
och qvalmigt, gatorna hvimlade af gående, stående,
pustande, flåsande, åkande, ridande, gapande och
begapade, vägarne dammade, skator skrattade, forsar
och qvarnar brusade, skogar och lunder susade, och
lärkan <i>tiotiodrilliliserade</i> i den blåa skyn. I ett
prunkande tåg såg man sex herrar med gröna kasketter
och flor för ögonen lemna staden och med svingade
piskor jaga framåt landsvägen lika så många utmerglade
åkarkampar, som med tillvand andakt och oforändradt
lopp gjorde sin tjenst framför de prydligt lackerade,
ensitsiga schäsarne.

Min läsare, jag får väl lof att kila af förut, att se,
huru det står till på gästgifvaregården? -- Farbror
Mårten hade frukosterat nyss och satt välbehållen
i nattrock och dito mössa vid det öppna fönstret,
kikande utåt landsvägen och öfverskådande åkrar,
ängar och 
gods. Näst podagran besvärade honom en näsvis
geting, som farit vilse in i rummet och brummande
svärmade kring hans öron, sökande sig väg ut. "Är
det icke förbannadt, nu hafva svinen åter brutit
sig in i potatislandet och gräfva upp alla
sängarna. Anders! Jaga svinen ur täppan der nere
vid ån. Hur är det med hållpojkarne? Har reserven
kommit? Fördömme mej, skymmeln kommer ur stallet i
dag; det sätter jag p före. Schas, din sakramenskade
galhals, din hönsförförare! Hvad har du i ärtlandet
att göra? Skref den der tjocka herrn i dagboken,
Petter? Himmel och h-! Der har Galant slitit sig
lös och grasserar midt i fårskocken. Gå och tag fast
kanaljen, slå benen af kanaljen, hör du, jag säger dig
till, bind honom fast vid kojan, så att halsen går af
kanaljen! Hvart sju tusan ha slinkorna sprungit alla; 
se de inte bättre efter hjorden? Håller jag mig för
ro skull sex dylika grytplundrerskor?" -- Gubben är
knarrig, som läsaren hör, låt oss lemna honom. --

De sex grytplundrerskorna, den tjusande polygonen
X, Y, Z, Å, Ä, Ö, som var det oskyldiga föremålet
för farbrors sista bittra utfall, satt och band
blomsterkransar af häggblommor, sippor och vifvor
nära vägen i en park full af somnade vestanvindar
och dofter. En källa sorlade vid herdinnornas
fötter, en bofink qvittrade sorgligt i toppen af
en öfverhängande björk, och flög ibland skrämd och
klagande kring grenen, der han gjort sitt bo, långt
upp i skogen skrek en hackspik, och i en tall nära
källan knackade en ekorre på en kött. Ej ett löf
rördes. Naturen syntes lik ett älskande, brinnande
hjerta, som väntar svar på en just nu förklarad
kärlek och ej vågar draga ett andedrag. Lunden var
ett tempel, dit legioner af englar 
nedstigit, för att på altaren af blomsterkalkar
offra ångande vällukter. Det var så skönt, det var
så ljuft, det var så tyst; man hade kunnat höra
fjärilns kyssar, man hade kunnat höra ett rördt
och andaktsfullt hjertas slag; det var en morgon
sådan som Edens första sabbat, full af oskuld,
salighet och lugn. -- "Tvi! Jag ger tunnor tusan ett
sådant här herdinneskap," utropade den sköna X och
slängde den halfbundna kransen ifrån sig. "Hvad
sjutton den och den! Räntar det att sitta här
och valla farbror Mårtens får, att dricka vatten
och höra fogelpip? Hellre går jag tillbaka till
spinnhuset. Alla resande ha dessutom så brådtom
här, att man ju knapt hinner se skymten af dem." --
"Ack I de gyllene qvällarne i staden!" svarade Y. "I
staden!" ropade Z. "Ack, i staden, i staden!" ljöd
det från hela polygonens läppar.

Burulurum, burulurum! Se, hvilket moln af dam på
vägen, hör hvilket bullrande af kärrhjul, hvilket
knackande, piskande, snärtande, smällande
och hojtande ! Hejsan och hoppsan! Tåget
anlände. Ögonblickligt hejdades schäsarne i
farten. Himmel, roptes ur den första; hvilka
herdinnor, ur den andra; hvilka englar, ur den tredje;
bröder, ur den fjerde; vi hoppa ned till dem, ur den
sjette; och med ett språng stod hela polygonen A,
B, C, D, E, F på marken, kastade tillbaka floren,
ordnade kragarne, slog dammet af stöflarna, hviftade
bort några näsvisa bromsar och låg för polygonen X,
Y, Z, A, Ä, Ö:s fötter. <i>Jag</i>, sade A; <i>ger</i>, sade X;
<i>er</i>, sade A; <i>f-n</i>, sade X. "Jag ger er f-n!" ropade
med en mun hela polygonen X, Y, Z. Å, Ä, Ö, "Näsvisa
bytingar! Är det skick att bära sig så gement åt mot
anständiga fruntimmer? Man kan veta lite hut." --

Gudomliga kärlek! Du är icke född för jorden; 
hvar skola dina himmelska drömmar sannas? Älskande,
olyckliga, försmådda, besvikna hjertan! Tagen piskorna
i handen och sitten upp igen och åken för den och den;
ty I ägen intet hopp mer. --

Solen stod på sin höjd; på gästgifvaregården sträckte
sig makligt en hop bonddrängar på en halfgrön gräsplan
i dess brännande strålar; några kycklingar pickade
korn vid deras fötter; en skara runda grisar snusade
kring deras hufvuden; på kryddgårdsplanket gol
tuppen hest: kukeliku! En hållpojke satt insomnad
på förstugutrappan och vände i höjden en gapande
mun, kring hvilken en tallös svärm flugor, myggor
och bromsar surrade. Då och då riste han på sig och
skrapade sig dels på läpparna, dels i hufvudet. Galant
låg vid hundkojan med rinnande ögon, skakade hufvudet
och såg från solen. Vid stalldörren nära intill
syntes tre löddriga kampar bundna: de slogo omkring
sig med svansarna, fnyste och stampade oupphörligt. På
landsvägen i nejden knarrade en grind. Söta herre, en
slant, en slant, en slant! -- Hofvar dånade, kärrhjul
skramlade, det resande sällskapet åkte in på gården.

Farbror Mårten syntes på trappan. "Befalla herrarna
hästar?" -- "Drag för tusan d--r!" -- "Är det eljest
något, hvarmed jag kan tjena?" -- "Skaffa hit ett
rep!" -- "Anders, skaffa herrarna ett bastant rep, hör
du det." -- De resande gingo in i gästrummet. Anders
hemtade repet och gick. "Bröder," sade A, "här ha
vi det, som skall hjelpa oss från våra qval." -- 

Ett bord ställdes fram på golfvet, repet fästes vid en
krok, ärnad att uppbära brödstänger, snaran gjordes,
vidgades och afpassades; polygonen stack in sina
hufvud, bordet sparkades omkull. -- Läsare, fly,
fly! De hänga der allesammans.
(Medhjelparen uppträder.)

Det nya
GJALLARHORNET

Tidning för Literatur och konst. 
N:o 2. 1833.         den 12 Jan.

DEDIKATION.

Om med snart försvunna toner 
Dig min blyga sångmö når,
Der bland Pindens gyllne troner 
Du vid diktens källa står; 
O, så hör min bön, -- förunna 
Mig din lyras skatt en gång! 
Hjelp mig du, att jag må kunna 
Sjunga dig en värdig sång!

-

Kunde jag uti mitt qväde 
Foga allt, som du det fogar:
<i>Bord och bräde, säng och släde, 
Kor och kattor, stop och plogar, 
Grytor, mattor, stall och logar, 
Skåp som smäller, gris som gnäller, 
Måndag, tisdag, onsdag, thorsdag, 
Fredag, lördag; hej, om söndag.</i> -- -- --
<tab>Chorus.

Men hvem liknar dig i sprången, 
I din lyras djerfva ton? 
Hvem är fri som du i sången, 
Så från rim som från reson?

-

Kunde jag din bölja vara, 
Hvilken ljuder: <i>tralala!</i> 
Vore jag ditt echo bara, 
Hvilket svarar: <i>tralala!</i> 
Sjöng jag som din vind i viken: 
<i>Tripp-tripp-tripp och vyss-vyss-vyss!</i> 
Jag försmådde kungariken, 
Konung, vid din sångmös kyss.

Målar du borgmästarns näsa, 
Tycks man stångas af hans horn; 
Följs du på din finska resa, 
Svär man i sitt väderkorn; 
När du regnar, när du platschar, 
Drar man gerna kapprock på; 
Men när åskande du kratschar,
Signar man och räds ändå.

<tab>Chorus. 

Men hvem liknar &c.

-

Filolog, när stormen susar, 
Tolkar du hans språk med: <i>kras!</i> 
Siare, när Jofur snusar, 
Vet du, att han nyser: <i>tjas!</i>
Hvarje årstids skick, naturskald, 
I din sång man hör och ser; 
Alla väsens läten, djurskald, 
Känner du och återger.

Luftbalongisk, kan du unna
Schellings tropp i skyn ett mål;
Lurendrejisk, i en tunna
För du in bland korf Jean Paul;
Pastoralisk, strör du skinkor
Öfver hela Småland ut,
Och trollstafvisk, gamla slinkor
För till Paphos' ö till slut.

<tab>Chorus. 

Men hvem liknar &c.

-

Hell dig, skald!  Besjung naturen 
Med det tungomål, hon fått, 
Qvittra med en sparf i buren, 
Och med grisen grymta blott! 
Surra med ett mjöd, som gäser, 
Hvina med en storm i ras, 
Och med åskans vigg, som fräser,
Kratscha alla öron kras!

<tab>Chorus.

Ty hvem liknar dig i sprången, 
I din lyras djerfva ton? 
Hvem är fri, som du, i sången, 
Så från rim som från reson?
<b>Freja, poetisk kalender för år 1834.</b>

Svenska literaturen har åter fått glädja sig af ett
nytt häfte af denna intressanta kalender. Skalden
synes här, ännu rikare än vanligt, hafva gifvit sitt
goda lynne luft, och stycket andas allt igenom den
glädtigaste humor. Läsaren kunde hafva väntat att
här återträffa personer från de första delarna af
romanen och se deras öden utveckla sig; men med en
lekande qvickhet har författaren äfven nu vetat att
eludera denna väntan och spänna nyfikenheten. På
ett sinnrikt sätt aflägsnar han möjligheten för
den förut bekanta personalen att här uppträda och
begagnar en tjensteande, krukhoppan, att skaffa sig
ny uppsättning af folk. Likaså sinnrikt inflätar han
i den prosaiska berättelsen några poetiska stycken,
en uppfinning, som vi ej varseblifvit i de förra
häftena. Hvad dessa sånger beträffar, kunna vi
ej annat än anse skalden i dem hafva öfverträffat
sig sjelf såsom naivt naturmålande. Den imitativa
harmonien i dem är förvånande. Allt andas, lefver,
talar, allt är mångfald, variation, med ett ord,
sann poesi. Ett enda fel kunde man kanske förebrå
den eljest förtjusande vårsången, att nemligen de två
sista verserna äro nästan för mycket öfverlastade med
obestämda ljud. Höstsången, med omvexlande vers och
prosa, ett författaren eget manér, är full af glada,
frappanta vändningar och glänsande allegorier och
utmärker sig i öfrigt genom ledighet, rörlighet och
objektiv sanning. Man kan anmärka, att dessa båda
stycken i allmänhet äga en högre friskhet och färg
än de uti 1833 års Freja införda och mera närma sig
skaldens vanliga tonart. Den egentliga romaren i detta
häfte med rubriken: <i>Sex resande herrars bedröfliga
öde, hvilka för en obesvarad och hopplös kärlek
hängde sig</i>
<i>samfält med samma rep och på samma krok</i>, ger
redan genom sin titel tillkänna sin humoristiska
anda. I lätta, luftiga drag och med mycken värma och
hastighet för författaren den ganska enkla intrigen
till sin upplösning. Ett muntert sjelfsvåld och ett
spel med läsarens möjliga beräkningar röjdes uti det
hela såväl som i detaljerna. Man hade föreställt sig,
att den qvinliga personalen, utgjord af sex flickor
från ett mera tvetydigt ställe i staden, skulle
varit ingenting mer än böjd att besvara älskarenas
hastiga och ögonblickliga kärleksförklaring. Men hvad
händer? Med mycken resignation förkasta de bestämdt
anbuden; och de förskjutne göra genom döden slut på
sina qval. En bland författarens eminentaste sidor
är utan tvifvel hans stora sjelfbeherrskning vid
sublimare målningar. Han vet att med fantasiens hela
trollkonst lyfta sig och läsaren till en stämning, då
man liksom öfverströmmas af naturens och skönhetens
idealer, och se'n ögonblickligt rycka fram med
hvardagslifvets mest kontrasterande bilder. Flera
dylika vändningar karakterisera äfven denna roman
och ge föredraget en sann humor. -- Såsom en negativ
förtjenst hos detta häfte ville vi anmärka, att
det är mera än dess äldre syskon renadt från de i
sjelfva verket oqvicka qvickheter, hvilkas uddar
bildas af det plumpa, stötande och ibland verkligt
smutsiga. Må detta icke anses såsom någon förebråelse;
ingen senterar djupare än vi den lekande talangen
hos författaren, liksom ingen är mera färdig att
hålla honom räkning derför. Man kan hjertligen
roa sig åt den gamla Stockholms-Postens utfall mot
detta häfte. Gubben tycks just gripit sig an igen att
recensera och fördömma, hvilket som vanligt haft den
påföljd, att boken blott desto begärligare köpes.
--
<b>2. Snapphanarne, gammalt nytt om Skåne, från sjuttonde
seklet, af O. K. Svenskt original i trenne delar.</b>

(1832.)

En svensk original-roman af det omfång, som den
ofvan anmälda, måste påkalla uppmärksamhet, också
om den ej kan tillfredsställa en högre fordran af
konst och i många afseenden lemnar mycket öfrigt
att önska. Föga lärer något civiliseradt land varit
eller vara så ofruktbart på romaner som Sverige; och
svenska literaturen kan dock med fog berömma sig af
en odling åt de flesta öfriga håll, som täflar med
de mest upplysta och bildade nationers.

Det arbete, hvarom här är fråga, följer den riktning,
Walter Scott gifvit romanen, och är, såsom alla
de tallösa efterbildningarna af hans odödliga
mästerstycken, half historiskt. Tillståndet i Skåne
vid Carl den 11:tes tid och under de krig, denne
konung förde med Danmark, är ämnet för den historiska
bearbetningen, en högre svensk-dansk familjs öden
för de romantiska skildringarna i denna roman. Det
vigtigaste af det historiska elementet koncentrerar
sig kring Snapphanarne, en mot Sveriges intressen
beväpnad hop af Skånes allmoge, hvars företag åter
blifvit väckta och understödjas af den nyssnämnda
familjens hufvud, generalen Liljenroos, som, ehuru
bosatt i Sverige, är det danska partiet af själ
och hjerta tillgifven. Med första delen upphöra
Snapphanarnes ströfverier att ega betydenhet, och de
bortskymmas under fortgången af den andra och framgent
genom det kring generalen och hans närmaste omgifning
sig samlande intresset. De olyckliga följderna af
dennes nit för Danmark och svenska vapnens 
Öfvervigt begagnas till en del såsom grundval
för byggnaden af intrigen och fortgången af en
kärlekshandel mellan generalens dotter och en ung
svensk officerare, på hvars idealiserande författaren
synes hafva nedlagt sin yttersta ansträngning. -- -- -- --

Ett hufvudsakligt fel, hvaraf detta arbete, ej
mindre än vida största delen af våra historiska
romaner, besväras, är, att det historiska i det samma
handteras blott i massor, så att händelsernas lif,
nödvändighet och sanning lemnas helt och hållet
oförklarade och åsidosatta. Härigenom kommer all
vigt att ligga på <sp>händelsen</sp> allena; och händelsen är
dock intet annat än en förkroppsligad oändlighet af
motiver, och följaktligen likasom en själlös kropp
utan betydelse och lif, om den ej af sina motiver
genomströmmas och förklaras. Sättas nu, såsom fallet
alltid är, enskilda intressen i konflikt med, om
man så vill uttrycka sig, liflösa tilldragelser, så
kommer det högre att subordinera under det lägre,
under ett intet, och resultaten blifva tröstlösa,
då det likvisst är afgjordt, att i naturen ingenting
sker, som ej i kollektionen af motiver och följder
har sin fullkomliga försoning. Det ligger således i
djupet af en dylik framställning en sanningslöshet,
som är otillfredsställande, då den skapar en skenbar
lycka, sårande, då den vållar en, ehuru lika skenbar,
olycka.

Exempelvis må här anmärkas den i första delen
förekommande obehagligt vilda scen, der de af
ett parti Snapphanar fångne svenske officerarne
förgöras, utan att i motiverna till händelsen något
betydelsefullt förut releverats, som segrande blefve
qvar efter offrens sinliga förstöring. Det är lätt att
inse, hvad som bestämt författaren till att anbringa
denna målning, den 
omständighet nemligen, att historien och erfarenheten
bevittna en detta och hvarje dylikt ströfparti egen
grymhet, som borde åskådliggöras, men lika så lätt
skall hvar och en finna, huru falsk en sådan tafla är,
och huru litet verkligheten med sin förödelse och sin
seger, sin ryslighet och sin inneboende tröst genom
den samma är träffad. Öfver allt i arbetet röjer sig
ett godtycke, som från sin af några historiska data
bevakade skuggtron, likt ett blindt öde, beherrskar
fenomenerna; och ingenstädes ser man en ur de verkande
krafternas natur framsprungen nödvändighet. Kevenbergs
grymt misshandlade karakter är härpå ett ovedersägligt
bevis. Vi träffa honom först såsom förlofvad med
hjältinnan i romanen, och se i honom en man, som, utan
såväl egentlig förtjenst som verklig last, likväl icke
i något fall gör det förtroende, hvarmed han af sin
fästmös föräldrar omfattas, otänkbart. I fortgången
af berättelsen utvecklar sig hans karakter i sanning
till hans förmon, han blir bestämd, tilltagsen och
nästan ridderlig; tills man med förvåning, efter det
han en längre tid varit undanskymd, råkar honom såsom
en så fulländad niding, att endast inbillningen,
aldrig verkligheten, skapar en dylik. Den enda
nödvändighet, som verkar hos honom denna förändring,
är författarens vilja att för en mera gynnad älskare
förbereda möjligheten af framgång och författarens
uraktlåtenhet att i detta afseende upptänka ett
mindre stötande motiv. -- Generalens karakter är,
ehuru i allmänhet mindre misshandlad, dock på långt
när icke så hållen, att man af den samma kunde få
en bestämd bild. Till att bestyrka detta, må hans
förhållande vid det brydsamma besöket af de svenske
krigarne anföras. Det ålades honom att, vid äfventyr
att se sin egendom 
brännas, i tid yppa, om några vapen funnos i hans
hus. I förlitande på ett lönhvalf, der sådana
förvarades, nekar han sig äga några, och står
som en misstänkt syndare med osanningen på tungan
inför en ung ryttmästare, hvilken han som gubbe
och krigare öfversåg och som fiende hatade. Huru
litet öfverensstämmer ej hans uppförande här med
det lynne, förf. sökt skildra hos honom. Det hade
dock varit lätt att inleda samma verkan af hans
förfarande, om man än gifvit det samma en förmonligare
ändring. Hvem tvang generalen att tala osant, ja,
att ens visa sig och stå till rätta för sin fiende,
då han ingenting mera äfventyrat, om han låtit
tillsända ryttmästaren rummens nycklar med den
enkla helsningen: "sök, och om ni finner vapen, så
bränn upp min gård!" Han hade till och med kunnat
vidfoga sitt karakteristiska: "d--n i min talg,"
utan att derigenom förlora i intresse och natur,
vid ett sådant handlingssätt. Älskarinnan i romanen
är med icke större säkerhet tecknad. Sällan träffar
man hos henne ett drag af ren naivetet, hvilken hon
dock skall söka härma, och ibland sänkes äfven hon
otroligt från den värdighet, till hvilken man ser, att
förf. velat lyfta henne. Hennes utfall mot Stålbrand
i 2:dra delen är så litet öfverensstämmande också
med en vanlig qvinlig delikatess, att den fläck,
hon derigenom ådrager sig, genom hela fortgången af
berättelsen sedan förföljer läsaren med obehag. --
Stålbrand och Snapphanarnes anförare, Olle Ericsson,
äro kanske bäst gifna, ehuru båda äro blott tänkta,
icke åskådade figurer, och den senare, i mon af det
intresse, som kunde fästas vid hans person, allt for
litet uppträder och handlar.
Då man i skildringen af Stålbrands karakter igenkänner
ett romanförfattare äfven af rang eget manér, att
uppsöka och slösa fullkomligheter på någon person
i deras arbeten, så har jag tyckt mig böra begagna
detta rum för att yttra några tankar om det äkta och
oäkta i ett dylikt idealiserande och om svårigheten
att af alla dessa fullkomligheter, huru många och
verkliga man än må sammanställa, bilda en person af
sann skönhet, adel och intresse. Må man tänka sig
vilkoren för ett skönt anlete och uppdraga dem i sin
föreställning så rikt och så skarpt som möjligt. Man
tager noggrant ut dimensioner, färg o. s. v. på de
skilda partierna och förföljer dem, så långt tanken i
deras delar kan se någon betydelse. De sammansättas,
och man borde få lif och skönhet i det helas
uttryck, men ser endast stelhet, betydelselöshet
och död. Den äkta målaren framkastar en bild. Vi se,
att denna panna är regellös som enskildhet och emot
proportionslagarna för skönheten såsom del: ögat har
ingenting utmärkt, hvad konstlag vidkommer; i det
ena partiet efter det andra hittas en bristfällighet,
någonting, som man tycker kunde vara vackrare, mera
intagande, annorlunda. Men bilden i sin helhet med
allt detta oregelbundna lefver, andas, talar, ja,
förtjusor genom ett himmelskt uttryck af ädelhet
och skönhet. -- Konstnärn ensam i sin högsta mening
kan, att likna smått med det stora, som den Högste
Mästaren skapa skönhet i dess sanna uppenbarelse; och
han skapar den ur idel motsatser, efter begreppets
uppfattning, och hans skapelser äro som naturens
lefvande uttryck af styrka och svaghet, af ondt och
godt. Deras synliga skönhet är en följd deraf, att
han från inspirationens höjd sett blott 
motsatsernas försoning, förmälning och kastat sitt
ljus öfver dem, så att de för andra visa sig likasom
för honom, ej såsom söndrade och afskiljeliga, utan
förenade och nödvändiga elementer. Kärleken visar
oss en skön typ af konstnärns uppfattning af sin
skapelse. Skulle kärleken ej med inspirationens, utan
med reflexionens öga betrakta sitt föremål, så kunde
ingenting annat än det allmänt mätbara sköna och goda
älskas. Men den ser objektet från en högre ståndpunkt,
och väsendets harmoni är för den samma uppenbarad,
och i och med det samma hvarje äfven dess minsta,
i andras Ögon mest misslyckade del, betydelsefull
och oföränderlig till något bättre. Hvilken älskande
skulle väl vilja se det minsta drag i ett tillbedt
föremål förändradt, äfven om han med öfvertygelse
visste, att det för hvarje annan förefolle fult? Och
skulle han som konstnärn kunna i en tafla uppenbara
den idé, som hos honom gör detta fula till skönt,
med ett ord, framställa hela sin inre uppfattning
af väsendet, så skulle det fula försvinna ur hvarje
annans föreställning och för alla visa sig försmultet
i en högre skönhet såsom ett dess nödvändiga
beting. Kunde man afsöndra alla de partiklar, som
ingå t. ex. i ett äple, så skulle man få några söta,
några bittra; och hade man då ej känt den smak, de i
sin förening frambringa, och det blefve fråga om att
sammansätta något för smaken ljuft, hvem skulle ej
tycka att det bittra borde förkastas, och likväl se
vi, huru förenliga de båda synbara stridigheterna äro,
och hvilken fulländning de, försmultna med hvarandra
i äplets natur, äga och uppenbara. Denna lag genomgår
naturen och försonar vår känsla med tanken, att det
finnes en motsats till det, som är godt. --
Det ges hos hvar och en någonting, som, tänkt afskildt
och i och för sig sjelft, vore ondt, men som i sin
förening med något annat, med något i sig sjelft
tänkt godt, upphör att vara ondt och är snarare det
<sp>verkliga</sp> godas vilkor, och derför så nödvändigt, att
det ej kan bortönskas. Så finnes också i naturen intet
absolut ondt, utan tanken blott skiljer det onda och
det goda, likasom i naturen ingen absolut kropp eller
död utan själ och lif finnes, ehuru tanken skiljer
det förenade i dess begge motsatser; om någon derför
sammansatt «en person af blott tänkt ondt eller tänkt
godt, så har han producerat en osanning, ett varande,
som icke är och i naturen ej, utan endast i tanken
har sin motsvarighet. Till brister af detta slag gör
sig största delen af romanförfattare saker, ehuru i
mer och mindre mön. Det är väl sant, att ingen roman
visar oss det absolut goda personifieradt i hvar och
en af sina särskilda personer, ty man har lätt funnit,
att af idel ljus ingen effekt kunnat tillvägabringas,
emedan i det samma icke existerat en skenbar strid;
men de fleste författare hafva deri irrat, att de på
ett predestinerande sätt hopat allt det goda på en,
allt det onda på en annan, då det likvisst är med
enskildheter samma förhållande som med totalitet,
såvida äfven det minsta är i oändlighet det störstas
typ. -- Vi se här tydligen, hvaraf det kommer, att
blotta förståndet ej mäktar dana konstverk; det ser
nemligen blott stridigheter, och tänker, men ser ej
deras inre förlikning, hvaraf följden är, att det
blott kan visa dem sammanställda, icke förenade. Det
synes häraf också, att min mening ingalunda är, att
man skulle danat en sann person derigenom, att man
i den sammanställt tänkta motsatser; tvärtom
är det just en sådan sammanställning, som gör, att,
som man säger, en karakter ej är hållen. Endast
i <sp>förenade</sp> motsatser ligger det goda, det sköna,
och röjer sig desto sublimare och mera glänsande,
ju större intensitet man i de förenade motsatserna
anar, likasom den elektriska gnistan exploderar dess
skönare, ju högre polerna stegrats. En moralisk
karakter är derför en uttryckt försoning mellan
stridigheter, som kunna anas, och den är mer och mer
skön, ju mer allmän den uttalar den idé, i hvilken
stridigheterna finna sin försoning. Ännu en gång,
man bildar således genom att sammanställa blott
tänkta fullkomligheter ingen verklig skönhet, lika
så litet som lag, ehuru den är den högsta tänkbara
moraliska pol, äger någon betydelse, om icke en med
den förenlig motpol är märkbar; då å andra sidan i
lag- och öfverträdelse-elementets synliga förmälning
allt ädelt, godt och skönt ligger uppenbaradt. Och
nu stöter man på det om Stålbrands karakter förut
yttrade, att den är tänkt och icke åskådad, och att
den med alla sina goda sidor derför synes färglös
och icke lefvande.

-- -- -- -- -- -- -- -- -- -- -- -- -- -- -- -- 

Då hvart och ett arbete i skön konst måste vara
ettdera af de begge, antingen ett sant konststycke
eller en efemer produkt af en diletterande förmåga,
så är det nödvändigt, att kritiken mäter det samma
med den dubbla måttstock, som passar för hvartdera
af dessa båda slag. Lägges nu en högre konstfordran
till grund för omdömet, måste recensionen alltid bli
ofördelaktig, om arbetet ej äger den fulländning och
höga betydelse, som är ett annat konststycke egen;
men man gör orätt, om man deraf sluter, att arbetet
ej äger 
något värde. Den andra måttstocken, som ej utan
obillighet får lemnas oanlagd, kan ge helt andra
resultater och visa ett öfverskott af förtjenster,
som berättiga arbetet alltid till uppmärksamhet,
och i flere afseenden till bifall. Oaktadt alla
bristfälligheter, har äfven denna roman många sidor
af intresse, och jag ville mer än ogerna hafva så
misslyckadt uttryckt mina omdömen öfver dess fel, att
de icke lätt skulle kunna fattas såsom förenliga med
de loford, dem jag anser romanen förtjena och räknar
för en tillfredsställelse att kunna uttala. -- -- -- --

-- -- --

<b>3. Främlingen från Norden. Berättelse af R--a.</b>

(1832.)

Signaturen R--a<footnote>E. W. Ruda.</footnote>
 är troligen för större delen af detta
blads läsare icke obekant. Oberäknadt ett stort antal
mindre, poetiska stycken, alla af en sällsynt teknisk
fulländning, dem man finner införda i de under senare
åren utkomna literära kalendrarne, hafva vi af denne
unge författare tvenne dramatiska kompositioner,
nemligen <sp>Vildsvinsjagten</sp> och <sp>Hagbart och Signe</sp>, af
hvilka den senare i synnerhet är af stort omfång. I
<sp>Främlingen från Norden</sp> har hr R--a försökt röra sig
inom ett slags novell- eller roman-form. Den enkla och
intriglösa anläggningen i detta arbete är i korthet
följande: Yngre sonen till en förmögen egendomsherre i
England har nyss begrafvit sin far och sett stamgodset
öfverflyttas i sin äldre broders händer. Missämja
uppkommer snart genom olikhet i lynnen mellan
bröderna, af hvilka den äldre är lefnadsfrisk, glad
och utsväfvande, den yngre dyster, känslig och
regelbunden. Berättelsens hjelte beger sig derför
till London, i afsigt att ingå i statens tjenst. I
hufvudstaden träffar han en akademi-kamrat, en ung
målare, som föreslår en resa till Italien, hvilken
han efter ett kort betänkande förklarar sig villig
att företaga. I Rom träffar han på ett värdshus en sin
faders gamle vän, en engelsk amiral, som var gift med
en italienska och bofast i nejden af Manfredonia vid
Adriatiska hafvet. På dennes inbjudning beger han sig
i sällskap med amiralen till hans gods, gör bekantskap
med hans familj och råkar snart i en kärlekshandel med
sin värds yngsta dotter. Tilldragelser, som hvälfva
sig kring denna kärlek, upptaga största delen af
boken. Emellertid yppar det sig, att hon är katolik,
och att hennes ägande vore fästadt vid nödvändigheten
för honom att öfvergå till samma lära. Då han ej
kan ingå på detta vilkor, besluter han att ej genom
fortsatta bevis af tillgifvenhet ytterligare hålla den
unga flickans hjerta fängsladt och reser med försakad
lycka hem, dit han nyss förut blifvit genom bref
kallad af sin sjuke och aftynande broder. Hemkommen
träffar han sin bror i dödens armar och hinner ej mer
än bevisa honom en kort gärd af vård och ömhet och
se honom dö. Bland bipersoner i berättelsen finnes
en ung grefve, som på sätt och vis spelar rolen af en
rival och har en duell med vår riddare, hvilken dock
ej blir så blodig som en annan hans tillställning,
ehuru äfven den får mindre svåra följder genom den
förutnämnde unge målarens mellankomst. Denna korta
exposition af gången i arbetet visar redan tydligt,
huru litet det i sin hela uppfattning är beräknadt
på det slags effekt, som 
åstadkommes genom sammantrasslade skickelser och
belägenheter med deras slutliga förklaring och
upplösning. Det hade också varit väl, om författaren
lyckats att genom talangens utvägar göra sin bok
underhållande, utan att tillgripa ett i alla fall
till sitt konstvärde underordnadt medel. Men
det icke snillrikt förebyggda fall inträffar här,
att skildringen, som till sin tendens är fri från
intrig, icke är det fullt i detaljer, utan tvärtom
har partier, som närma sig nog mycket de vanliga
roman-ingredienserna. Härigenom har en disharmoni
uppkommit emellan det hela och dess delar, och
taflan, som eljest vore enkel och okonstlad, brister i
perspektiv och enhet. En ibland de vigtigaste regler,
dem en författare har att iakttaga, är att icke
ge en underordnad del ett gran mer af intensitet,
än den jemnt behöfver för att, organiskt ingrediera
och fylla sin plats i det hela. Öfverträdes denna
regel, så är endera oundviklig af dessa båda möjliga
följder, antingen att öfverskottet af delens intensiva
karakter uppfattas såsom en sjelfständig grund för en
egen rad af verkningar och, då dessa uteblifva, står
öfverflödig och betydelselös qvar, eller också att
detta öfverskott till den grad ändrar och borttrasslar
detaljens natur, att den upphör att synas underordnad
och gör i sin helhet det samma gällande om sig,
som nyss sades angående öfverskottet. 

Man hör ofta i recensioner af i synnerhet romaner, 
noveller och dylikt sägas, att den eller den personen 
uppträder onödigtvis, att den eller den tilldragelsen är
öfverflödig och utan samband med det hela; alla
dessa fel låta ytterst förklara sig ur den synpunkt,
vi här förut sökt antyda. De grunda sig alla på
en disproportionel uppfattning af delarna och det
hela. Den 
onödiga personen hade såsom blott lätt tillskuggad
och undanskjuten i fonden varit kanske behöflig
och på sin plats; framdragen i en ljusare dager
och bestämdare tecknad, öfverskjuter den sin idé
och är förlorad för sig sjelf och förstörande för
det hela. Alldeles på samma sätt förhåller det sig
med händelser, som skola förklara eller förbereda
andra. I det arbete, hr R--a nu gifvit, träffas icke
sällan fel af denna beskaffenhet, ehuru minsta delen
är af särdeles störande inflytelse. Exempelvis må
antydas, så obetydligt det än kan förefalla, att,
vid berättelsen om sällskapets resa från Rom till
amiralens egendom, för stor dager är lagd på de
försiktighetsmått, man vidtagit mot röfvares möjliga
angrepp. Föga torde många läsa de få rader, som
innehålla skildringen af resan öfver Apenninerna,
utan att någon af dem väntar med visshet att få
se bland de dystra bergen ett uppträde med någon
röfvare-hord. Och denna skildring är likväl så
kort och i det hela taget så litet markerad, men
orsaken till dess betydenhet på sitt ställe är,
att den icke till hela sitt omfång är underordnad,
utan innefattar i sig ett visst något, som är mer, än
hvad som för dess ändamål behöfdes, och som man icke
kan supponera stå der onödigtvis. Det är detta något,
detta öfverskott, som likt en imaginär medelpunkt
antyder en blifvande cykel af händelser, hvarigenom
den väntar sin bestämning och väsendtlighet,
ehuru det stannar vid en blott antydning. Rec. har
uppehållit sig vid denna anmärkning icke så mycket för
exemplets vigt som för vigten af dess tillämpning. Han
förutser också, att mången skall finna hans åsigt af
det valda momentet för mycket skrupulös och kanske
ensidig; vore den i sjelfva verket sådan,
så vill han hafva hänvisat till ett annat mera
ögonskenligt fall, som icke kan fela att
göra hans påstående i allmänhet tydligt, den
omtalte grefvens förfarande nemligen, då han med
all ceremoni lejer en bandit, for att mörda sin
rival. Skulle en italienares hämndlynne skildras,
så hade skildringen bort modereras så, att den kunnat
ingå som en integrerande del i berättelsens helhet;
men hvartill detta skarpt tecknade nidingsdåd, som ej
verkar andra följder än den, att rivalen får sig en
skråma? I framställningen hotar dock detta företag
att bli en källa till de rikaste och mest utgrenade
förhållanden mellan berättelsens personal. -- -- --

Hvar och en har erfarit och vet, huru olika man
uppfattar förhållanden, som man genomlefvat,
och förhållanden, i hvilka man lefver. De förre,
äfven om de varit mindre intressanta, framstå dock
alltid för inbillningen i en egen glans, de senare
förefalla alldagliga, om de än vore huru vigtiga
som helst. Orsaken är, att erinringen bibehåller
blott ljuspunkterna och låter det matta, släpande
och störande bortfalla, då deremot fantasin i
det närvarande nödgas genomgå öknar af tomhet och
enformighet i hvarje prick af tiden, för att omsider
slappad hinna en ädlare njutning. I de arbeten, stora
målare af naturen och lifvet lemnat, föres man med
drömmens snabbhet från ljuspunkt till ljuspunkt;
den mindre talangen, om den vill teckna troget,
slår varsamt alla hvardagstråkets bryggor mellan de
glesa partierna af något intresse och låter en, trött
och vaken, genomkämpa mödorna af dessa öfvergångar,
för att då och då hugnas med någon förströelse och
njutning. En stor författares 
blick i lifvet är såsom minnets, den ser af allt
blott det, som tjuser, och derför återspeglar den
icke heller annat. I den berättelse, hvarom här är
fråga, förekomma nog ofta sådana öfvergångar, hvilka
stå der mindre för sin egen skull, än för att utan
halsbrytande språng fortskaffa läsarens inbillning
till gladare ställen. Öfver allt, der dialog
förekommer, besväras arbetet isynnerhet af dylika
brister. Till bokens företräden, som visserligen
icke äro få, alldenstund den vid genomläsningen
efterlemnar ett angenämt intryck, hör dess rena
anda, äfvensom den oerfarna, barnsligt ädla enfald,
som hvilar öfver alla dess taflor. Den enda verkliga
bekantskap, man i den gör, är väl författarens, men
det händer icke alltid, att sådana bekantskaper äro
tillfredställande som denna.


--

<b>4. Andelunden vid Kassin. Svenskt original af
                   Fröken R***,</b>

                      (1832.)

Fröken R***<footnote>K. K. A. v. Strussenfelt.</footnote> har någon gång tillförene sett anmärkas
vid en och annan af de i sanning ovanligt många små
romaner, hon utgifvit, att dessa, oaktadt nutidens
förkärlek för och hyllning af en historisk anstrykning
i dylika skrifter, likväl fortfarande hållit sig
vid den sentimentalt patetiska gamla romantonen,
Det ser nästan ut, som skulle författarinnan i senare
tider i yttre måtto börjat att temperera sitt manér,
och man finner äfven i ofvannämnda arbete en 
historisk person såsom dess hjelte. Erik den fjortondes
olycklige son är hufvudföremålet i berättelsen. Man
gör hans bekantskap såsom en fruktad ande i en
lund vid Kassin, (deraf styckets benämning) och
ser honom ändtligen bli en medgörlig oeh sensibel
älskare. Förf., som vid detta förhållande haft ett
öppet fält för antiqvariska m. fl. exkursioner i
Walter Scotts stil, har dock så litet gifvit rum åt
tillfället att modernisera sitt verk, att man vore
frestad tro, det hon principmässigt förkastat den
rådande opinionen i de flesta af dess fordringar,
så framt ej en i hennes författare-förmåga antagen,
genom vana eller läsning bestämd åsigt af naturen
lättare förklarade hennes arbetens egna gammalmodiga
lynne. Att anställa en vägning af det gamlas och nyas
förtjenster skulle, om den låge inom recensentens
förmåga, leda till en vidlyftighet, som öfverskrede
hans syfte med denna uppsats. Det kan vara nog
för hans ändamål att säga, det författarinnan i
sin dikt-art rör sig med ledighet och skickligt
vet begagna dess resurser. Hennes föredrag, hvars
förtjenster rec. synnerligast ville erkänna, är klart,
rundadt och intalande; hon förstår att till små
scener af ett mutande intresse leda de mildt tänkta
fantomer, som framställas; hon vårdar, såvidt detta
manér tillåter, sannolikheten och sammanknyter med
talang detaljerna. Derför kan man icke utan en sårande
känsla från bländverket af hennes drömbilder kasta en
blick mot konstens högre rymd med dess friska natur,
dess sanning och verklighet, och man måste dock göra
det, for att fylla den tomhet, de lemna i ens sinne,
oaktadt deras partiella behag. Den i dagligt tal ofta,
ehuru orätt, så kallade poetiska blick i lifvet,
som <sp>tänker</sp> 
blott dess förhållanden och ser dem icke, tillhör
författarinnan. Allt i hennes arbeten är derför blott
imaginärt. Man måste, för att följa, för att fatta
henne, abstrahera från verkligheten, glömma den sanna
skönhet, som af den uttryckes, och svärma i en illa
kallad idealisk verld, hvars moln-gestalter väl kunna
blända, men aldrig trösta och mätta.

Ville man göra några speciella anmärkningar vid
den roman, hvarom här närmast är fråga, så kunde
man säga, att effekten af den förmenta andens snara
fall till hvardaglighet ej är god; att den vilkorliga
frihet, författarinnan i sitt antagna manér njutit,
ibland blifvit med för stor enformighet begagnad,
såsom t. ex. då den blifvande älskarinnan två
särskilda gånger måste falla och svimma, älskaren
åter en gång bringas i en lika belägenhet genom
striden med en varg, för att ett möte dem emellan
måtte förmedlas, då, om begge befunnit sig helbregda,
endera enligt intrigens lynne varit nödsakad att
springa undan den andra. Det är blott enformigheten
i medlen, rec. klandrar härvid, icke att sådana
tillfälligheter blifvit tillgripna för ett ändamål;
ty i detta afseende lemnar författarinnans manér
vidsträckta rättigheter, så skugglikt än allt är,
som trälar under yttre tilldragelser. Rec. förbigår
vidare anmärkningar, ty de låge dock alla åt samma
håll, som redan gjorda. I allmänhet gäller om denna
roman, att den eger förtjenster nog, för att vara en
underhållande lektyr för den, som utom verkligheten
söker sina idealer; åt den deremot, som älskar
att se naturen sådan den är, har boken föga något
tillfredsställande att bjuda.

--
<b>5. Samlade dikter af Euphrosyue. Första delen.</b>

                     (1832.)

En hastig blick på karakteren af den gamla och nya
skolan i Sveriges vitterhet torde vara på sitt ställe
i en recension af Euphrosynes<footnote>Fru Julia Nyberg, född Svärdström.</footnote> arbeten, då denna
författarinna kan anses för en bland de mest utmärkta
representanter af det parti, som i Sveriges literatur
tillvägabragte en, ehuru genom det gamlas fall mer än
genom det nyas införande, rättfärdigad brytning. Jag
gör denna åtskilnad, emedan att upptäcka och förkasta
något felaktigt alltid är ett steg längre fram mot
odling och fullkomlighet, och emedan, med förtjensten
häraf, det nyas förfäktare kunna anses hafva i sina
idealer inrymt svaga sidor till motsvarighet mot dem,
de störtat.

Då den svenska sångmön vid Leopolds och Kellgrens tid
låg i bojorna af Frankrikes smak och vittra åsigter,
var hon ingalunda för första gången slafvinna. Allt
sedan den nordiska halföns hjelteperiod med
dess vikingafärder, strider och egna storartade
religion, tyckes Sverige saknat en sjelfständig,
ur dess bebyggares och dess naturs innersta väsende
framsprungen poesi. Redan de från en ganska aflägsen
tid härstammande svenska folkvisorna, i hvilka man,
om någorstädes, borde kunna upptäcka en egendomlig
ande, äro så matta, färglösa och obetecknade, att
icke ett enda land med oberoende kultur producerat
något med dem i svaghet jemförligt. Ännu skralare var
förhållandet med de skaldeförsök, som senare gjordes
af särskilda namngifna 
författare. Stjernhjelm, så ojemförligt han än framlyser
ur skaran af poetiska dilettanter från hans närmaste
tidehvarf, var dock sjelf snarare dilettant än
konstnär i ordets sannaste bemärkelse och efterlemnade
såsom sin vigtigaste produkt en komposition, grundad
på en lånad allegori och utförd med en didaktik, som
var mer ett aftryck af den odlade då-tidens åsigter
än af en individuel skaldenaturs. Dalin, den närmast
efter Stjernhjelm vigtiga person i Sveriges sköna
literatur, var än mindre än hans föregångare egnad
att representera ett lands poetiska förmåga. Med
Gustaf den tredje fick vitterheten ett friskare
lif och en högre potentiering. Icke dock så, som
skulle han framlockat ur nationens hjerta en egen
och karakteristisk poesi; tvärtom befästade han det
utländska, på Sveriges skaldesinne kastade oket,
derigenom att han auktoriserade det samma genom
egna verk och vande opinionen att deruti se blott
ett blomsterband af den högsta skönhet och smak. Men
en vidsträcktare kärlek för vittra yrken väckte och
underhöll han, äfvensom skalderna, genom den ton han
införde, leddes till att utvidga gränserna för sina
ändamål och mera uteslutande arbeta för de sammas
uppnående. På detta sätt fick Sverige verk nästan
i alla poesiens grenar, och man kan tryggt påstå,
att, om det inre värdet och nationaliteten af de
poetiska alstren motsvarat deras yttre mångfald och
vidd, denna tidpunkt varit en bland de sällsporda i
länders historia, då allt, hvad i deras befolknings
sinne slumrat stort och ädelt, likasom genom ett
trollslag på en gång antager form och framstår i
synliga gestalter af sanning och skönhet. Men så
brokig och omvexlande än ytan af Sveriges literatur
vid denna tid är, så enformig är 
dess inre ton och så slapp den lifsfläkt, som genomgår
den samma. Öfverallt ser man blott reflexion; den
åskådningslika uppfattningen af lifvet och naturen,
hvars uttryck alltid blifva lika mångfaldiga som de
åskådande individerne, träffar man ingenstädes. (Jag
talar här om den gustavianska skolan). Likasom
rubriken <sp>läses</sp> främst vid hvarje stycke, så <sp>tänktes</sp>
den äfven främst af skalderna då; utförandet var
en analytisk utläggning af de föreställningar, som
lågo under rubrikens begrepp; det var lyckadt och
ansågs för poesi, om det med ett vårdadt språk och med
ljudet af en metrisk diktion först uttömde sitt ämne,
för det andra gjorde det med en antitetisk uddighet,
rationel didaktik och historiska exempel. Hit höra
dessa ändlösa visor om tålamodet, religionens tröst,
dygden, en stadig man, ett odödligt namn m. m.,
som i oändlighet växte öfver den svenska parnassen
och skulle bilda dess lyriska blomstergård. Likasom
kraften, friheten och fosterlandskänslan nu utgöra
våra författares utnötta tema, så visste man då för
tiden af dygden, sinnesstyrkan och redbarheten. Det
är beklagligt att se dessa heliga lifspotenser hänga
såsom skyltar öfver ett kallt rimmeri, som med tomma
begreppsformler vågar bjuda till att framtrolla
deras väsenden. Det fanns en skald under den redbara
dygdeperioden i Sveriges vitterhet, Franzén, som
besjöng dygden lika flitigt som någon annan, men med
den stora skilnad, att den ej syntes såsom rubrik i
hans sånger, utan lefde der i sina elementer: oskuld,
kärlek och glädje. Med ett ord, man förbisåg den
sanning, att ur begreppet ingen idé kan framspringa,
så vida begreppet till sin natur är ändligt, men
idéen oändlig, och att en poesi; som icke är 
idealisk, d. ä. i sig innebär sitt väsende, är ett
oting. Sådant var förhållandet med den lyriska
skaldearten; med den episka stod det ej bättre
till. Väl hade Gyllenborg gifvit ett arbete i denna
ton af det största omfång, -- men hvad och hurudant
var det till sitt inre? En ännu mer opoetisk imitation
af Voltaires och Virgilii opoetiska epopéer. Samma
öfvervigt af reflexionen, som utgjorde det lyriska
skaldeslagets svaga sida, är äfven här synlig och
nästan ensam verkande. Ty till reflexionens område
höra äfven dessa inbillningskraftens fantomer,
som icke ligga i sakernas natur och af den poetiska
inspirationen ögonblickligt uppfattas, utan, af
inbillningen ensidigt tillskuggade, af begreppet lika
ensidigt anbringas eller förkastas. Då nu fostren af
detta begreppets fullkomliga sjelfsvåld tillika skola
tvingas under lagar, dem de i sig ej äga, skola antaga
uttryck af harmoni, af vers, kan man finna, hvilken
förbistring dervid måste uppstå. Hos Gyllenborg
visar sig dess följder i en tröttande slapphet och
en arbiträr uttänjning af ämnet och tanken, i det
att hvarje fiktion utan inre nödvändighet på långa
vägar måste söka ett slags samband med sin närmaste
granne och tillika afpassas efter meterns och rimmets
jernhårda fordringar.

Äfven Oxenstjerna i sina idylliskt episka målningar
lyckades, oaktadt sitt obestridliga snille, blott i
små grupper att hinna detta skaldeslags idé. De så
mycket berömda poemerna <sp>Skördarne</sp> och <sp>Dagens stunder</sp>,
hvad äro väl de, betraktade från konstens högsta
synpunkt? Naturen, då hon uppenbarar sig för oss i
bilder, talar icke till oss successivt genom dessa
bilders delar, emedan i detta fall, då delarna kunna i 
oändlighet underafdelas, uppenbarelsen aldrig skulle
bli hel, utan den ingriper i vårt medvetande genom
effekten af dessa delars harmoni. Vill derföre
konstnärn teckna naturen, så må han ej söka träffa
hennes bilder derigenom, att han ängsligt uppräknar
till dem hörande delar, utan han måste uppsöka och
återge de konturer, i hvilka alla delar smälta
tillhopa, och hvaraf hvarje särskild får sin
bestämning och betydelse. I annat fall löper han
fara att, sväfvande utom åskådningen af det hela,
borttrassla bilden mera än återge den, derför att
han icke äger någon måttstock för delarnas vigt och
ställning till det hela och således ej kan gifva
hvar och en af dem, hvad dem tillkommer. Det är
just denna åskådnings-förmåga af det hela, som utgör
konstnärns vishet vid val och behandling af detaljer;
men denna finnes i ringa grad hos Oxenstjerna. Derför
ser man äfven hos honom mycket ända till ledsnad
uttänjdt, utan att det, han velat framställa,
derigenom blir klarare eller mer antager gestalt för
ens inbillning. Allt hos honom är splittradt i små
taflor, och de små taflorna åter i smärre. Det är hans
storhet, att då och då lyckas lifva en liten grupp,
och till och med denna förtjenst har han utöfver de
flesta af sina samtida skalder. 

Det mest skattade, man i dramatiken ägde, var af Leopold 
och Kellgren. Den senares arbeten af detta slag voro 
dock till största delen versificerade omskrifningar 
af konung Gustaf den tredjes dramer. Så mycken talang 
Kellgren än nedlagt härpå, hade dock företaget i sin grund
svårigheter, dem ingen konst kunde öfvervinna. Leopold
mätte sina krafter i tragedien, med den franska
scenens prisade författare till mönster. Hans personer
äro mindre tragiska karakterer än 
oratoriska snillen. De <sp>handla</sp> litet, <sp>tala</sp> mycket och
<sp>känna</sp> intet, när man med känsla menar något, som har
sin nödvändiga följd i uttryck och gerning. Tragedien,
såsom han behandlar den samma, är derför mera
lyrisk än dramatisk, men lyrisk på samma sätt och
likaså oegentligt, som de till formen lyriska stycken
från hans skola, hvarom förut blifvit taladt. Om
man företoge sig att ur dialogen t. ex. i <sp>Oden</sp>
uttaga bitar och ge dem lämpliga titlar, finge
man otvifvelaktigt med några penndrags ändring
en mängd stycken, som både till längd och inre
lynne motsvarade de så kallade lyriska. Ett sådant
öfverskott af det lyriska elementet i till formen
dramatiska verk träffar man allmännare, än man
skulle tro; det utgör den dramatiska dilettantens
sätt att fylla de luckor, en bristande uppfattning af
karakter och handling lemna. Men hvad särskildt angår
de spår af dramatisk fiktion, man i dylika arbeten,
och så äfven i Leopolds, upptäcker, bära de vanligast
samfält pregeln af reflexionens ensidiga bemödande
att lägga sanning i menskohjertats funktioner. De
sålunda danade karaktersdragen äga allt utom tydlighet
och bestämdhet. Väl kan förståndet i deras inbördes 
förknippning icke se någon egentlig stridighet, men
det upptäcker också i hvart och ett af dem särskildt
ingen oersättlighet. Det kan i det enskilda draget
alldeles icke erkänna ett bestämdt ackord till
alla de öfriga, utan finner andra, som med samma
sannolikhet och lika harmoniskt kunde intaga dess
plats. Med det äkta dramatiska geniets skapelser är
förhållandet helt annat. Dessa visa sig redan för
den blott instinktlika uppfattningen såsom verkliga,
lefvande och bestämda. Vill förståndet jägta efter
sanningen i deras enskilda 
drag, så finner det med förtjusning, att ju djupare
det tränger, dess mer ligger ovilkorligheten af äfven
de minsta nyanser i uttryck och handlingssätt klar och
bestyrkt för dess ögon. Förståndet står till sådana
konststycken i samma förhållande som till myten. Det
ser i dem ett blott för det ogrumlade medvetandet
fullt genomskådligt djup af sanning och skönhet,
men finner derjemte, att spekulationen, så vidt den
mäktar göra eröfringar deri, träffar endast lagar
och nödvändighet. 

Till denna inre ofullkomlighet i den gamla skolans 
alster kom ännu en annan, på sätt och vis yttre. 
Nästan alla hade de uppträdt i poesiens styfkjortel, den 
breda, enformiga och stela alexandrinen. Om något 
versslag i verlden är oskickligt att smyga sig efter 
och uttrycka tankens modifikationer, så är det detta. 
Glädje och sorg, hastighet och hvila, styrka och vekhet, 
allt antager i dess former samma ton. Den olyckliga 
pausen i dess midt är ett oöfverspringligt hinder för all 
ledighet och afdelar versen i två fullkomligt likformiga 
delar, på hvilkas alla taktfötter den fortplantar sitt
starkt bestämda ljudfall: "Ur <i>temp</i>lets <i>grå</i>a <i>torn</i> :
hör <i>mid</i>natts-<i>kloc</i>kans <i>slag</i>." Här seglar gehöret öfver
versen alldeles som en julle, hvilken för hvarje våg
stöter mot grund och midt i farten stöter hårdast
och sitter längst fast. Den antika jamben, som liknar
alexandrinen i allt utom i den reguliera takthvilan,
hvilken ojemförlig ledighet har ej den deremot? 

 "När <i>allt</i> den svaga menskan tyckes öfverge, 
 Står hoppet, <i>hop</i>pet ensamt qvar och sviker ej; 
 Fast glädtigt sjelf med <i>sor</i>gen det förtrognast är. 
 Hvad om dess gyllne drömmar <i>gäc</i>ka?  Hvarje dröm, 
 Som svek, försonas mildt utaf en <i>ny</i> igen."
Här löper ljudet lätt öfver versen för öfrigt och
hvilar blott, der tanken lägger vigt uppå. Att denna
variation af ljudfallet kan ytterligare mångfaldigas,
behöfver ej omnämnas.

Det var dessa omständigheter, i förening med flere
andra, dem utrymmet nekar att utveckla, som föranledde
den reformation i svenska vitterheten, af hvars
utförande den nya skolan skördat en förtjent ära.

Det är olyckligt, om ett land äger blott medelmåtta
i sin poesi; men än olyckligare är det, om det samma
i afgudisk blindhet upphöjer denna medelmåtta till
föremål för sin dyrkan. Att efter förmåga rycka
glittret af bilderna och blotta dem till deras sanna
värde, en åtgärd, som i början vanligen får namn af
kittslighet och vrånghet, blir derför en mensklig
och medborgerlig pligt. Men då det fullkomligt
rätta, i hvad sak det vara må, är helt och hållet
oberoende af alla sina afarter och följaktligen
med ingen af dem kan sägas vara i öfverensstämmelse
eller strid, så måste hvarje auktoriserad afart, för
att kunna upphäfvas, betinga en annan motsatt, som,
om den erkännes, utesluter den förra. Det var derför
naturligt, att, vid striden emellan de båda skolorna,
till kamp emot den rådande ytterligheten, en motsatt
ytterlighet skulle utvecklas. Orätt skulle man dock
antaga, att den sanna poesin låge midt emellan dessa
ytterligheter, ty denna har en egen lifsprincip, som
inom hela området af de båda ytterligheterna på intet
vis behöfver anträffas; men om man påstode, att det
rätta i några till poesin hörande omständigheter låge
mellan dem, skulle man icke misstaga sig. Och härur
kan man åter leda den sats, att en grad af poetisk
skönhet kan uppenbara sig
i hvardera skolans former, ehuru fullkomligheten
ligger utom båda. Härvid må ock den anmärkning göras,
att en författare, ehuru han kan sägas i allmänhet
höra till en viss skola, derför i ett och annat af
sina arbeten kan visa sig oberoende af en sådan och
nå en fulländad skönhet. Så t. ex. har hr Atterbom
stycken, i hvilka den poetiska skönheten hvilar ren
och ogrumlad, och som icke med skäl få föras till
någon skola.

Men hvad utgör då det karakteristiska i den
skaldekonst, hvarmed fosforisterna uppträdde? De
ville störta den onaturligt enformiga alexandrinen
och upptogo till motsats mot den en tallös mängd andra
versformer, nästan lika många, som ur alla nationers
poetiska alster samfält skulle kunna utletas, med
förbiseende deraf, att versslaget, så mycket det än
synes vara en arbiträr utsida, har sin i språkets, i
ämnets, i nationens individuella utbildning grundade
nödvändighet, och att det samma, i stället för att i
detta förhållande utgöra skaldens frihet, i motsatt
fall blir den boja, hvars menliga inflytelse ingen
ansträngning af hans konst skall kunna aflägsna. --
De sågo i de äldre författarnes skrifter en praktisk
didaktik, som vid skenet af den nyare filosofiens
fackla icke kunde annat än förefalla dem ofta osann,
oftare slög och ytlig. I dess ställe införde de en
senare forsknings teoretiska resultater, hvilka, genom
svärmiska utflygter af fantasin lyftade upp i ett
mystiskt half dunkel, troddes utgöra poesiens väsen.

Att blotta filosofiska satser, i meter klädda, aldrig
kunna vara poesi, ehuru hvarje poetisk skapelse är
en outtömlig källa att leda sådana utur, tycktes man
förgäta. Men -- hvad som härmed står i närmaste 
beröring -- då de gamla fästat all vigt vid uttryckets och
begreppets oskymda tydlighet och utförliga bestämning,
anbragte de nyare, som tyckte sådant hafva ledt till
matthet och uttänjning, med en äfventyrlig logik ofta
blotta dunkla antydningar i stället för tankar, och
äfven dessa fulla af intet sägande praktord och sig
sjelfva upphäfvande ordfogningar. Häraf hände, att, då
de gamle redigt sade mycket obetydligt, sade de yngre
mycket obetydligt tillika oredigt, så att läsaren, som
i de förres verser genast finner, hvad han får hålla
till godo, i de senares först måste genomgå en mängd
stora både förhoppningar och mödor, för att vinna lika
litet. Det är klart, att här är fråga om ytterligheter
i de båda skolornas manér och icke om författare,
hvilkas lyckade alster kunna vara många och vigtiga,
och hvilkas felslagna produkter ensamma antagas såsom
karakteriserande den ena eller andra skolan.

Det är med speciel aktning äfven för den
författarinnas talang, hvarom här är fråga, som
rec. gör denna anmärkning, jemte det han utber sig
läsarens medgifvande att få yttra några ord särskildt
om hennes nu utkomna samlade dikter.

Följande äro de skaldestycken, hvarmed Euphrosyne
öppnat samlingen af sina arbeten: <sp>Christophorus</sp>,
en legend; <sp>Psyche</sp>, dramatiserad saga; <sp>Vublina</sp>,
dramatiskt poem; <sp>Nornan; Minnessång öfver Hedvig
Charl. Nordenflycht; Klippkyrkan,</sp> (ett poem i åtta
romanser); och <sp>Oithona</sp>. En saga på prosa: <sp>Den sköna
Cunigunda</sp> slutar första delen. Alla de här uppräknade
poemen äro af en större omfattning; i synnerhet de
fyra först nämnda. I stället för att ge en särskild
kritik öfver hvart och ett af dessa stycken, 
inskränka vi oss till att i allmänhet betrakta
författarinnans manér, och detta mer med afseende på
fel än förtjenster, såvida de förra äro framställbara,
de senare icke, och såvida vi anse de förra vara vida
mindre egendomliga hos författarinnan än de senare.

Utan tvifvel har Euphrosynes talang, likasom
mången annans, tagit en missriktning, vid hvilken
dess medfödda företräden lidit, om också ej gått
förlorade. Hennes allt för stora hyllning af den
nya vitterhetens egenheter, och de gärder, hon åt
den samma skattat, hafva bestämt hennes manér och
uppfostrat hennes anlag annorlunda, än naturen tyckes
menat. Enkla, inom trängre gränser hållna uttryck
af ett varmt och rent hjerta hade hennes sånger
kanske blifvit, om naturen och icke en skola fått
leda hennes bildning, och de hade då genom symmetri
och fulländning ersatt, hvad som brustit i storhet
och omfattning. Rec. har tyckt sig finna ett stöd
för denna förmodan i de stycken af mindre plan och
enklare anläggning, dem han funnit ibland mängden af
författarinnans förut offentliggjorda produkter,
och som i afseende å framställningens renhet,
idéns naivetet och någon gång rörande behag varit
jemförliga med de lyckligare lyriska poemer, Sverige
äger. Det höga i karakter och handling, det enkelt
sublima i myten, det dystra och storartade i naturen,
passionen, hämnden, med ett ord, allt, hvari lifvet
uppträder i djupare och mera grotteska gestalter, är
utom omfånget af hennes talang, och att hon företrädesvis 
behandlar sådana ämnen, bevisar blott, att
hon ej rätt fattat den samma. Visserligen är det vid
målningar af en sådan art lätt att <sp>skenbart</sp> lyckas,
ty sjelfva ämnet tillåter och underlättar en pomp
i bilder 
och utflygter, som kan blända, huru oäkta den än må
vara; men att sannskyldigt lyckas, dertill fordras
ej blott ett geni af högsta ordningen, utan också
ett af helt annat lynne än Euphrosynes. Derför måste
man äfven finna, att de bästa af förf:s ofvannämnda
kompositioner äro de, hvilkas uppränning grundar sig
på en gifven tradition, såsom t. ex. Christophorus
och Psyche. I dem är anläggningen förut gifven,
och de stora och säkra konturerna måste alltid
blifva qvar och påkalla beundran, huru mycket man än
kunde hafva att anmärka mot författarinnans sätt att
inkarnera dem; då deremot i de stycken, som icke äga
en lånad plan, den samma är till den grad sväfvande
och töcknig, att man med svårighet deraf skall
kunna skapa sig en någorlunda tillfredsställande
bild. Man behöfde blott utveckla denna jemförelse,
och man skulle öfvertygas om, hvilket tillskott af
en uppfinnande, ordnande och sammanhållande förmåga
Euphrosyne hade af nöden, för att med verklig framgång
försöka utförandet af vidsträcktare dikter. Att hon
oftast skulle lyckas i små, luftiga lyriska sånger,
vilja vi ej påstå; men säkert är, att hon skulle
lyckas oftare i sådana och på detta sätt kunna ge
literaturen stycken, som vore fulländade i sitt slag,
hvilket på långt när ej är fallet med hennes större
arbeten. I dem förstör ofta och i en nästan ständig
vexling ett illa behandladt parti det behagliga
intrycket af ett lyckadt, medan det dock måste skonas
och bibehållas såsom en ledtråd i och en del af det
hela; skrefve hon små stycken åter, som ägde hvar sin
individuella betydelse och till hvarandra ej stode i
någon bestämning, kunde de sämre lätteligen utgallras
och förkastas, medan blott de bibehölles, som 
försvarade sitt värde. Det händer ofta, att en
författare ser sig inledd i en labyrint, der den
poetiska uppfattningens ledtråd brister och förloras;
det blir då fråga om, att genom blotta öfningens och
konstens hjelpmedel söka reda sig ut och återvinna
den tappade stråten; men hvarje steg, han under så
fatta omständigheter tager, misskläder ohjelpligt
hans bana och röjer en oreda. Det är svårt att för
oftare återkommande svårigheter af detta slag uppoffra
ett längre arbete och afstå från dess fullbordande;
men annat är fallet med ett mindre. Vill icke ett
sådant i utförandet till alla delar gjuta sig efter
den idé af skönhet, som för det samma ligger till
grund, så är ingenting lättare än att afstå från dess
vidare behandling och lemna det åt förtappeisen. För
icke många skriftställare vore det angelägnare att
observera detta än för Euphrosyne. Man ser i hennes
större arbeten öfver allt ett sväfvande emellan
klarhet och mörker, emellan ordning och oreda, och
man märker tydligt ett från författarinnans sida
halft medvetslöst anspråk, att på räkningen af de
goda partierna de svagare måtte få passera. Detta
öfverseende med sig sjelf, och denna brist på
stränghet vid valet af hvad som skall anbringas,
måste lättare få rum hos hvar och en vid behandlandet
af större kompositioner, i det att de små partierna
naturligtvis få i ens föreställning, ehuru oriktigt
det än är, en underordnad betydelse, så att man väl
anser det bättre, om de lyckas, men också icke så
farligt, om ett och annat af dem blir underhaltigt;
icke betänkande härvid, att ett obetydligt, fult
eller platt drag kan ohjelpligt vanställa ett eljest
skönt anlete, och att en enda dissonans kan förstöra
njutningen af den bästa harmoni. 
Det vore derför efter allt utseende en vinst
för literaturen, om Euphrosyne ville använda sina
lyckliga gåfvor på skapelser, som vore med dem mera
ackorderande, d. ä. på bearbetandet af små, lätta
och osökta ämnen, dem hjertat och naturen syntes,
åtminstone vid hennes första uppträdande, vilja ge
henne i öfverflöd. Sådana skulle genom sin inneboende
oskuld och helgd lättare än några andra bevara henne
från de fel, dem hon adopterat ur fosforisternas
skrifter, fel, som synnerligen besvära hennes omnämnda
större arbeten, och hvaraf de hufvudsakligaste i det
följande skola framställas.

Det första är ett lättsinnigt handterande af
praktord och bländande fraser, hvilka hos Euphrosyne
isynnerhet, man kan vara viss derpå, ehvar de
användas, gömma och öfverskyla en fullkomlig brist
på poetisk inspiration. På de ställen, der en sann
ingifvelse leder författarinnan, der hon har något
verkligt att anbringa, någon sann åskådning att
återge, är hon alltid klar, okonstlad och flärdlös,
och det svulstiga <sp>smaragd</sp>-språket undantränges
af hjertats verkliga och enkla ord. Hvar och en
finner, huru obehagligt ett sådant kittlande af
inbillningens gröfre sinlighet i längden måste blifva,
då uppfattningsförmågans alla ädlare fordringar
lemnas otillfredsställda. Det tröttar till och
med hos Stagnelius någon gång, ehuru det hos honom
ändå alltid äger en egentlighet och gedigenhet på
sitt ställe, som tillika talar till det djupare hos
läsaren. Nära beslägtadt med detta ofta återkommande
fel i Euphrosynes arbeten är ett annat, ej mindre
sällsynt, men mindre ursäktligt. Man läser nemligen
ofta nog hos henne, vers efter vers, bombaster,
ur hvilka föga 
någon begriplig mening står att utledas. Den förra
anmärkningen gjordes således mot svassande och,
på sina rum, intet sägande ord, den senare mot
hela meningar af enahanda beskaffenhet. Att deras
uppkomst är att tillskrifvas samma orsak, som sades
vålla prålet med praktorden, är så mycket klarare,
som de i sig sjelfva innebära beviset på utevaron för
tillfället af allt poetiskt ljus. För att gifva en
föreställning om hvad rec. menat, då han omnämnt och
anmärkt sådana meningslösa meningar, må exempelvis en
eller par anföras: i <sp>Psyche</sp>, pag. 76, läsas följande
ord, dem Psyche sjelf uttalar:

<tab>Nu i dalen vill jag glömma
<tab>Dagen bort, på resor drömma
<tab>Blott om dig min själs gemål! 
<tab><i>Lundernas demantesmycken,</i>
<tab><i>Floras alla blomster stycken</i>
<tab><i>Blifve kärlekens symbol!</i>

Läsaren må sjelf försöka komma till någon rimlig
föreställning genom de tre sista af de anförda
raderna. Med någorlunda fog kunde man säga, att
kärleken är ren som daggdroppen, eller som blomman,
men att daggdroppen är en bild af kärleken, hvilken
älskare skulle väl begripa detta, vore han än
så vattlagd och förstelnad? Ett lika öppet fält
för meningar, halfmeningar och omeningar lemna
t. ex. följande rader, tagna ur samma stycke:

<tab>Fritt må menskohjertat väfva
<tab>Kring sig sjelf sitt sköra nät,
<tab>Spindeln likt som är inspunnen
<tab>I sitt veka fängselgarn: --
<tab>Brister blott en tråd, försvunnen
<tab>Är din fröjd, o stoftets barn!
Långt ifrån, att de kombinerade satserna skulle
förklara och bilda någon helhet, motsäga de hvarandra
så, att om den ena gör ett förklaringssätt sannolikt,
finnes i den andra något, som upphäfver dess
sannolikhet. Skulle fel af denna art vara sällsynta i
Euphrosynes dikter, vore det hårdt att framställa och
analytisera de funna; men de yppa sig, mer och mindre
markerade, så ofta, att författarinnan derigenom röjt
ett nog anmärkningsvärdt undseende med sig sjelf och
en betänklig försummelse att göra sig reda för, hvad
hon velat antyda. Det är också härunder inbegripet
icke blott egentliga omeningar, utan äfven sådana
långsökta vändningar, hvilkas samband inbördes icke
utan ett fullt bläckhorn kunde på papper deduceras,
vändningar, som göras, ibland för att få ett rim,
ibland för att fylla metern, ibland kanske blott för
att få någon ting nedskrifvet. Idealet för utflygter
af denna beskaffenhet finnes i <sp>Phosphoros</sp>, hvarest
man ser satser packade in i samma versrad, som med
hvarandra ej hafva mer att göra, än den fluga, som
spatserar här, med en flod, som rinner i Amerika,
eller med gubben i månen.

Slutligen må äfven anmärkas, att Euphrosyne vid
skildringar, vare sig af naturscener eller känslor,
endast sällan och äfven då inskränkt uppnår den
fria säkerhet i teckning, att hon med några drag
kan frambringa de föreställningar, hon åsyftar att
väcka. Tvärtom ser man henne ofta hopa bilder på
bilder, så att den ena i läsarens fantasi väckta
half-åskådningen i ögonblicket utjagas af en annan,
lika chaotisk. Ett exempel härpå vore början till
poemet <sp>Nornan</sp>, der inbillningen, om den ville
anstränga sig för att följa 
med, skulle tröttna inom första sidan, utan att
derför hafva gjort någon egentlig eröfring eller ha en
klarare blick i, hvad författarinnan velat framställa,
än några ord blott kunnat gifva.

Måtte den stränghet, rec. tillåtit sig vid bedömandet
af Euphrosynes arbeten, tillskrifvas mer hans aktning
för hennes i flere afseenden utmärkta talang, än
någon lust hos honom att nedsätta den rättvist hyllade
författarinnans förtjenster. Sina blygsamma anspråk
och sina önskningar i afseende å sitt författareskap
har hon i öfrigt på ett intagande sätt uttryckt i
den hennes arbeten börjande Prolog. -- -- -- -- -- --
<b>En blick på Sveriges nu gällande poetiska literatur.</b>
                      (1832.)

Red., som flere gånger låtit i sitt blad inflyta
anmärkningar, rörande den poesi, som under ett
par decennier gällt och ännu gäller i Sverige,
har allt hittills uraktlåtit att specielare och
mera bestämdt yttra sina tankar om den samma och
dess mest hyllade idkare. Det kan dock vara hög
tid, att någon röst höjer sig mot den alldagliga
slendrian-tonen, om ej för annat, så åtminstone på
det att sanningen, på hvilkendera sidan den då kan
finnas, genom motsatta opinioner må bli dess mera
luttrad och förklarad. Likväl, för att icke alla
läsare må anse företaget att uppleta och framställa
fel hos nu oinskränkt förgudade mästare oerhördt och
oförlåtligt, vill red. taga sig friheten, att som en
ingress aftrycka den exposition af de förut dyrkade
heroernas svaga sidor, som förekommer i tidningen
Polyfem, andra samlingen n:o 1, 2. Man skall
nemligen deraf exempelvis kunna se, att icke allt,
som en längre tids åsigter stämplat som ofelbart,
nödvändigt måste vara sådant, och att bemödandet att
förfäkta det sanna, om det går utom den allmänna
tonen, väl kan stöta i början, utan att derföre
vara förkastligt och onyttigt. Sällskapet <sp>Pro Joco</sp>,
som så helsosamt inverkat icke 
blott på sin tids, utan äfven på kommande åldrars
vittra förhållanden, afger till allmänheten följande

        "Reflexioner och förklaringar: 

Det torde icke af den sakkunnige kunna nekas, att 
hela vår kultur, i allmänhet taget, är stöpt i en 
efter den franska härmad form. Icke allenast vår poesi,
utan äfven publikens filosofiska tänkesätt (hos
de folkklasser, der något dylikt kan supponeras)
är fransysk. Och hurudan är nu den franska poesien
och filosofien? Den förra vann sin höjd under loppet
af Ludvig XIV:s tidehvarf och uppammades vid hans
hof. Den antog derför de stela hofmanéren, blef
galant i stället för djup och preciös i stället för
skön. Och som den endast var bestämd att roa hofvets
och de förnämares cirklar, blef den i stället för
hvad den borde vara -- nemligen fantasiens fria
och djupa spel -- en rhetoriskt utsmyckad, artig
senscommuns-deklamation. Ty hvad är det högsta
man söker i societeterna, om ej senscommun och
artighet? Franska poesiens partisaner medgifva äfven
detta, då de påstå, att denna poesies skönhet ligger
i uttrycket, till hvars riktiga fattande fordras
nästan en i sjelfva Paris förvärfvad bekantskap
med det högre konversationsspråket. Men hvad är
det för en skaldekonst, som endast beror af orden,
som endast ligger i fransyska språket? Man finner för
öfrigt ingenstädes spår till något dylikt. De gamles,
liksom spaniorernes, italienarnes, engelsmännens
och tyskarnes skaldestycken upphöra aldrig att vara
poemer, om man än skiljer dem vid deras ursprungliga
taleformer, deras af den förste skaparen gifna ur-ord,
att jag så må säga. Så t. ex. hvem igenkänner icke
att det är poesi man läser, till med då man läser
madame Daciers 
öfversättning af Iliaden? -- Men som de män,
hvilka beredde den fransyska smaken, hade för
afsigt att bilda den till ett verkligt klassiskt
värde, så beslöto de att inrätta den efter antikens
regler. Olyckan var blott, att ingen af desse män hade
minsta aning om ett filosofiskt studium af ålderdomens
arbeten, eller om den esprit och tendens som utmärker
Greklands och Roms författare. De betraktade tvärtom
poesien blott såsom ett handtverk; och som nu de
saker, hvilka de gamle utarbetat, allmänt ansågos
för vackra, så hoppades man att få sina lika så,
om man blott kunde utfundera de handgrepp, hvaraf
en Homer, en Sophokles eller en Horatius betjenade
sig<footnote>Franska smakens egentliga koryféer antogo blott på
god tro, att de grekiska och romerska snillealsterna
ägde något värde, utan att kunna ådagalägga, hvari
detta värde bestod. Den, som ej tror detta, kan läsa
Boileaus anmärkningar till Longins afhandling om det
sublima och Corneilles kritiska uppsatser.</footnote>. 
Derför ansågo de fragmentet af Aristoteles'
poetik, men förnämligast Horatii så kallade Ars
poëtica, för smakens kanoniska böcker: och, utan
att undersöka, hvad som var väsendtligt, eller hvad
som var tillfälligt och lokalt, antogo de sådana
regler som apodiktiska, hvilka de lättast trodde
sig kunna efterkomma. Och af detta amalgama af på
höft från de gamla lånta regler, af hofetikett och
konversationsfordringar, sammansattes den fransyskt
akademiska korrektheten, hvars corpus juris, under
namn af l'Art poëtique, uppsattes af Boileau, en
menniska utan all fantasi, känsla eller filosofisk
tankeförmåga, endast utrustad med ytlig qvickhet
och erfarenhets-förstånd. Efter denna mönster-karta
sammansattes allahanda poemer, men i synnerhet
dramatiska; och gick förblindelsen så långt, att man,
emedan hvarje tragedi hade 
fem akter, emedan de tre enheterna, efter Corneilles
limiterade förklaring, och undvikandet af alla
synliga mord iakttogos, uppriktigt trodde sig med
sina <sp>förtrogna</sp>, sina <sp>kärleksintriger</sp>, 
sina <sp>Madame</sp> och <sp>Seigneur m. m.</sp> 
åtminstone hafva upphunnit, om
ej öfverträffat de grekiske tragöderne. Dessutom
bestämdes poesiens väsende deri, att, på ett litet
mer behagligt och hjertrörande sätt än vanligen,
framställa vissa ur erfarenheten hemtade moraliska
satser. Således blef ju poesien icke annat än prosa,
liksom Frankrikes poeter i sjelfva verket ej äro annat
än rimmade prosatörer<footnote>Ett exempel må här gälla 
för flere. Racine brukade beständigt att först skrifva 
sina tragedier i obunden stil och sedan rimma dem. -- Den, 
som har minsta aning om produktion af ett esthetiskt verk, 
om harmonien emellan form och innehåll, förstår lätt, 
att det rent poetiska aldrig kunde bli något väsendtligt,
i på sådant sätt danade arbeten.</footnote>. Naturligtvis kunde denna
bontons-poesi, med sin ceremoniösa anständighet
och sin ytliga moral, endast behaga de menniskor, i
hvilkas kretsar den blifvit danad<footnote>"Vous avez, 
vous autres qui brillez dans la
capitale, des préjugés dont il faut vous guerir:
vous croyez donner le ton à toute la France, et les
trois quarts de la France ne savent pas
que vous existez." Rousseau. -- -- Tvärtom talar den
minst odlade italienare, engelsman eller tysk om sin Petrarca,
sin Shakespeare, sin Schiller.</footnote>. Derför gjorde
dessa manierade tragedier, hvilkas ämnen hade så
litet fosterländskt som behandlingssättet hade något
rent naturligt, på den öfriga delen af nationen intet
intryck, och kunde icke göra det, emedan de icke ägde
något, som kunde gripa in i allmänhetens fantasi. I
stället för den enthusiasm, som intog hvarje åskådare
på Athens, Londons eller Madrids theatrar,
hörde man i Paris, vid slutet af pjesen, blott ett
kallt rop: l'Auteur! l'Auteur! och hela dess effekt
var således att reta nyfikenheten efter ett nytt
spektakel. Vi se också deras mest berömde författare
klaga öfver denna publikens köld.

Denna så kallade skaldekonst sträfvade således åt ett
mål, som är den sanna poesiens mål rent motsatt; det
nemligen, att förslappa all fantasi och förnöta och
qväfva all innerlig känsla. Således var detta lands
kultur redan i en af dess förnämsta grenar förskämd
och urartad. Men denna förvridning blef så mycket
mera skadlig, då den äfven direkt angrep filosofien,
såsom det skedde under encyklopedisternas period. Ty
desse riktade alla sina bemödanden derhän, att rent
af utrota all yttring af menniskans högre natur. Så
förlöjligades religion, så förklarades hvarje
sträfvande upp öfver sinneverlden för metafysisk
galenskap, och i stället predikades en den krassaste
materialism och förklarades ingenting annat vara
reelt, än hvad man kan gripa med händerna, och intet
annat att värdera, än det för mig och de mina nyttiga
och indrägtiga. Och detta kallades <sp>upplysning</sp> och
kringblåstes i klingande, rhetoriska fraser öfver
hela Europa. Man läse Helvetius, Condorcet, Diderot
och Voltaires så kallade filosofiska skrifter.

Denna ofvannämnda, rimmade deklamation blef,
redan för längre tid tillbaka, införd i Sverige:
och naturligtvis, såsom varande härmning, blef den
på svenska ännu mera prosaisk och osmaklig, helst som
vår nation alldeles icke har den fransyska lättheten,
som likväl öfver urbildernas senscommuns-joller
sprider ett slags behag. Och detta blef snart den så
kallade högre 
publikens smak, hvarigenom hvarje högre utflygt af
fantasien, hvarje uttryck af en djupare känsla på
allt sätt motarbetades. Men detta onda gick ändå
längre. Vissa män uppstodo, som affekterade att gå
längre än sina föregångare, och sträfvade derföre
att flyga högre, än vingarna buro dem; och på detta
sätt uppkommo dessa antithes-poemer, der hvarje trög
vers späckades med alldeles orimliga liknelser,
men i hvilka, så snart bilderståten -- den yttre
fernissan -- bortblåstes eller borttvättades, icke
annat återstod än den trivialaste erfarenhets-sats
eller den orimligaste paradox. Deraf uppkom vidare och
utbredde sig den tron, att poesien icke var annat än
ett förändradt namn på prosan, eller att poesi var
en osammanhängande, bilderfull, rimmad prosa. Ännu
en tredje följd af denna konversationsskaldekonst
var det qvasi-esthetiska axiomet, att <sp>smak</sp> -- ett ord,
hvartill man icke finner något motsvarande i de äldre
språken -- blef hos ett poetiskt arbete den yppersta
egenskap, hvilken naturligtvis endast i hufvudstadens
bontons-societeter kunde vinnas. Ett skaldestycke
måtte förråda så starkt, så djupt, så lifligt
snille som helst, var likväl att förkasta, i fall der
saknades hvad man gifvit namn af <sp>smak</sp>. Och detta ord --
hvad betyder det? Jo, ett troget släpande i den gamla
slendrianen<footnote>Den, som härpå vill hafva ett handgripligt
bevis, må blott läsa Svenska Akademiens yttrande om
Franzéns förträffliga sång öfver grefve Creutz. Se
Sv. Ak. Handl.</footnote>, i ett sorgfälligt undvikande af andra,
än de högre kretsarnes utkrusade ord och gallicerade
talesätt, i en ton, som hvarken är varm eller kall,
och i ett sväfvande emellan hvardagsprosa och
rhetorisk deklamation. Och detta utgör qvintessencen
af våra vitterhets-drottars esthetik; ty flere af
dem saknade icke allenast all filosofisk åsigt af
konsten, utan äfven hvarje gnista af erudition,
ja till och med voro alldeles okunnige i Musernas
modersmål, grekiskan, och knappt beläste i de romerska
författarne. Men detta oaktadt, antogo desse män en
ton af infallibilitet, dömde myndigt härs och tvärs
och yrkade med föruuderlig säkerhet, att all vidare
spekulation öfver konstens väsende vore öfverflödigt,
ja, ända till och med skadligt. Och härmed grep man in
i filosofien, hvilken danades efter encyklopedisternes
materialism och blef en jämmerlig sammanhopning af de
plattaste erfarenhets-satser, föredragna icke utan en
tillkonstlad ton af grundlighet och höglärdhet. Så
danades en <sp>Filosofi öfver spökrädslan, Idéer till
en populär filosofi öfver Gud och odödligheten
m. m. s.</sp> -- Syftemålet med alla dessa afhandlingar och
dessa poemer var, att utbreda hvad man behagat kalla
<sp>upplysning</sp>; det vill säga, att sätta senscommun till
domare öfver allting och dymedelst qväfva hvarje aning
om något högre, än hvad hvardagslifvet erbjuder.

Emellertid sammanstötte från flere håll, dels vid
akademierna, dels i hufvudstaden, någre ynglingar,
som händelsevis fått en med allmänheten helt olika
bildning. De hade lärt sig inse, att konsten icke
blott är någonting oväsendtligt eller ett tillfälligt
tidsfördrif, utan tvärtom den sol, som drifver alla
utbrott af menniskans individualitet till mognad
och bestånd. Med denna öfvertygelse hade de blifvit
initierade i den klassiska (grekiska och romerska)
literaturens mysterier, blifvit bekante med den
spanska, italienska, engelska och tyska vitterheten,
och funno i dessa en 
gräslig kontrast mot den fransk-svenska. De insågo
derför med sorg och förtrytelse alla de elaka, de
förderfliga följderna af vår allmänhets förvridna
kultur. Icke nog dermed att den rådande smaken
antingen förhånade, glömde eller mindre aktade de få
rena och förträffliga poetiska produkter, som funnos
på vårt språk, såsom Stjernhjelms skaldestycken,
Bellmans sånger, Spastara, Inbillningens verld,
Vänskapen eller hvad man vill, Till Christina,
Dithyramben öfver den 24 Januari 1808, Krigssången
för skånska landtvärnet o. n. fl. a.; ej nog dermed,
att vi genom denna falska esthetiska bildning, som man
behagat kalla <sp>god smak</sp>, blifvit utur stånd satte att
få något enda afgjordt mästerstycke i skaldekonstens
högre arter, att vi t. e. icke äga någon tragedi,
som kan stå vid sidan, jag vill ej säga af en
Sophokles', Shakespeares, Goethes, Schillers eller
Oehlenschlägers, utan icke en gång bredvid Lessings
Emilia Galotti, ja, till och med ingen, som uppnått
det så lågt satta målet, att kunna tåla jemförelse
med någon af Corneilles, Racines eller Crebillons;
ej nog dermed, att detta fadda, ytliga bellespriteri
(sit venia verbo) allt mer och mer förträngt och som
öfverflödigheter framställt alla grundliga kunskaper,
all djupare lärdom, all högre spekulation: icke
nog dermed, säger jag, utan så såg man också detta
lättsinniga sladder förtaga och förstöra all energi,
all vidsträcktare kraft hos nationen och således
bereda de olyckor, som öfvergått eller kanske ännu
förestå vårt <sp>arma fädernesland.</sp>" -- 

Ett så litet maskeradt förkastande af alla gällande 
åsigter vågade red. af Polyfem utgifva. Det var 
naturligt, att större delen af tidens skriftställare 
skulle med bitterhet och intolerans upptaga den kastade 
stridshandsken, och till och med såsom ursinnigt anse det
vågade företaget att förkättra literära storheter,
hvilkas erkända värde troddes vara underkastadt
ingenting mindre än betviflande, och likväl gick
reformatorernas sak fram med stora steg och slöts
med ett gränslöst och nästan allmänt ogillande af
allt, hvad förut med dyrkan omfattats. Och hvad
var orsaken till denna framgång? Ingalunda någon
personlig öfverlägsenhet hos det nyare partiets
stridsmän, hvarken i afseende å förmåga att försvara
sin sak, eller genom poetiska mönster förklara sina
teorier, utan endast och allenast sjelfva den saks
inre sanning, för hvilken de kämpade. Ty vid alla
de orimliga, platta och excentriska rimmerier, som
inflöto i Phosphoros, vid alla de sväfvande, falska
och verkligt stötande resonnementer, hvarmed Polyfem
och andra den antimarkallianska sektens tidskrifter
uppfylldes, stod dock dess tendens klar och ädel, och
dess hufvudsats, att den akademiska poesin icke var
poesi, kunde icke kullkastas, om den än varit trefalt
dunklare fattad och hundradefalt ofullkomligare yrkad,
än den i sjelfva verket var. Sådan är sanningens art,
att, om än alla de yttre former, den väljer för sin
förklaring, vore angripliga och kunde kullkastas,
den dock evigt består och förnyar sig i uttryck,
tills dess inre väsende ertappas af alla och dess
uppenbarelseformer kunna kallas likgiltiga. Och så
är min öfvertygelse, att en ny revolution, lik den
förra, skall inträffa i Sveriges vitterhet ännu,
då allt, hvad för närvarande är högt ansedt, skall
kastas ned lägre, än det i sig sjelft är, och nya,
till äfventyrs lika falska, toner blifva hyllade och
ansedda såsom oöfverträffliga.
Ty på hvad punkt står Sveriges poesi nu, och är
den i någon mon naturligare och följaktligen mera
betryggad till sin varaktighet, än den var före den
estetiska revolutionen? Den kan icke ens jemföras med
den föregående periodens i yttre rikedom, utan att
i intensivt afseende vara öfver den samma. Före år
1810 hade man på icke så mycket längre tid än den,
som efter denna epok förflutit, stora arbeten af
Gyllenborg, Creutz, Leopold, Kellgren, Lidner, fru
Lenngren m. fl., att icke räkna de högsta skalderna,
Franzén och Bellman, af hvilka äfven den förre då
hade sin skönaste poetiska blomning. Svenska parnassen
öfverflödade af kompositioner af dramatisk och episk
art, och på lyriska dikter af mångfaldigt ämne var
rikedomen än större. Och likväl var förhållandet då,
att en författare, för att uppträda med tryckta
arbeten, nödgades äga en genom öfning, flit och
granskning mera mogen stil, efter tidens sätt att
döma, än nu är fallet, då man vanligen ej drar
i betänkande att under namn af ungdomsskrifter
o. d. utgifva de mest obearbetade och förvirrade
krior från skolan och gymnasierna. Men hvad hafva
vi åter efter fosforisternas uppträdande fått i
poetiskt afseende? Phosphoros och en mängd kalendrar,
i hvilka kanske till en hundradel stycken af värde
finnas, något mera är drägligt och det vida mesta är
en sammangyttring af allt, hvad känslohäfning och
lättsinnighet har berserksmessigt och chaotiskt. De
vigtigaste arbeten, gifna under denna tid, utgöras af
Frithiofs saga och en mängd smärre sånger af Tegnér,
Atterboms Lycksalighetens ö, en dramatisk dikt af
von Beskow, Franzéns romanartade poemer jemte några
förut otryckta mindre stycken, Stagnelii och 
Vitalis' skrifter o. n. fl. a. Ville man nu från vår
tids poetiska skörd afskilja det, som ligger under
all kritik, utom den som förkastar i massa, och sedan
jemföra det återstående med skörden från den förra
perioden, så fingo vi på vår sida otvifvelaktigt en
brist, hvad angår mängden af poetiska produkter. Och
det blir en icke så lätt afgjord fråga, om vi behålla
vinsten i afseende å det skrifnas värde. Ty så käckt
man än trampat på den gamla skolans slagna jättar,
och så förnämt man belett deras alexandriner och
samvetsgranna rim, så blir det dock ovisst, om ej
en kommande tid med andra åsigter kan hinna samma
grad af ett spotskt förakt för hvad våra beundrade
författare skrifvit i samtidens tycke sublimt och
oöfverträifligt. Säkert är åtminstone, att ingen af
de nya författarne uppenbarat sig som en sann och
skapande poetisk natur. Deras företräden ligga i
mer och mindre grad på ytan och äro föränderliga med
den. Ingen bland dem alla har öppnat oss en ny, allmän
åsigt af naturen, en ny verld; de intressantaste,
Stagnelius och Vitalis, hafva blott förmått ge oss
spridda idéer om deras eget sätt att se lifvet,
svarande emot hvad Lidner före dem gjorde. Men en
sådan poesi som deras förhåller sig till poesin i sin
verklighet, som den individuella föreställningen om
religion till det religiösa elementet, som striden
med ett anadt ideal om dess besittning förhåller sig
till idealets ägande i en lugn och glad seger. Derför
kunna de visa oss blott en religiositet, aldrig
ett ideal. Man kan äfven med sanning säga, att
deras poesi är full af egoism och således i denna
ingrediens motsatt den sanna poesien, som är full af
frihet. Tegnérs poesi är mera ytlig. Hos honom ser 
man föga någon skymt af ideal, ja, icke ens en strid,
som skulle röja hans aning om ett sådant. Det lugn och
den friskhet, hans poesi uttalar, äro icke följder
af en glad blick i en natur, som blottat för honom
sin skönhet, utan fastmer af en reflexionsförmåga,
som är stolt i sin kraft, och af ett välde öfver
den yttre formen, för hvilket ingen svårighet är
oofvervinnelig. Tegnér har derför ett stort tycke af
Leopold, så himmelsvidt skilda dessa båda författare
än förefalla oss vid första påseendet, och det är
ganska säkert, att de, omkastade i tid och rum,
nästan varit hvarandra. Det kan ej beskrifvas,
huru litet intryck en sådan poesi som deras gör på
ett sinne, för hvilket naturen klarare visat sin
herrlighet. För ett sådant är denna skimrande glans
som för den djupt religiöse en predikan af Lehnberg. --
Inom hvarje menniska bor naturen i alla dess möjliga
idéer, och att menniskan icke är allt och ser allt,
kommer deraf, att många eller alla dessa idéer slumra
i hennes medvetande, likasom oanslagna toner i ett
instrument. Om derför någon har en ren och klar
åskådning af en idé, en naturens uppenbarelseform,
och kan i mensklig förmedling framställa dess skönhet,
så svara tusende sinom tusende hjertan på den ton,
han angifvit, och han blir för dem en Columbus i
andligt afseende, och menskligheten har genom honom
upptäckt en ny verld, som väl fanns inom dess område
förut, men låg insvept i natt. Men hvar och en, som
rent insett skönheten af en idé, har också derigenom
fått en måttstock för det sköna i hela naturen,
öfver hvars mätning intet kan gå, och under hvars
mätning allt är otillfredsställande.
Det är besynnerligt, att, ehuru fosforisterna i början
tycktes inse Tegnérs oersättliga brister som skald,
ingen af dem sedermera fullföljt de påståenden, som
i detta afseende först gjordes. Man såg flere än en
gång yttranden, att Tegnér förstod att ge sina stycken
en skön kolorit, att hans teckning var prisvärd,
men tillika att hans stycken saknade sanning och
nödvändighet. Dessa omdömen voro mera riktiga, än att
de bort lemnas ofullföljda, ty det är icke likgiltigt,
om ens samtid dyrkar idoler eller erkänner det sanna
gudomliga som det högsta.

v. Beskow är i sin poesi lika litet djup och sann
som Tegnér, men är tillika honom vida underlägsen i
alla yttre företräden. Då Tegnér således är stor i
en art, som är utom och mindre än den sanna poesien,
är v. Beskow i samma art af andra rangen. Hans mest
firade arbeten, <sp>Erik den fjortonde</sp> och <sp>Sveriges
Anor</sp>, uthärda ingen jemförelse med Tegnérs större
kompositioner, och hans mindre stycken äro lika mycket
under Tegnérs. <sp>Lycksalighetens ö</sp> af Atterbom har
några blixtar af poetisk inspiration, men är alltför
mycket sväfvande, oredig och ofulländad, för att
kunna få namn af ett verkligt poetiskt konststycke och
öppna för läsaren den klara utsigt i naturen, som ett
sådant skänker, utom den omständighet, att dess högsta
tendens syftar på framställningen af en spekulativt
uppdagad sanning och derigenom är i sig sjelf för
mycket begränsad, för att kunna fylla idéen af en
sann poesi. Ännu mera otydliga, excentriska, ofta
falska, äro mängden af Atterboms små stycken. Lings
arbeten uthärda icke jemförelsen ens med de klenare
af gamla skolans, och det är tvifvelaktigt, om något 
mera sammangyttradt, stelt, prosaiskt och uttänjdt
än hans episka berättelser någonsin blifvit inskrufvadt i
rim och meter.

De lyrisa stycken, Franzén sedan 1810 skrifvit,
äro nästan samfält underlägsna hans tidigare poemer
och visa icke ofta klara drag af den sublima skaldens
ursprungliga originalitet. Alla de ändringar åter, dem
han tillåtit sig vid sina äldre sånger, äro absolut
och utan undantag försämringar, ej sällan af den art,
att en älskare af det sköna icke utan smärta och djup
rörelse kan se dem. Hans stora poemer i berättande
stil äro till sin inre uppfattning förfelade och hafva
icke kunnat göras poetiska med all den beundransvärda
konst och lätthet, som i dem äro synbara. De äro i
modern ton, hvad poemet <sp>Carl och Emelie</sp> var på sin
tid, och det är besynnerligt, att detta stycke, som
visserligen i estetiskt afseende är med dem jemngodt,
tyckes vara af sin författare förskjutet, såsom det
ock icke fått plats i någon del af Franzéns senast
utgifna skrifter.

Jag förbigår att omnämna med någon omständlighet
de rena, ehuru bleka och omarkerade försöken af
Grafström och Nikander, emedan de icke varit föremål
för någon mera entusiastisk hyllning och i alla
fall, mig veterligt, ej förvärfvat högre loford, än
de förtjent. Komma härtill Euphrosynes dikter, som,
med någon likhet i öfrigt, äro Atterboms underlägsna
i de flesta afseenden, utom i fel, så lär i det
närmaste det vigtigare, som yppats inom Sveriges
vitterhet sedan den literära revolutionen vara taget i
beräkning. Och hvem ville väl vid betraktandet deraf,
att bland alla nu uppräknade arbeten icke ett enda
stort verk och 
blott få smärre lyriska poemer kunna kallas fulländade
och sant poetiska, med tillförsigt yrka, det vår tid
varit mera produktiv på verkliga skaldestycken, eller
mera stämd för poesi än tiden näst förut? Det är högst
troligt, att ingen af Frankrikes moderna vitterlekare
skulle draga i betänkande att sätta Victor Hugos
poesi öfver en Voltaires, en Corneilles m. fl:s;
och vid allt detta, hvilket skralt lappverk är icke
t. ex. hans Hernani mot deras dramatiska verk, med
all den stelhet och prosa, man kan förebrå dem? Sådant
är, om än i mindre grad, fallet med många af Sveriges
nyare, firade poemer, jemförda med de äldre.

Skulle den offentligt uttalade literära opinionen i
Sverige konstituera Tegnérs och några andras skrifter
såsom goda och lyckade produkter af diletterande
förmågor och ej framställa dem såsom mönster af
poetisk fulländning, så vore ingen ändring i åsigter
nödvändig; sanningen vore deri träffad, och man
skulle åtminstone med mera skäl kunna förutsätta
hos allmänheten ett estetiskt sinne, som vore moget,
för att uppfatta det sublima hos någon i en framtid
möjligtvis uppträdande originel talang. Nu, då såväl
för konstdomare till profession som för publik det
underordnade gäller som det högsta, och det höga,
man från förra tider äger, sättes i bredd med eller
till och med under det i sjelfva verket lägre, så äro
alla förhållanden för mycket lika dem, som vållade
den sist förefallna brytningen, för att icke en dylik
vore att förvänta ännu såsom en nödvändig följd. En
sådan brytning kan så mycket mindre vara aflägsen,
som de små dilettanter, hvilka från alla håll flyga
i vingarne på Tegnér och andra mäktigare naturer,
redan hunnit så i karikatur utveckla 
dessa mönsters manér, att deras brister och ensidighet
blifvit blott alltför åskådliga.

Svårare, än att förutse ett negerande af Sveriges
nu gällande poesi, är det att bestämma, hvilken
positiv sida försöken i skaldekonst sedermera
kunna komma att företrädesvis utveckla. Det brister
icke mer, såsom förut var fallet, en mångsidighet i
poetisk bildning; icke heller nekas en tillbörlig
gärd af dyrkan åt tidehvarfvens sanna skalder, så
att inga vidare exempel af det rätta tyckas kunna
framställas. Kanske är det sannolikast, såsom det
ock vore bäst, att intet manér blir fixeradt, och
att de författande derigenom ledas till att mer hålla
sig till sig sjelfva och naturen och mindre fjättra
sig vid vanans och tonens illusioner. Säkert är,
att mången, som nu kan skaka ur ärmen en kraft-vers,
när det behagas, i sådan händelse skulle finna sin
åder mycket förtorkad, och att derför vida mindre
skulle bli skrifvet, hvilket redan vore en stor
lycka. Ty sådan poesin för närvarande är i Sverige,
har den, genom ett idkeligt och manérligt upprepadt
enahanda, blifvit till den grad hvar mans egendom och
så inpreglat sig i allas öron, att man kan kalla den
individ ytterst förstockad eller ytterst återhållsam,
som ej blandar sin röst in i den allmänna choren och
genom lättheten att sjunga som andra skalder frestas
att anse sig sjelf för skald.

Utrymmet har icke tillåtit förf. att särskildt
motivera de omdömen, han här fällt; det vore dock
orätt att af denna anledning misstänka dem som
falska. Ändamålet med denna uppsats har varit att
i en lätt öfverskådlig följd framställa åsigter om
Sveriges nu varande poetiska literatur så positivt,
att författarens mening 
på intet sätt skulle kunna dubbeltydas. Bestyrkandet
af dessa åsigters sanning lemnas åt framtiden, då
äfven han genom specielare recensioner af ett och
annat nu frejdadt arbete hoppas kunna närmare förklara
och bevisa, hvad han yrkat.

-
<b>Törnrosens bok.</b>

(1835.)

Läsaren får icke vänta utförlighet i en anmälan,
hvilken såsom denna rör ett arbete af största
både utsträckning och mångfald; ty äfven en vida
utförligare kritik, än detta blad kunde inrymma,
skulle nödgas inskränka sig och icke förfölja dessa
dikter i alla deras detaljer. Här blir det fråga om
att redogöra för arbetets allmänna innehåll och att
af enskildheter upptaga blott sådana, som mest falla
i ögonen, antingen genom sin svaghet eller styrka; de,
som ligga der emellan, kunna knappt antydas. Visst är,
att partier af alla dessa klasser finnas i Törnrosens
bok; dock skall man vid läsningen deraf snart med den
gladaste njutning märka, att författarens ojemnhet är
af det slag, som skiftar mellan skönhet och fel, icke
mellan platthet och medelmåtta. Och då här begagnas
ordet skönhet, tages det med sitt fulla innehåll af
helgd och sanning. Författaren tyckes hafva hemtat
ur sin närmast egna erfarenhet den vackra bild, som
han på något ställe, visst med andra ord, uttrycker,
men hvars innehåll är, att målarens kamp är fåfäng,
om ej skönheten sjelfmant kysser hans pensel. Det
finnes målare, hvilkas händer man skulle tro skönheten
sjelf hafva ledt till öfverallt jemna och ljufva drag;
vid vår författares sida 
tyckes gudinnan blott gerna dröja, betraktande med
mildhet hans inre, manliga strid, och stundom till
belöning kyssande hans varma och raska pensel.

<i>Törnrosens bok</i>, eller, som den utförligare heter: <i>Fria
fantasier, hvilka, betraktade såsom ett helt, af herr
Hugo Löwenstjerna stundom kallades Törnrosens Bok,
stundom en irrande Hind</i><footnote>Läsaren får blott undra öfver den besynnerliga
titeln, icke tro, att herr Hugo valt den utan
åsyftning.</footnote>, är ett slags sagoverk, som
under särskilda titlar upptager berättelser med ämnen
af olika natur och från skilda tider. I detta afseende
är verket, hvaraf redan fyra band i fem häften säljas
i vår bokhandel, en sammanfattning af delar, som
icke stå i direkt beroende af hvarandra. Icke desto
mindre kan det betraktas såsom en helhet, om icke
just för den anordning, hvarigenom författaren sökt
ge berättelserna en gemensam bakgrund, så åtminstone
för den likartade, egendomliga ande, som råder i dem
alla. Sjelfva uppställningen har häruti något tycke
af Moores "Lalla Rookh." Här förekommer en familj,
herr Hugo Löwenstjerna och hans omgifning, i hvars
krets sagorna berättas, under det familjens inre
förhållanden småningom växa ut, för att, Gud vet när,
hinna sitt mått.

Det första bandet af Törnrosens bok, med titel:
<sp>Jagtslottet</sp>, är egentligast och mest egnadt
skildringen af herr Hugos slott och lefnadssätt
derstädes. Man kan utan tvekan yrka, att denna del är
den svagaste i hela verket. Elementer af författarens
diktkonst röjas visserligen äfven här, men de äro
icke här kufvade af en ordnande andes lagar, utan
verka oberoende af hvarandra. Personerna äro mindre
lyckligt sammanhållna, så att 
ingen enda finnes af en klar och träffande
egendomlighet. Lika så svårt uppfattadt är deras
inbördes förhållande och sjelfva lifvet på herr Hugos
slott. Strödda idéer, stundom utvidgade till mer
eller mindre mystiska samtal, öfverflygla personernas
sjelfständighet och visa dem ofta såsom sina blott
beroende organer, i stället för fria skapare. Det
är ett fel, som ingalunda är sällsynt i våra nyare
literära konstprodukter, att det inre organiska
lifvet i dem förvrides och uppoffras för idéer och
reflexioner, som, på de ställen der de anbringas,
icke hafva annan betydelse än deras inåt slutna,
möjliga sanning. Ty så visst det är, att en målare
icke lyser genom glänsande färger, utan genom deras
sammanställande till en lefvande tafla, så visst
är äfven, att en konstnär inom poesiens område
icke intager i högre mening genom skimmer i bilder
och tankar, utan genom sanningen af det väsende,
han genom dem förmår framställa. Men om man å ena
sidan, i synnerhet hvad denna första del vidkommer,
lätt blir varse en osäkerhet hos författaren vid
skapandet af sina personer och af deras verld, så
ser man å den andra redan här många sköna strålar
af det ljus, författaren upphemtat ur lifvet och
i de följande dikterna än rikare meddelar. Man kan
således med allt skäl kalla detta första och svagaste
parti af det ädla konstverket lärorikt och väckande,
så ofta det ock lemnar vår fordran på natursanning,
rörlighet och lif i teckningarna ouppfylld.

Den andra delen kallas <sp>Hermitaget</sp>. Med några få
historiska drag till grund innehåller den en mängd
romantiska skildringar, hvälfvande sig gemensamt kring
konung Waldemars strid om kronan med sina bröder och
hans kärleksförhållanden till systern af hans gemål.
Det hela är visserligen bygdt med den lutning åt det
romantiska, att äfven de få ämnen, som äro tagna ur
historien, ligga åt detta håll, men likväl skall man
redan här angående författarens diktkonst kunna göra
en erfarenhet, som i fortsättningen än mer bekräftar
sig, den nemligen, att både händelser och personer
gruppera sig med mera hållning och natur, i den mon
de ligga närmare på förhand gifna historiska drag
och af dem beherrskas. Det är ingalunda vår mening
att i allmänhet vilja frånkänna den rena och på
all bevislig faktisk verklighet blottade dikten
konstbetydelse och sanning, emedan det tvärtom
är vår öfvertygelse, att hvart och ett fenomen,
som diktas med inneboende sanning, faktiskt funnits
till, om också blott i spridda strålar; men då vi här
tillerkänna en bestämd öfverlägsenhet åt de partier
i författarens berättelse, som närma sig det gifna
historiska, är det med afseende derå, att de rent af
diktade innehålla i sig en osäkerhet, en formlöshet,
som minst af allt kan stå tillsammans med konst, och
som stämplar dem med underlägsenhet i förhållande till
de öfriga. Och på detta ställe är det ej olämpligt att
anmärka en åsigt, som författaren tyckes framställa
med den bestämdhet, att man kan tro honom hysa
den sjelf, ehuru han låter den uttalas af fingerade
individer, och som tyckes vara icke utan inflytande på
hans kompositioner. "Om man romantiserar," heter det,
"i afsigt att teckna en tid med dess seder, måste
man hemligt förbinda sig att hafva karakterer, hvilka
liksom <sp>valda bilder</sp> lemna ett uttryck deraf. Likväl
kan mången gång vara intressantare att höra talas om
någon, som, ehuru tillhörande en viss epok, -- -- -- ändå
står med sin beskaffenhet som ett litet undantag, en 
utvikning från sin tid. Tar nu åhöraren eller läsaren för
gifvet, att man berättar för att skildra tidehvarfvet,
så blir han här bedragen eller skyller föredraget för
osannolikhet. Bland ett folk, i allmänhet gästfritt,
kan en och annan snål personnage finnas, och hvilken
det just kan tillhöra en ifrågavarande anekdot eller
romans att föra på banan. Åhöraren får deraf icke
tro, att man missförstått en gästfri tid, eller
gjort en osann, karikerad scen. Men vore meningen
ej annan än att lemna en karakteristik öfver epoken,
då borde visserligen ej snikna menniskor framvisas i
kompositioner öfver tider, som på det hela varit af
generöst lynne, ej fritänkare under bigotta sekler,
ej någon dum varelse midt i en snillrik nation,
ehuru individer af så egen art från de andra nog
alltid funnits. Jag tycker icke om sådana bojor; de
äro onaturliga, falska och tillika ängsliga. Deremot
afsäger jag mig äran att egentligen föreläsa i
historien öfver seder och bruk, under det jag
gör något helt annat, nemligen allenast anför
tilldragelser, som roat mig."

Vi appellera här till hvad vi förut yttrat vara vår
öfvertygelse, att allt hvad som <sp>diktas</sp> harmoniskt
och naturenligt är faktiskt och historiskt sant, det
vill säga, har varit eller skall blifva ty äfven
det tillkommande är historiskt, sedan man fångat
det. Det första således, som ur denna synpunkt möter
vår betraktelse, är, att all sann dikt måste vara
en sann bild af historiens egen väsendtlighet och
i grunden lika sann som den. Men nu är icke någon
väsendtlighet till genom sina tillfälliga afvikelser,
utan genom sitt sammanstämmande till en gemensam
enhet; derför är allt tillfälligt i sig sjelft ett
intet och har betydelse blott så vida, som det hålles
invid något väsendtligt. I historien, som faktiskt
upptecknar millioner tillfälligheter, är det
väsendtliga tron på en försyn, i hvilken de hafva
sin förklaring; i dikten är det väsendtliga intet
annat än den förklaring, konstnären sjelf mäktat
nedlägga i sin komposition. Vi tro, att ingenting
sker, som icke, huru oförklarligt det än synes,
står i sammanhang genom försynens ordning; deraf det
älskliga i allt, hvad som är faktiskt; men ifrån det
tillfälliga i dikten gå vi till konstnären och fråga,
om han har någon förklaring derpå, och brister den,
så skygga vi för hans fantomer. I dikten skall derför
allt vara ordning, allt sammanhang, allt historiskt
i den höga bemärkelse, att allt skall hafva sin
förklaring i den helhet, i hvilken det förekommer,
och betinga blott ögon för att erkännas. Sådan skall
dikten vara, en bild af den gudomliga ordningen, en
bild af den historiska ordningen, sådan den afslöjat
sig äfven för det menskliga ögat i vissa storartade,
genomgripande grupper. Man må således hafva för afsigt
eller icke att teckna en tid, en person eller en
händelse, så är det tillfälliga i och för sig sjelft
ett intet och ger ingen bild. Det är sant, -- för att
följa en af författarens liknelser -- att bland ett
gästfritt folk en icke gästfri menniska kan finnas;
men skildras hon, utan att hållas i motsats till
sin nation, så får man ingen föreställning om dennas
gästfrihet. Men, invändes nu, man får en bild af en
girig, och det kan vara tecknarens ändamål att ge
blott en sådan. Det finnes intet folk, bland hvilket
icke afvikande individer finnas; det finnes i samma
analogi ingen girig, hos hvilken icke några afvikande
drag kunna anträffas. Är då den boja ängslig, som
hindrar konstnären att löpa ut till dessa tillfälliga
drag, och, 
kastar han sig in i dem och tecknar dem, hvad tecknar
han då? Icke den girige! Konseqvent kan sålunda ingen
bild gifvas, utan allt blir ett förvirrande in i
tillfälligheter och deras tillfälligheter. Vi skulle
icke hafva dröjt så länge vid denna punkt, om vi icke
tyckt oss varseblifva hos författaren en viss oro,
som stundom nekar honom att bära med glädje konstens
bojor, och en mera afgjord hög för utvikningar än för
den lugna, sammanhållande teckningen af de föremål,
han bringar å bane, en brist, som isynnerhet i de
båda senaste häftena eller fjerde delen märkbart
förmildras.

Vi hafva nämnt, att de rent af diktade partierna i
denne författares arbeten ofta nog lida af osäkerhet
och formlöshet. Man må betrakta de i denna del anförda
personerna, Erasmus, Inga, Judith; huru litet äro icke
dessa uppfattliga! Den först nämnde är i synnerhet
misstecknad genom den besynnerliga blandningen af
olika bildningsgrader och den förfelade naivetet,
som man i honom träffar. Det samma kan sägas om
Inga. Bättre är familjen Bruce hållen, ty om än
såväl lorden sjelf som de andra sakna det egna,
individuella, som ensamt är lefvande och åskådligt,
så äro de dock såsom allmänna karakterer åtminstone
utan i ögonen fallande inre motsägelser. Men för de
båda bröderna, konung Waldemar och hertig Magnus,
har författaren haft historiska drag gifna, och
vid utvecklingen af deras karakterer blir man varse
en fastare hållning och en bestämd riktning åt ett
mål. Derför fästa de sig äfven i ens föreställning
tydligare än de öfriga personerna, ehuru ingendera
har någon särdeles utsträckt rol att spela. Den veka,
svärmande, obeslutsamma konungen påminner ovilkorligt
om Sigismund, då 
hertig Karl med sitt tilltagsna, stränga, herrsklystna
sinne har en motsvarighet i den mot konungen
upproriske Magnus. För öfrigt är kompositionen af
det hela sinnrik, och idéen, att genom en rask
flyttning fram i tiden få händelserna midt under
deras närvaro att stiga tillbaka och upplösa sig
i dunkla, drömlika skuggor, är förtrollande och
ger stycket likheten af ett sakta döende adagio,
eller en ström, som störtar sig med vattenfall
mot hafvet och den ena minuten brusar, den andra
förlorar sig tystnande i det oändliga. Som ett bihang
förekommer i denna del vid slutet en kärleks- och
spökelse-historia på vers, mindre fulländad eller
snarare mindre vårdad i det tekniska, men dock ganska
kraftfullt utförd i folkvisans ton med sina hastiga
öfvergångar och halfbelysta, ofta blott antydda
scener. I allmänhet kan man säga, att författaren,
som mindre än vanligt lyckas vid teckningen af det
naiva, det rent och osminkadt naturliga hos personer
inom den första stationen af bildning, här velat slå
an just de strängar, som i menniskohjertat äro mest
ursprungliga, och detta i en tonart, som för dem är
mest egendomlig. Stycket, som eljest är ganska kort,
kallas <sp>Vargens dotter</sp>.

Hvad som blifvit sagdt om andra delen af ifrågavarande
arbete gäller till det mesta äfven om den tredje
eller <i>Hinden</i>. Berättelsen hvälfver sig blott icke
här omkring samma ämne, såsom förhållandet är i
Hermitaget, utan upptager vexlande skildringar,
till största delen likväl hållna i beröring med
herr Hugo och hans familj. Det är sålunda ett
slags vidare fortsättning af den första delen,
men, man måste medgifva det, vida intressantare
fortsättning. Svårigheten
att få in i berättelsen något romantiskt intresse,
hvilken man varseblef vid den förra skildringen,
synes här icke mera, och allt har redan en rikare
växt. Likväl klarnar icke personernas individualitet
mer här än i första delen. Herr Hugos bror Andreas
är kanske den, som lifligast kan uppfattas i hans
egna efterlemnade papper, hvilka otvifvelaktigt höra
till det bästa, boken har att uppvisa. Underordnad
och matt är tantens välgörenhet; den gamle tjenaren
är förfelad och påminner om Erasmus.

Vi afbryta oss sjelfva och fråga, huru det är möjligt,
att en bok kan vara af stort värde och dock gifva
rum för så många anmärkningar, och vi tillstå också,
att vår anmälan hittills varit mera en anmälan af
verkets fel än af dess förtjenster. I sanning, mycket
klander kunde ännu tilläggas, utan att behöfva sökas,
och likväl skulle man icke utestänga möjligheten
att lemna arbetet de högsta loford. Det hör till det
skönas natur att vara mäktigare än det icke sköna,
och man må rycka an med tusen fel, finnes blott
en enda väsendtlig skönhet att ställas emot dem,
så falla de till obetydenhet. Vi hafva funnit ett
sådant förhållande i Törnrosens bok, och läsaren skall
sannolikt sjelf göra den erfarenhet, att man icke
så fort hinner störas af några törnen i den samma,
som allt obehag åter fläktas bort af någon skär och
osynlig doft från dess rosor. Ty rosor och törnen
kan man väl säga boken innefatta, och benämningen är
i detta afseende väl vald. Ville man nu, sedan man
dröjt vid bokens brister, äfven uppehålla sig vid dess
skönheter, hvad skulle man kunna yttra om dem? Det
vore kanske orätt att taga upp särskilda partier,
ty dessa äro 
mera ponderabla af bristerna; man borde gå till
anden i allmänhet. Denna är omöjlig att teckna;
men om man ville likna det hela vid någonting,
så kunde man ställa det i jemförelse med en djup,
aningsfull skog, genom hvilken man vandrar med
ofta besvärad gång, men öfverallt liksom omgifven
af osynliga andar. Man störs, man väcks, man ler;
men i nästa minut är man gripen åter och väntar med
klappande hjerta en uppenbarelse. Det är denna djupa,
mystiska, åt naturens innersta syftande tendens, som
fyller äfven de tre första delarne af Törnrosens bok
med behag, och som i den fjerde visar sig med lika
styrka, men med än högre ljus och reda.

Fjerde bandet innehåller i tvenne häften en fortgående
dikt: <sp>Drottningens Juvelsmycke</sp> eller <sp>Azuras Lazuli 
Tintomara</sp>. Händelserna äro från Gustaf den tredjes
tid och samla sig närmast omkring hans död. Redan
det möte, man här gör med historiska, så nära vår
tid lefvande personer, med förhållanden och seder,
om hvilka väl hvar och en läsare hört åtminstone
några drag omtalas af ögonvittnen, med händelser,
som lefva i ett ännu knappt lugnadt minne, redan detta
vore nog att ge berättelsen en grad af intresse, äfven
om allt vore skildradt med medelmåttig talang. Men
här förekomma, ibland ett vida mindre antal förfelade
ställen, drag af den gedignaste konstnärs-förmåga och
det rikaste snille. Det operalika, som ligger i hela
den tid här tecknas, dess heroism och dess styggelser,
dess vantro och öfvertro, dess ihåliga skimmer och
hemska glädje, så oöfverträffligt skildradt af
Bellman i en lägre riktning, är som det vore skapadt
för författarens genius, som 
älskar operans fantastiska dagrar och tvinar i en
verklighet af lugn konseqvens. Det faktiska är här
utarbetadt redan inom sig sjelft till någonting,
som närmar sig fantasins flyktigaste drömmar, och det
är svårt att dikta något så öfvernaturligt, att det
icke, placeradt inom detta tidehvarf, skulle antaga
sannolikheten af att hafva verkligen funnits. Här
är författaren hemma, och de mästerligaste taflor
äro frukter af hans lyckligt valda eller lyckligt
funna ämnen. Vi svigta i valet mellan de skönheter,
som kunde anföras. Mest fängslande är kanhända
det väsende, hvaraf boken har sitt namn, ynglingen
eller flickan Azuras Lazuli Tintomara. Odöpt, utan
bestämdt namn, än tagen för karl, än för qvinna,
utan religion, utan allt begrepp om pligter, lagar,
seder, och slutligen född och uppfödd af en lättsinnig
aktris i theaterns fé-verld, hvilken varelse skulle
hon icke tyckas vara? Och likväl huru skön är hon
icke, huru fin, luftig, ja, till och med vis! Kanske
har den dunkla, men harmoniska instinktens herrlighet
aldrig klarare blifvit framställd och firad, än den
firas i hennes natur. Hon är icke en menniska med
ett blandadt mått af förstånd och oförstånd, vetande
och okunnighet, rikedom och brist; hon är ett djur,
men det fullkomligaste, som kan tänkas, ett djur,
hvars minsta rörelse är grace, hvars minsta blick
är clairvoyant, omöjligt att fångas och omöjligt att
tämjas. Med att ord, allt hos henne är namnlöst såsom
hon sjelf, och hennes inre liknar en slumrande natt,
full af allt, hvad sommarn äger ljufvast, och väntande
blott en stråle af solen, för att öfvergå till den
herrligaste dag. Sådan är denna Azuras, en bild af
detta dunkla, mystiska, harmoniska, som är till 
och som varseblifves, men som flyr för all
omfamning, och som förstör den, som vill äga,
icke blott beundra. 

Bland detaljer af sällsynt sinnrikhet och sanning 
må man nämna den hastiga, men hemska teckningen af 
Gustaf den tredjes möte med Ankarström, då konungen, 
utkommen från den bekanta sierskan, mamsell Arwidson, 
ser sin mördare med ostörd fart, i rak linea afskära 
gatan och bäfvar för den röda fliken af hans kappa, 
som fladdrar upp under gången. Vidare må man ej förgäta 
att nämna maskeraden, de sammansvurnas möte der och 
framför allt konungen, för hvars öga midt i hvimlet 
och glädjen det röda ännu står, då han blundar, såsom 
han sjelf säger åt Essen, och hvars dystra aning 
väfver sig in i de legeraste af hans halft franska, 
halft svenska yttranden. Knappast lär man kunna 
föreställa sig en trognare teckning i få drag, än den 
som här ges af den gode, nedlåtande, men från karakterens 
och majestätets allvar så lätt ledde konungen. Redan 
hans första ord återspegla något af både honom sjelf och 
tillfället. "Voilà Essen -- une Comedienne de la plus 
parfaite ironie, d'une svelte divine. -- -- Mademoiselle 
Stading kallar jag ett intet mot denna figur." Och straxt 
derpå: "Såg du, Essen, der glimmade längst fram något rödt;
par Dieu, en af den fiera flickans strumpor. En silf
för Bellmans eller Kellgrens pensel -- hvilkendera
afgöra vi ej -- men hon är finare, luftigare, mera
graciös än sjelfva Lydia -- och fullt ut så jordisk
som Ulla Winblad." Och från detta vanskliga intresse
för en skön aktris lyfter sig konungen omedelbart
åter till de älskvärda uttrycken af hans milda,
kungliga sinne: "Mitt goda folk roar sig, kom Essen,
jag vill gå ned. Folkets glädje 
är en konungs element. Quelle misère, anonymen och
hans biljett! Jag känner att de älska mig alla, hvad
fara för en konung som jag?" Med samma genialitet
som Gustaf den tredje äro nästan alla här införda
historiska personer individualiserade, Gustaf Adolf
med sin linealraka rättrådighet och styfva formalitet,
den slutna, rätt fram gående, brutala Ankarström,
sådan han visar sig i sin bekännelse, den beslutsamme,
listige general Pechlin, o. s. v. Den rika öfvervigten
af sköna och lyckade partier gör det förhatligt för
oss att ens omnämna brister. Likväl förekomma äfven
sådana, t. ex. osannolikheten af slutet, af det dubbla
rivalmötet, osäkerheten i teckningen af scenen mellan
Emanuel och juden, Ankarströms olikhet och särskilda
mindre detaljer, som äro för mycket antingen sväfvande
eller bjerta. -- -- -- -- -- -- -- -- -- -- -- --
<b>Skaldestycken af Franzén.</b>

<b>Femte bandet.</b>

(1836.)

<b>Bref till red. från H. S.</b>

Den, som skrifver detta, är en far för en talrik
familj. Hans tid förflyter temligen lugnt under
uppfyllandet af tjenstepligter och under föga
tyngande omsorger för dem, som ligga hans hjerta
närmast. Redan i många år har det utgjort hans
nöje och ett afbrott i enformigheten af hans lif,
att egna en timme eller par af aftonstunderna åt vår
literatur. Han har derför småningom samlat omkring sig
de flesta af större svenska författare och läst dem,
icke blott af nyfikenhet att göra deras bekantskap,
utan fastmer af behof att äga dem till vänner och
sällskap för alltid. Sålunda hafva många bland
dem blifvit honom förtrogna och dyrbara, och han
har älskat att söka hos dem icke så ofta tröst och
förströelse vid sorger, af hvilka han icke pröfvat
större, än det tillhör menniskan att med lugn bära,
som icke oftare en ökad och förädlad glädje, då hans
dag varit klar och hans sinne lätt.

Framför andra har jag älskat Franzén. Kanske ligger
orsaken till denna förkärlek till en del deri, att
en stor del af den höge skaldens skönaste sånger
diktades och utspriddes i min ungdom, då mitt väsende
var lättare att anslås och, lifligare att knyta
band af tillgifvenhet och kärlek. Emellertid har
mången gång ännu i min ålderdom det fall inträffat,
att jag vid läsningen eller åhörandet af någon af
dessa sånger tyckt mig för första gången göra dess
verkliga bekantskap, ehuru jag hundra gånger förut
hört och sett den samma med förtjusning. Jag har
i anledning deraf ofta inom mig yrkat en sats, som
utan tvifvel skall synas mången besynnerlig, men som
dock ständigt förekommit mig klar och verklig, den
nemligen, att Franzén af alla svenska skalder är den,
som man har svårast att rätt utgrunda, rätt lära sig
känna. Hans bekantskap kan derför i mitt tycke vara
gammal och dock med hvarje gång, man läser honom,
förefalla ny. -- Min herre, tror ni att jag menar,
att han är inbunden, mörk, höglärd? Mina barnabarn
sjunga honom, kunna honom. Ett barn, min herre,
fattar hans uttryck, smekes af deras milda välljud,
fägnas af de enkla bilderna, med ett ord, förstår
honom i en viss mening; men att rätt genomskåda den
himmelska oskuld och renhet, som ligger så på ytan
som i djupet af hans sånger, dertill fordras jemte
ett barns oförderfvade själ en lång lefnads samlade
vishet, en erfarenhet, som pröfvat äfven det bländande
i lifvet, och en känsla, som från det öfverspända
och affekterade med fördubblad kärlek återgått till
den evigt lugna, friska och glada naturen. Jag vet
icke, men med mängden af andra poemer, dem jag läst,
synes mig förhållandet hafva varit sådant, att jag
antingen icke förstått dem alls, eller också förstått
dem alla på en gång helt och hållet, så att de sedan
hvarken blifvit mig klarare eller kärare, ehuru jag
ofta kunnat helsa på 
dem åter och ofta fägna mig åt deras lärorika
och vackra syften. De Franzénska visorna deremot
har jag hvarje ny gång förstått bättre, och
ju klarare mitt eget väsende utvecklat sig, ju
trösterikare och lugnare mitt inre blifvit, desto
djupare motsvarigheter af frid och skönhet har jag
upptäckt i dem. Jag tror, att det är med dem såsom
med våra gamla, äkta sagor, som glada barnet, lifva
ynglingen och motsvara mannens djupsinnigaste åsigter
af lifvet. Jag ville blott i afseende å Franzéns
stycken säga skönaste och renaste åsigter. Ser ni,
derför anser jag det icke vara någon barnlek att
begripa Franzén, ehuru jag gerna ser, att mina barn
sjunga honom för ro skull, utan menar i stället, att
ingen förstår och värderar honom rätt, som icke ur
en rik lefnads erfarenhet af bländsken och irrsken,
af villor, passioner, strider och brott kan med
segersällt hjerta blicka in i den af englar befolkade
verld, han öppnar för oss. Och nu, min herre, hoppas
jag ni förlåter min dogmatiska ifver, som förledt
mig till utflygter, dem jag i början icke tillärnat,
och jag hoppas det så mycket mer, som jag vet, att ni
sjelf är en beundrare af Franzén äfvensom af den lika
djupe och sköne, ehuru mera mystiske och sväfvande
Almqvist, hvars lefvande törnrosor bland annonserna i
er tidning kallas fria fantasier af Hugo Löwenstjerna,
med hvad skäl vet jag icke.

Men jag vill komma till saken. Jag har hört, att
åter ett nytt band af Franzéns Skaldestycken, det
femte nemligen, utkommit från trycket. På vår aflägsna
landsort har det icke varit mig möjligt att skaffa mig
denna del, men emellertid är jag här omgifven af en
nyfiken skara, som önskar att få höra helst några ord 
om innehållet af den. Ni borde, min herre, tycker
jag, icke låta oss vänta allt för länge på en anmälan
af arbetet, i synnerhet som jag är öfvertygad om,
att många dela våra önskningar i detta afseende. Ni
kan göra den så kort ni behagar och har dessutom den
vinsten att kunna fylla någon spalt i er tidning med
ett litet utdrag. -- Under hvilka vilkor som helst,
låt oss höra några ord om den nya boken, och ursäkta
såväl denna min anhållan som den långa ingressen till
den samma. Jag förblifver etc."

Red. har ansett sig kunna införa detta bref, emedan
det är af en allmän syftning, och de åsigter, som deri
uttryckas, till det mesta äro öfverensstämmande med
hans egna. Också har han tyckt det kunna utgöra en
lämplig ingress till expositionen af ifrågavarande
poetiska verk, som till skaldeslag väsendtligt
skiljer sig från de dikter man förut fått emottaga
af Franzén. Hvar och en vet nemligen, att dessa varit
af lyriskt eller episkt innehåll; nu deremot utgöres
detta femte band af tvenne dramatiska stycken. Det
förra af dem kallad "Audiensen, eller Lappskan i
Kungsträdgården, Skådespel i fem Akter"; det senare,
"Drottning Ingierd, eller mordet på Eljarås", är ett
sorgespel äfvenledes i fem akter. Angående uppkomsten
af båda yttrar sig författaren sjelf i ett företal
sålunda:

"Så naturligt det är, att man vid äldre år ifrån
den lyriska poesien öfvergår till den episka och
didaktiska, så obetänkt är det utan tvifvel att, då
medelåldern längesedan är förbi, våga beträda den
dramatiska banan. Till min ursäkt får jag derför
nämna, att det i sjelfva verket är min ungdom,
som till detta vågsamma steg förledt min ålderdom,
och det af följande anledning.
En af mina vänner i Finland, som besökte mig i
Stockholm kort före min flyttning till Hernösand,
påminte mig, att han för trettio år sedan hade sett
hos mig i Åbo, der jag då vistades, ett några år
förut gjordt försök till en tragedi öfver mordet på
Eljarås. Denna påminnelse skulle dock icke haft den
följd, att detta af mig sjelf i så lång tid förgätna
stycke kommer i dagen, om jag icke i detsamma erinrat
mig, att den person, utom hvars ryktbara, ehuru i
en sednare tid af den historiska kritiken i fråga
satta åtgärd, handlingen deri ej kunnat äga rum,
tillhör Norrland. Fale Bure är en af detta lands
namnkunnigaste män. Icke blott i historien är hans
minne förvaradt, utan i folksägner, i den gård och
det grafställe, som efter honom uppvisas (i Sköns
socken i Medelpad), samt i det slägtregister, på
hvilket en mängd familjer, äfven adliga, stöda
sina anspråk att ifrån honom härstamma. Nu sedan
Norrland blifvit för mig hvad Finland fordom var,
måste allt norrländskt hos mig väcka det lifligaste
deltagande. Kunde då ett sådant af mig sjelf redan
i min ungdom behandladt föremål undgå att fästa min
uppmärksamhet. Ingen åtminstone af dem, som sjelfva
idka vitterhet, lärer undra, att jag ej förmådde
emotstå frestelsen att på detta arbete använda en ny
möda, hvarigenom det blifvit på en gång min ungdoms
och min ålderdoms verk.

Af mera ungdomlig art torde läsaren finna det
föregående stycket; ehuru det har, jag bekänner det,
ett sednare ursprung. Äfven för dess utgifvande
hoppas jag i dess norrländska ämne finna en ursäkt,
om det ock icke under den poetiska leken röjde en
allvarlig mening, som ej borde anses otillbörlig i
det stånd och det stift, hvartill författaren hör."
Så många ursäkter hade sannerligen icke behöfts
för att rättfärdiga utgifvandet af dessa stycken,
då naturligtvis allt af Franzéns hand måste vara den
läsande publiken kärt och välkommet. Dessutom äga
så väl det förra som det senare af dem skönheter,
som göra bekantskapen med dem särdeles intressant,
om man än gerna vill medgifva, att de i sina lyriska
syskon äga medtäflarinnor, vid hvilkas sida de i någon
mon måste träda i skuggan. Skådespelet "Audiensen,"
i egentlig mening en dramatiserad idyll, grundar
sig till intrigen på en anekdot, som lär vara
sann. En åldrig prest kommer ned till Stockholm
från Lappmarken i sällskap med sin dotter och sin
blifvande måg, för att på högre ort framställa de
norra trakternas nöd efter en missväxt, och tillika
göra sig ihogkommen till ett ledigt pastorat efter
en trettioårig tjenst på sitt förra ställe. Genom
Schröderheim blir hans sak framställd för Gustaf
III, som ger honom befallning att inställa sig för
aftonen på operan, der Gustaf Wasa skulle spelas,
och efter representationens slut anmäla sig till
audiens hos konungen i hans rum. En hofman, som
emellertid ärnat spela pastoratet i händerna på en
annan, får höra detta och ställer så till, att den
gamle pastorn och hans barn icke få biljetter till
skådespelet. Gubben beger sig i alla fall på utsatt
tid till stället, för att åtminstone söka få audiens
hos konungen, men vilseföres, efter samma hofmans
intriger till en aflägsen vrå af operahuset, hvarest
han blir tillsagd att sätta sig ned och vänta. Under
denna väntan insomnar gubben och träffas i en sådan
ställning af kungen, Schröderheim och den hofman,
genom hvars tillställning den gamle blifvit narrad
att så försofva sin lycka. -- -- -- -- -- -- -- -- 
När den gamle sedan uppvaknar och kommer hem
till de sina, orolig öfver att hafva förspillt
sin och deras lycka, öfverraskas han gladt af den
upptäckten, att han i sin ficka burit fullmakten
till det åstundade pastoratet. Händelsen är enkel och
episodiskt genomflätad af tillredelser för det unga
parets bröllop, som skulle firas i det gröna samma
dag. Sjelfva lokalen ger tillfälle till idylliska
målningar och scener, af hvilka många äro af en
sällsynt naivitet och fägring. I brokigt hvimmel
ser man här täcka, glada barn, lappska trollfigurer,
aktörer, dilettanter, hofmän och slutligen konungen,
alla tecknade med lifliga och träffande färger. Aurora
i sitt sockerbagarestånd är oändligen intagande,
likaså Angelica, ehuru denna senare är kanske
för mycket smickrad och förståndig. Det brustna
halfgeniet, kolportören Löder, är som en Momus icke
ointressant hållen, ehuru hans bittra misslynne ibland
något för sträft korsar den idylliskt leende tonen
af det hela. Schröderheims personlighet igenkännes
med lätthet, och de celebra pastoratsfrågorna under,
hans tid äro berörda med mycken humor och tillika
mycken skonsamhet. Med få ord, stycket är, oaktadt
det ringa omfånget af dess hufvud-intrig, rymligt,
gladt och lefvande genom de många omväxlande utsigter
skalden förstår att öppna för läsaren, under det
han leder honom den korta vägen till sitt mål. Någon
gång tyckas väl rimmet och versen, ehuru behandlade
af en mästares hand, hafva hindrat den lätthet och
rörlighet i dialogen, som väsendtligt höra till
dramatiska skildringar, och som nu fordras med så
mycket större ömtålighet, som man blifvit vanare vid
arbeten af samma slag på prosa; men sådana tyngre
ställen äro sällsynta, och i allmänhet kan
man icke annat än beundra den ledighet, med hvilken
skalden rört sig i dessa, för mången annan alldeles
nedtyngande, bojor.

I många scener träffas man af blixtar, som påminna
om den store skaldens tidigare poemer och den egna
verldsuppfattning, som utgör deras skönhet. Enligt
brefskrifvarens benägna råd och önskan ville vi
anföra ett profstycke ur arbetet, men valet är
verkligen svårt. Särdeles vacker har ref. tyckt
sig finna den scen, då Angelica af sin älskare förs
omkring i trädgården och för första gången vid hans
arm gör bekantskap med en varmare och rikare naturs
alster. Redan sjelfva uppfinningen af scenen äger
sålunda något symboliskt rörande och sant. -- -- --

Sorgespelet "Drottning Ingierd eller mordet på
Eljarås" omfattar en period af de Sverkerska och
Erikska ätternas strider i Sverige. Innehållet
är i korthet detta: Fale Bure, som vid mordet på
konung Knuts söner räddat den äldste af dem, Erik,
och hållit honom gömd i Norrland under hans barnaår,
kommer med honom, då han redan uppvuxit till yngling,
ned till Upsala. S:t Eriks högtid är för handen,
och vid herredagen, som tillika skall hållas, vill
den regerande konungen Sverker genom folkets röst
försäkra kronan för sin son, Johan, som ännu är
ett barn. Denna stund har Fale Bure afvaktat att
framställa för folket den rätta tronarfvingen,
och han meddelar nu sitt uppsåt åt Folke Jarl,
fadren till prins Eriks moder, drottning Ingierd,
som, för andra gången gift, nu är gemål åt konung
Sverker. Båda öfverenskomma om utförandet af planen,
och vid Folke Jarls farhoga för dess framgång yttrar
Fale Bure, att en skara kämpar från 
Norrland på hans anmodan är i antågande för att
understödja hans sak. Folke Jarls son, Sune, som
emellertid fått kunskap om allt detta, anser det för
sin pligt att varna konungen. Emellertid har Sverker
redan förut genom sin förtrogne och medbrottsling i
mordet på barnen fått underrättelse om den norrländska
truppens antågande och misstänkt dess afsigt vara, att
bereda tronen åt Sune. Denne emottages derför som en
förrädare och vinner tillgift först då, när han hunnit
förklara for konungen, att icke han, utan en, som
utgifves för prins Erik, är den, åt hvilken man ärnar
kronan. Sålunda får konungen första underrättelsen
derom, att Erik blifvit räddad vid mordet, men låtsar
icke sätta tro dertill, för att icke tillstänga för
sin egen son vägen till riket. Drottning Ingierd
kommer sjelf och berättar honom med förtjusning,
att hon fått höra, att hennes son lefver. Äfven för
henne söker han framställa saken som en hopspunnen
dikt. En tjensteqvinna, som varit närvarande på
Eljarås, när mordet skedde, beskrifver nu vidlöftigt
förloppet och intygar, att Fale Bures egen son blifvit
dödad i stället för den äldste prinsen, och att denne
blifvit bortförd och räddad. Redan här tyckas skarpa
misstankar om konungens delaktighet i brottet vakna
hos Sune, hvilken, då han några scener senare är
ensam med drottningen, uppenbarar för henne allt.

När Sverker åter inträder och i förmodan, att Sune
bevist henne omöjligheten af Eriks räddning, frågar:

<tab>Nå väl, har Sune bragt dig ur din  villa;?

<tab>         Svarar Ingierd:

<tab>Jag sjelf har vaknat, för att se det svalg, 
<tab>Det mörka, djupa:, afgrundslika svalg, 
<tab>Som mellan oss på Eljarås sig öppnat. 
Sålunda står nu konungen ensam och utan anhängare
bland sina närmaste, men hoppas ännu att genom
förnekande af den föregifna prinsens börd kunna
på herredagen genomdrifva allt till sin egen sons
fördel. Ragvald undanrödjer, för att underhjelpa
hans plan, den qvinna, som var närvarande vid
mordet, och som kunnat framhafvas som vittne. --
Folket samlas i kyrkan och Sverker intager sitt
konungsliga säte. Högtidligheterna till S:t Eriks
ära för sig gå. Derpå framträder Folke Jarl och
uppmanar Svea och Göta män att med ed bekräfta sin
förening och valet af en gemensam regent. Eden begås,
och Sverker framställer nu sin sons rättigheter. Men
då efter någon tvist mellan konungen och Folke Jarl
prins Erik sjelf inträder och igenkänns af sin mor,
öfvergå de flesta på hans sida, och Sverker lemnar
med sina anhängare templet. Snart derpå ser man
konungen i spetsen för en här på Fyriswall, och mot
honom kommer stridsfärdig prins Erik med sina. Innan
härarne hinna sammandrabba, kommer en pilgrim, som
bekänner sig vara den, som verkställt mordet på barnen
och bestyrker prins Eriks räddning. Sverker efterger
då sina anspråk, men söker, plågad af samvetsqval,
döden och utmanar någon af sina motståndare till
tvekamp. Prins Erik upptar utmaningen; men förmås
ändtligen att lemna stridshandsken åt Sune, för
hvilken Sverker faller.

Sådan är i korthet uppränningen till denna
tragedi. Man finner snart, att det egentligen
dramatiska, handlingen, här icke utgör den starkaste
sidan. Hela dikten lefver mer genom det, som varit,
än det, som är och som skall blifva, hvarför också
rörlighet och fart saknas. I dramat måste hvarje
handling, hvarje 
ord, så att säga, innebära fröet till ett kommande,
som hastigt och följdrätt derur utvecklas, för
att vidare sjelft i sin ordning alstra ett derpå,
följande; här syftar allt i öfvervägande mon på det
förflutna och rör sig i minnen. Ingen af personerna
i dikten har egentligen vid slutet gjort något
annat, något mera, än han gjort redan innan han
uppträder, och icke en gång i förbrytarens inre
eller samvetsförhållande till brottet märkes under
fortgången af händelserna någon omskiftning af vigt.

Men om detta stycke i sitt slag icke utmärker sig så
mycket som det förra i sitt, äger det dock i flere
partier förtjenster, dem ingen kan förbise. Att
specielare omnämna de många vackra detaljer, som
förekomma i denna dikt, skulle allt för mycket
öfverskrida gränserna af en enkel anmälan; men
hvad vi icke kunna underlåta att anmärka är, att
teckningen af drottning Ingierd såsom mor och maka i
flere afseenden är djupt och innerligt hållen. Också
ligga hennes förhållanden mest inom den Franzénska
sångmöns områden. Redan den andra scenen af första
akten, då hon klagar öfver att hafva skilt sina
barn ifrån sin närmaste vård och sålunda, ehuru
oskyldigtvis, föranledt deras olycka, är af en rörande
skönhet. Äfven i de scener, der dialogens längd någon
gång öfverskjuter sitt behöriga mått, träffar man
dock alltid i många verser det naturliga och verkliga
uttrycket af de känslor, som skildras. Om man ville
uppställa en jemförelse emellan de särskilda akterna
af detta sorgespel, skulle man med skäl tillerkänna
ett företräde åt de fyra första.

Ref. kan icke sluta denna uppsats, utan att yttra
sin lifliga glädje öfver att äfven i denna del af 
Franzéns skaldestycken se en borgen för den store
skaldens fortfarande ungdomliga verksamhet, en
verksamhet, som ännu lofvar literaturens vänner så
många njutningar, så många rika skördar.

-
<b>Ramido Marinesco.</b><footnote>Man har undvikit att 
kalla denna uppsats recension,
ehuru den i visst afseende kunde anses hafva någonting
gemensamt med en sådan. Den har också ursprungligen
icke varit skrifven för Morgonbladet, utan blott för
enskildt meddelande, och derför har man äfven vågat på
lek begagna för dialogen personer, som äro en annans
skapelser och för hvarje läsare af Törnrosens Bok
allt för väl bekanta. Något speciellare anslående af
deras karakter har man icke åsyftat.</footnote>

(1837.)

Hofmarskalken och Richard voro allena hemma. Richard
satt vid pianot. Han hade slutat några flyktiga
ackorder, knäppte nu med styrkan af sin tumme på en
tangent i sender och roade sig åt tonernas spetsiga
och stupida klang.

<tab"Don Juan Penitente" -- började den gamle.

<tab>"Hvad befalles?" svarade Richard och steg upp.

<tab>"Jag har tänkt på honom hela natten."

<tab>"Då har min herre icke sofvit."

<tab>"Nej, vid Gud, min käre Richard! Juan låter ingen
sofva."

<tab>"Är det eljest något annat?"

<tab>"Menar ni, att en varelse som han kan känna ånger?"

<tab>"Min herre, lär hafva hört mina plocktoner på
instrumentet?" 
"Nå väl, och så skärande de än ljödo, tänker jag så,
att det icke fanns någon af dem, som ej i sig innehöll
en klang af ackordets själ, och att det likaså icke
ges ett väsende, som ej måste vilja försoning på den
enkla grund, att en sådan vilja är väsendtlighetens
innersta natur."

"Såsom botgörare blir således, menar min herre,
Don Juan ett väsende, en ton?"

"Ja, och jag får tillika nu bekänna, att jag gjort
mig en egen bild af din Ramido Marinesco. Som du mins
betraktade du vid dina reflexioner öfver sättet att
sluta stycken åtskilliga vuer äfven inom området af
denna dikt. Alla dina anmärkningar härvid vill jag
lemna i sitt värde. De hafva säkert sin fullständiga
grund i någon sida af dikten, som träffat ditt öga
och undgår mitt; men hvad jag förbehåller mig nu,
är att få göra mina kombinationer alldeles oberoende
af dina och framställa idéen af det hela, så vidt
den i konseqvent följd, åtminstone för min blick,
griper in uti och dominerar delarne. Och ehuru jag
tycker mig hafva tagit min begynnelsepunkt så djupt,
den åt sitt håll kan tagas, och icke kan finna,
att kedjan af mina reflexioner på något ställe och
för någon tvärsats i konststycket behöfver afbrytas,
vill jag dock ingalunda ge mig ett sken af att hafva
uttömt diktens hela inre betydelse, väl besinnande,
att lifvet och likaså konsten, då den verkligen målar
detta, har icke blott en liniedimension af höjd och
djup, utan äfven, att jag så må säga, en soliditet,
inom hvilken tanken kan röra sig med sanning i
oräkneliga riktningar, utan att derför någonsin kunna
säga sig hafva besökt hvarje punkt af vigt. Och nu
vill jag rycka an till min början och fritt 
yttra, att botgörandets och försoningens idé för
mig visar sig såsom den, från hvilken man har den
vidsträcktaste utsigt mot alla styckets partier. Don
Juans penitens, se der, hvad jag anser dig i alla
din sångs modulationer ytterst hafva besjungit. Att
framställa honom i ångrens ljus är möjligt och skönt,
och han framstår sålunda icke, såsom vanligt, som
en brutal pestsmitta, ett skorr af oton, utan som en
menniska, ett <sp>Han substratum</sp>, som peniterar, man kan
säga, återgår med jubel till sitt väsendes eviga,
heliga lif."

"Om han jublar, hvi kläder han sig i botskrudens
förnedring?"

"Dermed säger han: så ringa var det oting, som icke
var min herrlighet."

"Om han jublar, hvi söker han då hat?"

"Derför att hatet mot Don Juan förstöraren är kärleken
till Don Juan penitente. O Richard, i förstöraren
har han sprungit ut ur sig sjelf i blod och yra,
i upplösning och död, i botgöraren återgår han ur
tomheten till sig sjelf, med jordiskt qval och
himmelsk glädje. Derför är hans yttre krossadt,
botklädt, qvaldt, och derför hungrar han efter sina
forna offers hat, för att se tomheten af sitt lif
i oordningen af allt besannad. Deras hat, ser ni,
är den graf, i hvilken tjusningen af hans förra
skenlif skall jordas till en evig död. Här är hans
kamp, det jordiska qvalet; men segren, jublet, den
himmelska glädjen röjer sig i hans dom öfver sin yra,
en dom, som i ständiga pulsslag återkommer:

<tab>-- Afskyvärdt var Riddarns nöje.
<tab>-- --
<tab>Jag för Riddarns nöje ryser.
<tab>-- --

<tab>Riddarns ro jag högt fördömmer: 
<tab>Vet, o Blanca, din Don Juan 
<tab>Rest på haf och rest på öar; 
<tab>Orätt skönheten och orätt 
<tab>Qvinnan kände din Don Juan. --

Den röjer sig i hans kärlek till klosterklippan och
i det lugn, hvarmed han ser sin stoftfröjd dö, sin
skapelse förvissna:

<tab>Död, o donna, död inunder 
<tab>Pastanjetens mandelgrenar
<tab>Sitter nu din son Ramido.

Jag vet ej, huru denna strof tyckes mig innebära
någonting så hemskt och tillika ljuft och fridsamt
som en sommarnatts första bleka stjerna."

"Hittills har herr hofmarskalken hållit sig till
senare afdelningen af Ramido Marinesco och börjat
vid slutet; hvad är meningen om den förra?"

"Jo, märk, min vän, i den ser man i lif och handling,
hvad det är, som Don Juan botgöraren ångrar och
fördömmer. I den lefva hans yras skapelser, andas,
blomma, tjusa, och då de skola njuta fullheten af
lifvets gåfva och i kärlek möta hvarandra, stiger den
svarta följden af hans brott som en skugga hotfull
och förstörande emellan. Det är den fördömmelse,
att de äro <sp>hans,</sp> som förintar dem. De måste tjusa
och draga hvarandra till sig i oskuld och ovetenhet
för att närma sig till det gift, som skall ge dem
döden, giftet att vara frukter af Don Juans rus. Här
följa fyra sorgespel hvarandra, rika af individuel
nyansering, men alla framstrålande samma idé. Och
ändtligen upptages allt i en enda symbol, då Ramido
hemkommen kastar sig i 

tjusning ned för sin fars "Majorca-flicka," den sköna
färgskapelse, som han tycker sig kunna älska utan
brott, utan fara att förstöras, -- då han kastar sig
ned för henne, kysser fållen af hennes klädning och
insuper döden af det gift, som det "<sp>roat</sp>" hans far
att äfven här blanda in i sina färgers ljufhet:

<tab>"Så jag målar, donna Bianca, 
<tab>Ty så roar mig att måla."

Jag tycker sålunda, att det är skönt och konseqvent,
att härjningen af en förstörare, som framgått, visas
först, och att förstöraren sjelf framställes sedan,
blickande tillbaka på sitt verk, besannande dess
oväsendtlighet, dess fördömmelse, och lösryckande sig
med smärta och salighet från det ljufva gift, hvarmed
han förpestat sin bana, från sitt svallande blod, sin
yra, sin sinliga fröjd och sitt sjelfviska hjerta.

Detta i afseende å den allmänna uppställningen
af denna dikt. Nu en blick på delarne för sig
tagna, men dock ännu tagna blott i hela massor. Vi
dröja vid de fyra scenerna mellan Ramido och
hans älskarinnor. Jag sade dem vara rika på
individuel skiftning; men så lätt det är att känna
och se detta, så svårt är det att i ord angifva
differenserna. Skall du le, om jag tar min tillflykt
till ett slags mystisk lek med bilder och försöker
att i dunkla skuggdrag teckna föreställningarna i
min själ? Hvad är då Estella? Qvinnans qvinlighet,
den uppoffrande, sucklika, som äger intet, eller
äger blott, hvad den låter en annan äga, den genom
sin vapenlöshet segrande, den genom sitt offer af
allt allsmäktiga. Och Ximena? Qvinnan som person,
redan form, redan något i sig sjelf, ehuru blott
bildlik och fordrande att kallas till lif af en annan,
skönheten i sin sjelf-fullhet, 
innan hjertat vaknat och den sprittande pulsen
födt en längtan, som på en gång kufvar och förädlar
sjelfvet. Och Ormesinda? Den fullt vaknade Ximena,
den genomandade formen, den tonlika, som har sitt
eget lif, men lefver blott för att älska, som har
sitt eget ljud, men ljuder blott för att förmälas i en
harmoni. Och slutligen Juanna, hvad är hon? Qvinnan,
uppgången i flamman af sin egen eld, ägande sjelf sin
kärlek, hängifven, men liksom lågan, som är fiendtlig
mot hvarje annat famntag än lågans. Må jag då få kalla
Estella sucken, Ximena formen, Ormesinda tonen, Juanna
flamman. Alla söka de hos Ramido en låga, den första
för att förtäras, den andra för att bestrålas, den
tredje för att försmälta, den fjerde för att förenas.

Så är Estella i personifikation äfven det innerliga i
alla de öfriga och återfinnes i dem. Efter lif suckar
formen, efter kärlek tonen, efter möte flamman. Derför
är Estella den mäktigaste af alla, emedan hon är den
renast alltoffrande, och derför är det skönt att
se henne i cykeln af de andra vara den första och
den sista, begynnelsen och slutet, ty det är hennes
väsende, som i olika knytningar genomgår alla och
utgör deras makt. Så börjar hon:

           ESTELLA.

<tab>Jag älskar dig, Ramido.

           RAMIDO. 

<tab>Ack, hvarför älskar du?

           ESTELLA.

<tab>Ej skäl jag vet, ej orsak.

Ximena känner sin bildform, Ormesinda sitt tonljud,
Juanna sin eld; men Estella känner Ramido ensam,
och, det djupaste hos alla de andra är det, som
likasom Estella känner Ramido ensam.

Vi komma nu till den stora scen, i hvilken inom
omfånget af tre korta sidor alla strålar från de
föregående scenerna samlas såsom i en brännpunkt,
jag menar den sjette, hvari Ramido bestormas af alla
sina älskarinnor på en gång. Den är så kort, en stor
del af den samma kan här upprepas: 

                     JUANNA.

<tab>Mig kärlek svor Ramido, svara, är du min? 
                     
                     RAMIDO.

<tab>Juanna Sol, i natten är min stjernglans du.

                     ORMESINDA.

<tab>Min ömma vän Ramido var, -- är han det än?

                     RAMIDO. 

Din röst är tonen, Ormesinda, i mitt bröst.

                     XIMENA. 

<tab>"Ximena älskar jag," så sade du en dag.

                     RAMIDO.

<tab>Gestalt, -- du doft, du skära gaz om lifvets allt!

Betrakta dem! Hafva ej alla här ett <sp>jag</sp>, på hvilket
de se, och för hvilket de fordra kärlek, äfven Ximena,
som annars genom en underbar konseqvens i sitt knappt
vakna sjelfmedvetande ännu nämner sitt jag blott
som ett namn? Estella ensam vet icke af <sp>ett sjelf,</sp>
fordrar intet, påminner om intet:

                     ESTELLA.

<tab>Mig äger Don Ramido, -- intet äger jag. 
Men  henne, som ger allt och begär intet, svarar

                     RAMIDO. 

Estella, -- himmel, du om Don Ramido rår. 
Juanna hotar med dolken, Ximena med
damascener-klingan, Ormesinda beveker med
amaranter-blomman i sin hand, alla äga de ett
något att göra anspråk med; Estellas vapen är hennes
vapenlöshet: 

<tab>Ramido, jag i handen äger blott min hand,
<tab>Ack!.. Guadalaviars himmel ber dig hem till sig! 

Hon äger icke ens en egen bön, hon låter Guadalaviars
himmel be! Men då hvar och en af de öfriga fåfängt ber
Ramido om en förklaring af den hemlighet, som hvilar
öfver hans förhållande, och han blott gåtlikt yppar
sig för dem:

                      JUANNA.

<tab>Är då en trolldom gjuten om Ramidos hår?

                      RAMIDO. 

<tab>Sin krets om mig, Juanna, skref ett troll så hemskt.

                      ORMESINDA.

<tab>I äldre band ditt väsen har sig bundit, ack?

                      RAMIDO.

<tab>En boja dyster, grym, förskräcklig, underbar.

                      XIMENA.

<tab>Drar heligt löfte dig till Palestinas graf?

                      RAMIDO. 

O, mig, Ximena, drar en svart, en ryslig hand;

då gör Estella ingen gissning, tager ingenting af
egen makt med, för att lösa hans gåta, utan flyr till
Ramido sjelf och för allmakten af hennes suck:

Ramido, älskade, skänk oss af nåd ett <sp>svar</sp>! 
öppnar sig hans hjerta, och så klar som hennes bön, så
klart följer hans svar:

<tab>Estella Guymeron ... Jag är Don Juans son. 
Huru oändligt mycket vore icke att anföra
inifrån de särskilda scenerna, för att bestyrka,
förklara, symbolisera de allmänna åsigter jag här
nu yttrat! Mycket ser ut som oförenligt och är det
dock icke; det mesta är så ogripligt, luftigt och
dock bevittnande, att det som blomsterdoften blott
för en andedrägt röjer, till hvilken blomma det hör.

Angående det så ofta såsom töcknigt ansedda slutet
af Ramido Marinesco måste jag bekänna, att det nu
vid detta tillfälle och från den synpunkt, hvarur
jag betraktat det öfriga, förefaller mig klart
och fullkomnadt. Hvad är det Don Juan söker? Hans
väsende genomtränger hela målningen; hvad lefver han
för? För att, i sina älskarinnors hat begrafva sin
forna falska sällhet. Har han vunnit sitt mål? Han har
velat det och gjort allt för att vinna det, se der
hans försoning, stridens fullkomning, dramens klara
slut. En vidare utsträckning gåfve motsägelser eller
parallelismer. Sjelfva det obegränsade, mångtydiga,
i den beundransvärda slutversen:

<tab>Gud! O svarta sol!.. Don Juan! 
är blott en fri luft, som icke stänger, icke hindrar, utan
leder den fullbildade tonen ut i den öppna naturen,
för att i rymd och frihet få domna."

Då hofmarskalken slutat detta, steg han upp och
fattade Richards hand. "En annan gång," sade han,
"ville jag gå in i specialiteter. Nu, Richard, har jag
sutit en stund vid randen af din blomsterkälla och
böjt undan ett blad och ett annat för att betrakta
böljan. Och jag slutar glad, om jag kan hoppas att
härvid icke hafva grumlat mer än blottat det klara
djupet."
<b>STRÖDDA UPPSATSER.</b>
Äfven dessa uppsatser äro hemtade ur "Helsingfors'
Morgonblad" 1832--37, med några undantag, hvilket på
sina ställen skall angifvas.
<b>Några ord om nejderna, folklynnet och lefnadssättet
i Saarijärvi socken.</b><footnote>Förf. har nämnt denna socken, emedan han haft
lägenhet att under loppet af något år, och längre än
uti andra trakter af <sp>det inre Finland</sp>, uppehålla sig i
densamma. Det allmännaste af hvad han har att om den
berätta kan dock säkert utsträckas vida utom sagde
orts gränser.</footnote>

<tab>(1832.)

Afsigten med dessa rader är icke att gifva ett bidrag
till någon topografisk skildring af vårt land eller
af en särskild ort i det samma, utan blott att med
strödda drag teckna en eller annan af dess skönheter
och återlifva hos mig sjelf njutningen af de intryck,
jag af dem erfarit. Oskiljaktiga från dessa erinringar
äro några mörkare bilder af mensklig nöd, och de
tyckas mig icke onaturligt äga sin plats bredvid och
inom naturens herrlighet och storhet. Ty likasom
djuret aftager i liflighet och fägring, i den mon
menniskan tvingar det under sina ändamål, så synes
äfven naturen förtvina, ju mer den kufvas af mensklig
flit och omtanke, och sålunda blott i sitt otamda
tillstånd äga sin fulla skönhet, blott i sitt tamda 
lemna menniskan fri tillgång till sina outtömliga
spenar. Vill man derför njuta anblicken af ett folk
i välstånd och öfverflöd, må man besöka de nejder,
der naturen, öfvermannad af menniskokraften, spak
och slappad, bjuder aftvungna håfvor; älskar man
åter att se naturen i dess ursprungliga glans, så
må man gå dit, hvarest hon ännu fri utvecklar sina
gigantiska krafter och gäckar ett tvinande slägtes
glesa ansträngningar till hennes kufvande. Finland
erbjuder kanske rikare än något annat land taflor
af denna art. Hvilken vexling af nejder, från det
jemna odlade kustlandet till upplandstrakterna
med sina svindlande höjder, sina ödsliga träsk och
sina moar, till hvilkas djup ingen stig leder, och
dit endast orren eller tjädern, sårade af lodet,
någon gång sträckt sin ensliga flygt! De flesta
resande från Europas kultiverade länder, som besöka
Finlands kuststräcka, skola föga finna den samma
afstickande från deras hembygd och med undantag af
klimat och språk återträffa nästan alla de föremål,
deras fädernesland ägde och utbredde för dem. Till de
högre upp i Finland belägna orterna åter skall väl
ingen främling komma, som kunde säga sig hafva sett
något dylikt förr eller ens något med dem likartadt;
så bestämdt tecknade, så skarpt individualiserade
äro de. Under det att by vid by och gård vid gård
utmed i synnerhet den södra kustvägen vittna om
befolkningens styrka, trefnad och seger, kunna på
vägarne inåt landet milssträckor tlllryggaläggas,
utan att ens skymten af en koja möter ögat, och ser
man efter långa färder en sådan, så hänger den på
sluttningen af en jättelik mo, eller sticker den fram
mellan de vilda lunderna kring ett halfgömdt träsk,
lik en främmande utväxt på naturens friska, storartade
stam. Det är dock äfven i våra skärgårdar någonting
vildt och eget, som ger dem en afstickande färg,
i synnerhet längre ut mot hafvet, och ingen skall
kunna vistas en tid i dessa nejder, utan 
att föra med sig dädan djupa och genomgripande
minnen. Men dessa skärgårdsorter äro blott så mycket
mer skilda från de högre trakterna, som hvardera
äro skarpt och individuelt markerade och bära olika
prägel. De fornsvenska melodierna äro som hemmastadda
vid våra kuster och ackordera med nejderna kring dem
så förtroligt, att man tydligen märker deras ursprung
ur en beslägtad natur; också äro de inhemska visor,
som uppkomma och lefva på kustfolkets läppar,
till den grad lika de svenska folksångerna, att
likheten på intet vis kan förklaras blott ur den
synpunkt, att de äro foster af svenska kolonister,
utan snarare måste till största delen tillskrifvas
lokalens harmonierande förhållanden. Å andra sidan
fins väl hos få föremål en väsendtligare skilnad
än emellan nyss nämnde sånger och de nationelt
finska tonarterna. <sp>Neckens Polska</sp>, hörd vid vår
hafsstrand, öfverensstämmer så med de holmar, man ser,
med den luft man andas, att man skulle tro hafsbygdens
egen sommarqväll hafva författat den samma; sjungen
bland Saarijärvis, Rautalampis eller Wiitasaaris
stupande höjder och ödsliga träsk, skulle den röja
blott missljudet af ett hjerta, som i fjerran äger
sina dyrbaraste föremål. Likaså litet vore å andra
sidan den finska: <sp>Minum kultani</sp> eller någon annan,
flyttad till våra kuster, på sitt rätta ställe.

Det torde föga finnas några melodier, som närmare
än de alpiska ackordera med Finlands inre nejder,
och man har äfven, hört främlingar finna någon likhet
mellan Schweitz och Finland. I allmänhet kan man vara
förvissad om, att tvenne särskilda orter i den mon
likna hvarandra, äfven till det yttre, som någon
öfverensstämmelse finnes i karaktererna af dessa
orters infödda 
sånger. Ty såsom menskligheten i sin totalitet är jordens
spegel, så är är äfven menniskan på skilda delar
af jorden sina omgifningars spegel och reflekterar
i sanna, sköna och ädla uppenbarelser blott de
strålar, hon af dem insupit. Det är derför jag antagit
olikheten mellan det öfre och nedre landets folksånger
såsom ett vigtigt och ojäfaktigt bevisningsmoment
för dessa trakters skarpa inbördes skilnad.

Utan att vilja påstå den ena ortens företräden
framför den andra i afseenden, som hänföra sig till
en hvars individuella tycke, tror jag, att samma
väsende aldrig skall kunna med lika innerlighet hylla
alla de här anmärkta skilda karaktererna af vårt
land. Den nemligen, som haft tillfälle att lefva någon
längre tid under inflytelsen af de olika trakterna,
skall djupast i sitt hjerta förvara en af dem och
icke tvenne, han må äga i hvilkendera som helst
sin fosterbygd och de mest dyrbara af sina öfriga
förhållanden. Till ett sinne, som är stämdt för
den lugna, poetiskt religiösa betraktelsen, talar
företrädesvis upplandsbygden. Det lefnadsfriska,
djerfva och tilltagsna lynnet skall troligen
älska hafsstranden; och beräknaren, slöjdidkaren,
hushållaren finna sig bäst på kuststräckans
slättland. Då nu det först nämnda af dessa lynnen
otvifvelaktigt sannast emottager och mest medvetet
bibehåller intryck af naturen, så kunde man i
allmänhet tillerkänna ett företräde i afseende å
högre intressen åt den ort, som mäktigast inverkar
på det samma. Också har man svårt att föreställa
sig ett uttryck af det gudomliga, som vore klarare,
herrligare och mera upplyftande än det, som trakterna
uppe i landet gifva genom sin storartade teckning,
sin enslighet och sitt djupa, 
ogenomträngliga lugn. Hafvet, så mäktigt det anar,
bär icke alltid, ja, endast sällan, denna prägel af
gudomligheten. Endast i dess omätliga stillhet fattar
och ser sinnet oändligheten; uppröres det af stormen,
så förvandlas det från Gud till jätte, och menniskan
tillber ej mer, utan bereder sig till strid.

Bland de orter, som närmast representera
hufvudförhållandena i det inre Finland, så hvad
lokalen som innebyggarenas lefnadssätt och vilkor
beträffar, torde med skäl den afskildt liggande,
torftiga och sköna Saarijärvi socken kunna
räknas. Hvad den är i smått, det tyckes det inre
landet med få afvikelser vara i större skala. --

Enkelt och oansadt som den natur, hvaraf han
omgifves, är Saarijärvi-bons lefnadssätt. Lik
badstugan, hans enda och oumbärliga lyx-artikel,
till färg och förmoner, endast till utrymmet större,
är det <sp>pörte</sp>, han bebor. Dess inre erbjuder
främlingen en öfverraskande tafla. Väggar och golf,
sammanfogade af oformliga furustockar och plankor,
äro kolsvarta, de förre af rök, de senare af allt,
hvad i åratal förgäfves väntat en skurning. Taket
synes sällan; det är gömdt ofvanom ett rökmoln,
som lik en svartgrå pell hänger sju eller åtta fot
i höjden och öfverskyggar, utan att besvära. Då
och då genombrytes detta töcken af en solstråle,
som dagen skickar genom det vida rökfånget i taket,
och ibland, ehuru sällan, blickar äfven en stjerna
in. Fönster finnas ej, endast gluggar, som efter behof
öppnas och tillslutas. För att rätt fatta egenheten af
detta boningsrum, bör man se det en vinterafton. Muren
(spiseln), rummets helgedom, till stil och arkitektur
lik våra gamla milmärken, står då 
i sin fulla förklaring. En ofantlig brasa af grof
tallved blossar vid ugnen och kastar ett bländande
sken kring stugan, som ytterligare upplyses af
pertbloss, än stuckna i väggarna, än uppburna af
egna klykor på golfvet. I detta skimmer rör sig eller
hvilar oftast en tallös menniskoskara. Qvinnorna sitta
vid sina rockar eller syssla med degtråg och gryta,
männerna göra korgar, slädar, skidor och dylikt,
tiggare och inhysingar sträcka sig för elden, och
den stående artikeln i stugans hushållsjournal,
pertklyfningen, skötes af någon äldre gubbe, som
med lugn händighet delar de tunna spjelarna i ännu
tunnare skifvor. Barnskaran har då vanligen krupit upp
på muren, der den i all samdrägt lefver och skriker
i kapp med syrsorna; vid den långa ho'n nära dörren
fröjdar sig gårdens häst åt hackelsen, värmen och
sällskapet, medan tuppen, om han ej än satt sig upp
till ro, i kretsen af sin familj gör visiter hos sina
gynnare i hvarje vrå af rummet och är öfverallt som
hemmastadd. Sådant visar sig, med mer eller mindre
afvikelse, ett finskt pörte om vinterqvällen. Tror
någon all treflighet vara bannlyst ur en sådan
boning, så misstar han sig; icke blott infödingen,
utan också den under helt andra förhållanden uppvuxne
kan finna sig väl i den. Luften der inne är genom den
ständiga eldningen och det alltid underhållna draget
ren och frisk, och det för ögat äckliga aflägsnas
med sorgfällighet och ordning. Det svarta golfvet
upphör att synas smutsigt, i och med det samma det
icke röjer någon skymt mer af en försvunnen renhet;
man tycker sig stå på mull, icke på nedsudlade bräder,
och den egenhet i menniskolynnet gör sig gällande här,
att tåla äfven en mindre putsning, så framt den icke 
kontrasterar mot ett röjdt syfte till en
större. Upplandsbonden lefver icke i en vårdslöst
härmad förfining, han bivuakerar i ödemarken; och
hvem, då han ur vinterkölden träder fram till den
varma, gästvänliga brasan, frågar efter, om det skjul,
som omger honom, är svart eller hvitt, om den mark,
på hvilken han står, är fejad eller icke?

Såsom utgörande en del af befolkningen i ett finskt
pörte omnämndes tiggare och inhysingar; de äro äfven
så vanliga och betydande inventarier i hushållet, att
vid frågan om detta hvardera af dem kunna kräfva en
närmare beskrifning. Inhysingen är den finska bondens
andra svala. Likasom hon fordrar han rum för sig och
de sina under bondens tak, får det villigt såsom hon,
och lefver som hon af hvad dagen gifver. Den hyra,
han betalar, består vanligast och mest bestämdt i
tjensten att kasta ved för eldningen in genom stugans
glugg. För öfrigt stå de flesta hans andra åtgärder
för gårdens bästa på extra stat. En sådan man idkar
till sitt uppehälle, så framt han ej är slöjdkunnig,
stundom ett litet fiske och skytte, samt begagnar
dessutom den lika så litet medgifna som vägrade
förmonen att svedja på hemmanets mark för rofsådd och
vända sig afkastningen till godo. Kan han skaffa sig
en ko, så lefver hon, der bondens kor lefva, och är
en äfvenså privilegierad inhysing i sin spilta, som
ägaren är i sitt hörn af stugan. Då hans behof äro få,
och genom hemmansägarens omedvetna godhet de utgifter
ännu färre, som han för dem behöfver vidkännas, så
är det klart, att han mer än någon annan skall följa
den hos finnarne allmänna böjelsen for maklighet och
lugn. Också ser man honom oftast hvila om vintern
framför ugnen på någon bänk, 

om sommaren i solskenet på marken. Utan tvifvel är
mängden af dessa inhyseshjon ofördelaktig så väl
för landets odling i allmänhet som särskildt för
den, under hvars tak de bo; men omisskänneligt ädelt
visar sig också allmogens sinnelag deri, att den med
anspråk på en så ringa vedergällning delar sin trånga
boning och ofta sitt knappa uppehälle med dessa sina
bröd- och taklösa medbröder. Saarijärvi kan trotsa
hvilken annan ort som helst, hvad öfverflöd på slika
personer beträffar. Glest befolkad, men ojemförligt
glesare bebyggd, med vildmarker, dem ingen åbo kan
hinna mäta och begagna, fyller denna socken alla
vilkor för ett sådant lefnadsätts uppkomst och
fortfarande. 

Den andra omistliga personalen i bondens pörte utgöres
af tiggarne. Det är sant, att de icke äro permanenta,
utan komma och färdas af; men sällan förbigår någon
dag, då de invid allmänna vägen belägna gårdar ej
haft beök af en eller flere sådane, så att man väl
kan lämpa på detta förhållande Stagnelii bekanta ord:
"Idén är evig, skuggorna försvinna." Tiggaren är
ingenting mindre än föraktad och öfversedd. Följd
af en Gud, som Homers tiggare, kommer han, ofta
med hustru och barn, från gård till gård, allestädes
bemött som gäst och icke som nådehjon. Ugnen har värme
för honom som för andra; han begär ingenting, hvar och
en känner hans behof dessförutan och afhjelper dem,
så godt han kan. Det blir icke fråga om att kasta fram
någon försmådd kost åt honom, han äter som det öfriga
husfolket af den bästa anrättning, som gården äger,
det vill säga, af den enda. Han berättar, om han har
något att berätta; lyster det honom att skämta med
någon i stugan, så skämtar han;
hans barn, om han för med sig sådana, leka med
gårdens barn. Om qvällen går han till hvila, der han
finner en beqväm plats tom på muren, eller på bänken,
fördragsam om en annan fått det bättre hvilostället,
och fördragen, om han sjelf lyckats vinna det. Vill
han färdas bort och är krasslig sjelf eller har
svaga personer i sin vård, så spänner bonden efter
urgammal sed sin häst i redet och förer honom eller
hans närmaste villigt och anspråkslöst till nästa
gård. På detta sätt lefver tiggaren i Saarijärvi och
ibland finnarne i allmänhet. Han äter bark, emedan
bonden äter bark; skulle bonden lefva af hvetebröd,
så skulle liggaren hafva samma föda.

Öfver all beskrifning är den fattigdom, som
råder ibland folket i Saarijärvi. Den knappa,
ofta onaturliga födan verkar menligt på deras
kroppskrafter, och obekantskapen med andra
njutningar af lifvet än sömnens och hvilans gör,
att de uteslutande hålla sig till dem och försumma
att arbeta för andra. Sällan ser man deras omtanke
sträcka sig längre än till närmaste dagar, och man kan
ej undra deröfver, då uppehället för dessa redan ger
dem mer än nog att grubbla öfver. Ingen industrigren
har slagit rötter i denna socken, emedan afkastningen
icke utan de största svårigheter och afdrag kunnat
föryttras för afståndets skull från städer och mera
odlade orter. Jordbruket har i frostnatten en svår
fiende. Många hemman äro årligen så utblottade,
att de icke kunna få sina tegar besådda. Åbon, då
han svultit året om, skyndar på hösten att skära
sin åker, innan kärnan hunnit sin utbildning och
mognad. Kreaturen, som om sommaren vada i gräs vid
skogsbäckarnes stränder och i dälderna 
mellan moar och berg, tugga om vintern halm, och en halm,
som ej sällan är forslad från orter på åtta, tio, ja,
sexton mils afstånd. Ofta måste kreaturen i månader
uthärda med en ännu otjenligare föda. Den ringa och
svaga mjölk, de vid denna belägenhet kunna gifva,
användes att skölja ned det sträfva barkbrödet, som på
de flesta hemman utgör deras ägares enda föda. Man kan
göra sig en föreställning om tillståndet der uppe, då
enligt trovärdiga berättelser vid ett ej länge sedan
inträffadt frostår blott tvenne gårdar i socknen
ägde bröd af råg eller korn. Orden: ha'n äter rent
bröd året om, och: han är bottenrik, äro derstädes
liktydiga. Jag erinrar mig tvenne tillfällen, då denna
nöd mötte mig i högst sårande gestalter. Jag kom vid
en jagtfärd in i ett pörte för att hvila. Stugan
var full af barn, utom äldre och yngre fullvuxna
personer. Nära ugnen funnos uppträdda på stänger
en mängd gulbruna flikar af tallens inre bark,
liknande stycken af styft läder. Jag frågade utan
närmare betraktande, hvad detta vore, och hvartill
det skulle användas, och värden svarade: "käre herre,
deraf blir det bröd." Orden voro ej flere; men tonen,
som låg midt emellan: <sp>känner</sp> du icke sådant? och:
<sp>du</sp> känner icke sådant! var genomgripande. En annan
gång kom jag tillfälligtvis på en äng, hvarest man
höll på med höbergning. Kring väggarna af ladan
hängde slotterfolkets matväskor, och jag öppnade af
nyfikenhet flere bland dem. I alla fann jag kakor,
sammanklibbade af bark, inuti becksvarta, med en
kalkhvit hinna af mjöl på ytan, mera mutande ögat än
smaken. För öfrigt innehöll en del några styfsaltade
mujkor, en annan blott några korn salt. Man behöfver
endast föreställa sig tyngden 
af det arbete, som under den starkaste hetta sköttes
vid dessa förfriskningar, för att få begrepp om
en verklig nöd och om menniskonaturens styrka att
uthärda den. -- Det vanligaste förstörelseelementet af
all trefnad, bränvinet, torde på denna ort visst ej
vara allmänt hatadt; men huru mången har väl tillfälle
och råd att bruka denna vara? Ser man ibland någon
derstädes öfverlastad, så kan man vara öfvertygad om,
att icke så mycket måttet af starka drycker, som icke
mer ovanan att fördraga någon kraftigare näring verkat
hans obestånd.

Af den behandling, tiggare röna hos den finska
allmogen på omnämnda ställen, kan man snart sluta
till dess gästfrihet och välvilja i allmänhet. Med
färre tillgångar lärer väl föga något folk vara
villigare att dela med sig och tillgängligare för
hvarje anhållan. Åt främlingen bjudes alltid det
bästa, huset kan anskaffa, och med största möda
skall man mäkta förmå någon att emottaga äfven en
ringa penninge-vedergällning för de förmoner,
man åtnjutit under hans tak. Detta förhållande är
vanligt hos alla närmare naturen lefvande folkslag.

De näringsomsorger, som oafbrutet hopa sig öfver
Saarijärvis bebyggare, lemna intet rum öfrigt för
den lätta glädje, som på flere andra orter är en amma
af folkfester och lekar. Det är endast vid jul- och
midsommar-tiden, man märker der någon vidsträcktare
stämning för förströelser. Under julhelgen samlar man
sig till dans och löjen, ehuru hvarken så ofta eller
så talrikt som i bättre lottade och rikare socknar
är vanligt. Men hvad som äfven i skogstorparens koja
ej får fattas, är ett uppdukadt bord, som i veckotal
står på parad, med det bästa man kunnat berga undan
den höstlånga hungern, för att förtrefliga och glädja
de välkomna julbesöken. Ingen träder vid denna tid
in i hans boning, som ej bjudes att hålla till godo;
den fattige har alltid fått dela hans bröd, och äfven
för den rike tycker han sig nu äga en välfägnad,
som ej borde försmås. Till julens solennitet hör
äfven att bord och bänkar skuras med omsorg, och
att väggarna öfverklädas med en väfnad af pertor,
som lemnas qvarsittande, tills den genom att dagligt
plundras glesnar och småningom alldeles förstöres.

Midsommarnatten firas nästan gladast af alla
högtider. Då brännas de så kallade <sp>Kokko</sp>-eldarne,
och många skott, som man skulle tycka sig förslösa,
om de lossades på en hjerpe eller ripa, afskjutas
då, högtiden till prydnad. Till anbringandet af
Kokko väljes vanligen någon hög, halfbränd fura
på en naken och dominerande mo. Man uppställer
kring den torra träd och kådiga, brännbara ämnen,
ju högre dess bättre, och vid midnatten antändes
stapeln och afbrinner under skott, fiolklang och
hurrarop. Dessa lusteldar, sedda under den vackra,
halfdunkla sommarnatten bortom träsk och dalar,
gifva en intagande anblick.

Bonden i Saarijärvi är till sitt yttre trög, liknöjd
och fåordig. Hans sinnelag är saktmodigt, tåligt och
eftergifvande. Det armod och det betryck, i hvilket
han lefver, har gjort honom inom sig sluten; alla
krafter i hans väsen verka inåt, så att de blott
sällan och slappt öfvergå i yttre handling. Den
storartade natur, som omger honom, har aldrig unnat
honom glädjen af någon egentlig eröfring; hon har
alltid visat sig hög och obetvinglig, och hans själ
frossar vegetativt af
hennes dyrkan, medan hans fysiska krafter slumra
och förtvina. Härmed stå tvenne omständigheter i
förening: först att han måste vara, hvilket han också
är, i hög grad redlig och oförställd, ty enfald och
fromhet följa med all religion; sedan, att han måste
<sp>synas</sp> handfallen, slö och oförmögen till all bragd,
der liflighet och fattning komma i fråga. Det har dock
genom flere än ett exempel blifvit bestyrkt, att detta
skenbart chaotiska väsende, då han blifvit förflyttad
i andra förhållanden, inom kort tid utvecklat krafter,
som icke allenast visat sig outtömliga, utan äfven
mera snabbt och träffadt använda, än man af en rik
förmåga och ihärdig öfning kunnat vänta. Det händer
ibland, att en och annan från dessa orter, så ogerna
han än öfverger sin hembygd, i yttersta nöd kommer
ned till sjöstäderna, för att söka bergning som
matros. Då jag haft tillfälle att se och höra omtalas
några sådana fall, må det tillåtas mig att anekdotvis
anföra derom, helst det kan bidraga till bestyrkande
af de omdömen, som här ofvan blifvit fällda.

På min hemort uppehöll sig en man, som i sina yngre
år rymt undan noden från den socken, hvarom här varit
fråga, och slagit sig på sjöväsendet. Så långt jag kan
minnas tillbaka, såg jag honom gammal och grånad. Han
bodde nu, vidtberest och mångbepröfvad, i egen gård,
bröt grufligt på finska, var glad och käck, och tog
en sup, då den bjöds. Så väl för hans ursprungligt
afstickande och besynnerliga yttre, hvilket man dock
snart vande sig att förbise, för hans användbarhet
och drift, som ock för hans bottenärliga och goda
uppförande, var häri traditionelt rekommenderad från
äldre till yngre och hyllades af alla. Bland
många andra öden hade han äfven undergått det, att
blifva pressad till matros för danska flottan vid dess
fejd mot England. Saken var på min hemort mycket känd,
till och med i detaljer, dels genom hans egna, dels
genom deras berättelser, som med honom delat gemensamt
äfventyr. Hans son, en tjugu-årig yngling, hade först
blifvit tagen, då han med sin far gick i allt saktmod
ned mot redden till det finska fartyg, för hvilket
de voro förhyrde. Gubben följde värfvarena åt, tills
han nådde en auktoritet, inför hvilken han tyckte det
meritera att skaffa sig gehör. Han tog då till ordet
och framställde på sin halfbrutna svenska, hurulunda
"gubben var gammal och van: gossen var en kyckling
på sjön, stoppar inte på örlog: stryker gubben, nå,
låt dö gamla hunden, men gossen behöfver vara hemma
och försörja mor; och nu, go' herrar, ta mig och släpp
honom." Valet mellan den gamle gasten, som rask och
amper brukade detta språk, och ynglingen, som blek och
gråtande väntade sitt öde, var snart träffadt. Gubben
togs, och hans son slapp undan. Den fejd, han på detta
sätt oförmodadt kom att öfvervara och deltaga i, var
honom sedan på gamla dagar en outtömlig källa till
erinringar. Säkert fingo vid den brådska, hvarmed
försvaret å Danmarks sida måste bedrifvas, många,
i synnerhet mindre, fartyg nödfallsvis löpa ut med
både befäl och manskap af föga öfning. Åtminstone
hade fallet varit sådant med den slup, på hvilken
vår hjelte blef placerad. Det hade också icke många
skott hunnit blifva vexlade, innan gubben vetat göra
sin mångåriga erfarenhet och sin tilltagsna färdighet
gällande och värderad. Befälhafvaren på fartyget var
en ung gosse, föga van vid manövern, ehuru han eljest
enligt gubbens 
uttryck nog "hade bramsegel på kuraget." Derför fick
gubben äfven ofta med en god ed och ett kommandoord på
sitt ställe "kasta skutan omkring, då hon krånglade
i vändningen." Med beröm och utmärkelse kom han hem
efter slutad kampanj och var öfver ingenting i verlden
så glad som öfver att hafva varit "med dansken, der
pepparn växte." Oförändrad i alla skiften förblef
hos honom den enfald och den godhjertenhet, han fört
med sig från sin aflägsna hembygd. Hans lilla koja
var ett öppet qvarter för nödlidande. Man berättade
flere historier om hans sätt att emottaga och hylla
dessa. Hopar af tiggare nedtågade ofta om vintrarne
från upplandsbygden, för att betla i staden. Då han
mötte sådane, tog han dem antingen med sig hem eller,
om han hade andra ärenden att ombestyra, bad dem
uppsöka sitt hus, tilläggande vanligen dessa ord: "säg
åt mor, att gubben skickat." Mor förstod då ganska
väl, att de borde mättas och få sig nattherberge
utsedt.

Från samma trakter som den nyss omnämnde kom i samma
ändamål som han en annan person till staden. Han
var 25 år gammal, utblottad, försvulten och så
trasigt naken, att dagen säkert ej utan särskilda
konsiderationer täcktes se ned på honom. Han
infann sig bland andra hos en skeppsredare, som
höll på att hyra besättning för sitt fartyg. Sedan
öfverenskommelser blifvit träffade med de öfriga,
kom ordningen till honom, der han stod lägst vid
dörren, med halft löje besneglad af de andra. Man
frågade honom om hans ärende. Han sökte tjenst. Hans
frimodiga, korta, ofta uddiga svar på flere gycklande
frågor af redaren och några
hans tillstädes varande vänner gjorde verkan. Han
antogs som kockspojke och tillsades, att den och
den dagen skaffa sin kista om bord. "Hvad tusan
skall jag göra med kista, då jag ingenting har att
lägga i kistan," var hans ganska sanna svar. Han
följde fartyget åt utan kista. Hans lott blef att
falla i sjön på Londons redd och drunkna på denna
sin första resa. Men han dog icke oberömd i sin
krets. Kaptenen tröttnade aldrig att vitsorda denna
menniskas utomordentliga förslagenhet, käckhet och
exemplariska förhållande, och mången gammal sjöman
bland besättningen svor högt vid sin hemkomst öfver
hans död. Anmärkningsvärdt är, att denne man, som
redan de första dagarne af färden fått byta sin
plats vid grötgrytan mot den i masttoppen, och som
sutit der i storm och oväder, lik en ekorre djerf
och fästad, skulle på en lugn redd, då fartyget låg
för ankar, som en drömmande famla fram och handlöst
tumla öfver bord. Men sådan är finnen. Faran, om
den blott aldrig så litet förställer sig, kan plocka
hjertat ur hans bröst, utan att han tar ett steg till
sitt skydd. Visar den sig åter öppet och hotande, så
kan man lita på, att han, mer än mången annan, äger
rådighet och krafter att undvika eller trotsa den.

Saarijärvi socken är full af naturskönheter och
har detta företräde gemensamt med de flesta orter
högre upp i landet. Ingenting kan imponera mäktigare
på sinnet än djupet af de omätliga ödeskogarne. Man
vandrar i dem som på bottnen af ett haf i en oafbruten
enformig stillhet och hör blott högt öfver sitt hufvud
vinden i granarnas toppar eller de skyhöga furornas
kronor. Då och då anträffas, lik en nedgång till
underjorden, en skogssjö, till hvars brådstupande,
trädbevuxna bädd ingen vindfläkt irrat, och hvars yta
aldrig krusats af annat än abbortroppens lek eller
den ensam jagande lommens simning. En himmel hvälfver
sig djupt under ens fötter, lugnare, än den der uppe
synes, och som vid ingången till evigheten tycker
man sig vara omgifven af gudar och andar, hvilkas
gestalter man med ögat söker, och hvilkas hviskningar
örat hvarje stund väntar att få uppfånga. -- Åt ett
annat håll hör man ljudet af en skogsbäck. Man går
ditåt, man tycker sig vara helt nära och ser dock
intet annat än den ljungbevuxna sandmon och stam vid
stam af de furor, den bär, tills på ett käppkasts
afstånd den motsatta stranden börjar röja topparna
af sina björkar. Först då, när man nått randen
af mon, ser man en skymt af den glittrande böljan
mellan löfven, och fattar man, för att betrygga sitt
nedstigande, med sin högra hand roten af en björk,
så kan man med den venstra stödja sig på de öfversta
grenarne af en annan. Har man nått bäcken, så ser man
öfver sig ett blott några få famnar bredt bälte af
himlen, och på båda sidor har man en ogenomskådlig
väfnad af lof och stammar. Hinner man efter långa
vandringar mellan enformiga träd på heden omsider
dess gräns, så framstå såsom genom en förtrollning
i en tafla af den största vexling och omfattning
för ens öga träsk vid träsk, med löfrika holmar
och uddar, strömdrag, fält och kullar. Förvånande
äro de skiftande massor af ljus och mörker, man med
en enda blick kan omfatta, från de nästan svarta
granarna i den sumpiga däld en till tallskogen, som
vidtager ofvanom den, och björkarna, som i en krans
omgifva foten och sidorna af det öfverst uppstigande
berget. En ännu större skönhet får allt detta,
då solskenet en sommardag, brutet af molnen, i
ständiga nyanser spelar deröfver.

Sådan är naturen i dessa trakter. Folket derstädes
kan betraktas såsom en förpostkedja, utställd af
fäderneslandets population mot de fiender af dess
utkomst och bergning, man vill bekriga. Det är sant,
att den större vådan är förpostens lott; men är den
någon gång, såsom nu tyckes vara fallet, i fara att
öfverflyglas och gå under i massor, så måtte den ej
af dem, hvilkas väl den bevakar, glömmas i sin nöd
och öfvergifvas i den olika striden.
<b>Några ord om Svenska Akademiens valspråk:</b>
<tab><b>Snille och Smak.</b>
<tab><tab>(1832.)

Då Svenska Akademien vid dess stiftelse antog detta
valspråk, ville hon otvifvelaktigt dermed antyda
sin hyllning af de tvenne förmögenheter, som enligt
hennes åsigt ingingo i och utgjorde förmågan att
producera skönhet i konst. Den parodiska tydning,
det i en framtid skulle underkastas, förutsåg hon
icke. Hade en enskild ristat i sitt insegel orden:
Snille och Smak, skulle väl föga någon varit nog grym,
att hos honom se en annan mening dermed än den nyss
angifna; då åter en korporation med Svenska Akademiens
ändamål och anspråk antog dem, kunde en skämtare med
lätt samvete påbörda den samma arrogansen, att med dem
hafva velat uttrycka ett: <sp>est Deus in nobis</sp>, eller
att Akademien inom sig slöte och fullt uppfattat dessa
konstskönhetens båda vilkor. Så länge den allmänna
opinionen delade i allt Akademiens åsigter och icke
anade andra former för det sköna än de, hvilka hon
framställde, hade detta valspråk, i hvilkendera
bemärkelsen som helst det togs, ännu full helgd;
men sedan en total revolution, åtminstone i skenbart
afseende, tillvägabragts inom svenska vitterheten,
och allmänheten begynt hysa begrepp om det sköna,
hvilka tycktes i grund strida mot dem, som Akademien
förfäktat och 
än framgent förfäktade, måste den svaga sidan i
hennes lösen, utan allt skygd af hennes till rötterna
skakade auktoritet, blottas för angrepp och bli ett
föremål för så mycket skoningslösare vapen, som hon
ännu fortfor att bära i skölden Snille och Smak, när
dagens hjeltar längesedan lärt publiken att läsa ut
dessa ord som <sp>platthet och alexandriner</sp>.

Att denna lösen blifvit anfäktad mer än i hvad fall
som helst varit höfviskt, må blott nämnas. Ännu i dag
gifvas många, hvilka, mer fattade af det literära
tumultets yra, än fattande det ädla ändamål, som
väckte det, och som efter segern säkert ogillade många
af sina utfall, med ömkan anse hvar och en, i hvars
ögon nämnde lösen icke bär samma stämpel af löjlighet,
den för ett tiotal år sedan allmänt nog troddes bära.

Denna angripliga sida af valspråket må dock med en
antydning blott förbigås; det är också icke den, som
vi med denna uppsats åsyftat. Men att den uppfattning
af konstnärs-förmågan och dess yttrings-sätt, som
detta valspråk tyckes bevittna, är oriktig, vill man
här söka ådagalägga.

"Snillet," säger Rosenstein i sitt företal till
fru Lenngrens skrifter, "icke nöjdt med att
hafva uppfunnit, underkastar sin uppfinning
begreppet om det verkligen sköna; och smaken,
eller, rättare sagdt, förnuftet, leder utförandet
både till sammansättning och stil." Denna åsigt af
konst-skönheten, genetiskt betraktad, var hans och
var Akademiens. Ur den framsprang omisskänligt
valspråket. Konstnärs-förmågan var således enligt
den i sin fulländning bestående af och delad i två
likmäktiga potenser, den ena den uppfinnande, 
oregelbundna, fantastiska, snillet, och den andra den
ordnande, hejdande och styrande, smaken, eller med
annat ord, förnuftet. Häraf följde, att det kunde
gifvas ett konstsnille utan smak, och än vidare,
att ett konstverk kunde vara på en gång snillrikt
och smaklöst.

Man har svårt att veta, hvad egentligen med snille
menades, när det sålunda sattes utom förnuftet och
ansågs såsom någonting sjelfverksamt, åtminstone
i bredd med det samma. Det är dock troligast, att
dermed menades känslan och fantasin. De skulle då
utgöra den skapande förmågan hos konstnären, men dock
så, att deras produktioner voro ännu oregelbundna,
formlösa och nebulistiska, till dess de mottagit
regler, form och betydelse af smaken, af förnuftet.

Här stöter man redan på en omöjlighet, hvilken
dock som slutsats kan dragas ur en sådan åsigt,
att nemligen tvenne personer då borde kunna med
inbördes bistånd producera ett verkligt konststycke
med den procedur, att den enes ägande-förmåga
skulle ersätta bristen hos den andre; att den ene,
det blotta snillet, skulle oupphörligt uppfinna,
den andre, den blotta smaken, antaga eller förkasta,
med ett ord ordna. Ty onekligen är det likgiltigt,
om de båda egenskaperna äro förenade hos en, eller
finnas spridda hos tvenne individer, då de antagas
verka icke genom sin förenings totalkraft, utan
hvardera för sig och successivt.

Ehuru man visserligen icke saknar exempel, att två
eller fleres gemensamma bemödande frambragt goda
konstverk, får man dock ej framdraga denna erfarenhet
såsom motskäl, mot hvad vi nyss anfört. De antagna
skilda potenserna af totalförmågan hafva icke 
varit isoleradt tillhöriga de särskilda personerna,
utan funnits i förening hos hvar och en af dem i en
viss mon och verkat i täflan, så att den ena odelade
förmågan sökt öfverbjuda den andra och i sin helhet
kontrollerat och jemfört förtjensterna hos den enas
eller andras förslager. Misstaget härrör deraf, att
man föreställt sig såsom skildt opererande de båda
potenser i menniskonaturen, hvilka blott i sinlig
uppfattning synas skilda, och hvilkas obegripliga
förening tvärtom i sin verksamhet ensam är mäktig att
framtrolla i synlig skepelse föremål, som hos hvarje
annan menniska påkalla samma harmoniska förening
af dess naturs alla enskildheter, för att kunna af
henne till sitt väsende senteras, det vill säga,
ensam är mäktig att dana konstverk.

Konstnärs-sinnet har häri en fullkomlig likhet
med det religiösa sinnet. Icke är ett chaotiskt
svärmeri utan begränsning af förnuftet religiöst,
icke heller är ett dödt reflekterande af förnuftet
öfver dogmer och erkännande af deras förnuftsenlighet
religion. Ej en gång känner den menniska en religiös
hängifvenhet, som med förnuftet särskildt vill och
måste kontrollera sina religiösa inbillnings-fosters
sanning och skönhet.

Den verkligt religiösa känslan är på en gång sin
egen tjusning och sin egen dogm, visande deri, att
hon är en produkt af de båda förmögenheterna, sinne
och förnuft, i deras enhet. Hvarje föreställning,
som i något afseende skulle aberrera från det
rätta, förkastar hon i en sådan stund sjelfmant,
instinktlikt, och de i sinlig uppfattning båda
potenserna af hennes väsende beherrska i sin förening
likasom med förökad kraft allt, hvad som till den
enas eller andras område kan höra. 
Vi kalla ett sådant tillstånd inspireradt, ett
tillstånd, som orätt blifvit ansedt oberoende af
förnuftet, emedan man sett, att det producerar
resultater, som af förnuftet ensamt icke kunna till
hela deras innehåll mätas. Alldeles lika förhåller
det sig med konstsinnet, och likheten är så lätt
öfverskådlig, att det vore öfverflödigt framställa
den här i detaljer.

Konstsnillet är således icke någon, smakens granskning
underkastad, chaotiskt danande princip, utan det
innefattar i sitt väsende smaken, så att denna
utgör snillets sjelfbeskrifna dogm; likasom
konstsnillet aldrig kan röja sig utan såsom förening
af de två elementer, af hvilka smak är det ena.

Man har anmärkt och kan andraga häremot, att
flere författare finnas och funnits, som röja ett
omisskänligt snille, men derjemte en öfvervägande
brist på smak. Detta förhållande måste så förklaras,
att hvad som hos dem röjer snille, röjer på samma gång
smak, men att de mera än andra se genom fingrarna med
sin författare-åtrå och producera partier, utan att
vara inspirerade. De äro då snillen i det snillrika
af deras kompositioner; i det matta, excentriska och
smaklösa äro de det visserligen icke mer än någon
annan, som kunde när som helst frambringa dylikt. Det
fins ingen, som, ständigt och när han behagar, förmår
uppstämma sig till religiös entusiasm; så fins också
ingen konstnär, för hvilken inspirationen när som
helst stode till buds. Låter han då en tillöfvad
färdighet i uttryck och behandling missleda sig
att bjuda till att skapa konstverk, så måste han
misslyckas i sina bemödanden och synas helt olik sig
i de stunder, då en verklig stämning leder honom. Hos
mången konstnär är inspirationen, eller,
om man så vill kalla den, det skönas åskådning, af
en så flyktig natur, att den i hans arbeten visar
sig blott i spridda ljuspunkter, medan det öfriga
bär stämpeln af medelmåtta och mörker.

Men af allt detta följer icke, att det snillrika der
vore smaklöst, eller det smaklösa snillrikt.

Konstsnillet i sin sanna och höga bemärkelse blir
således en skapande förmåga, i hvilken smaken
ingår såsom ett kännemärke. Man ser äfven, att
allt skapadt, det vill säga, allt, som innehåller
fenomenerna af lif, i motsats mot det, som man kunde
kalla fabriceradt, nödvändigt uttrycker en skönhet,
och denna skönhet, harmoni, eller hvad man vill kalla
den, måste väl alltid betinga smak hos dess danare.

Det vore således blott med ordet <sp>Snille</sp> uttryckt allt,
hvad Akademien med sitt valspråk vill uttrycka. Ty
oansedt någon kan röja smak i mer eller mindre mon,
utan att derför behöfva äga hvad man kallar snille;
så är det dock afgjordt icke Akademiens mening, att
upptaga denna en sådans inskränkta egenskap bland
föremålen för hennes hyllning.

Lämpligheten af ett sådant valspråk vill man i öfrigt
lemna ogranskad.

-
Projekt till en poetisk förening.

(1832.)

I betraktande af det utmärkta bifall, hvarmed ett
konstälskande publikum behagat möta de under den
berömde Homers inseende af en mängd grekiske skalder
af rang gemensamt utförda stora episka dikterna
Iliaden och Odyseen, och uppmuntrad af den lysande
framgång de nyare franska vaudeville-fabrikerna i
utvidgad skala, i synnerhet firman Scribe & comp. haft
genom föreningen af flere medarbetare, eller, att
tala mera fabriksmässigt, genom använda maschinerier
af flere oxars kraft, vågar jag i denna tid af
nykterhets-, måttlighets- och kalender-föreningar
föreslå en:

<tab><sp>STOR POETISK FÖRENING</sp>

för författandet af en epopé i 24 sånger, hvartill
vördsamligen inbjudas alla nordens mäktiga skalder,
små och stora, män, qvinnor och barn.

Nordiskt är vårt tidehvarf, nordiske vi sjelfve; hvad
skulle väl vårt ämne bli annat än nordiskt? Eller
brister oss en hjelte? Lefver han icke ännu i all
sin anborna ära, den mångbeprisade, den herrlige,
den af en fåvitsk pygmé-flock till nattmössa och
tevatten dömde, gamle invaliden <sp>Nordens kraft</sp>? Sången, 
denna hjeltars lön och stora själars offer, låtom
oss tömma den
stark och flödande ur friska hjertan, försokom
att göra den värdig vårt ämne, en hjelte, mot
hvilken grekens Achilles är en skugga, hans Ulysses
försvinner.

Det har kostat mig möda (fritt, som nordbons vana är,
må jag bekänna det) att finna en passande titel för
verket. Med den, jag valt, hoppas jag mina blifvande
medarbetare skola vara nöjda: <sp>Nordens kraft</sp>, epopé
i 24 sånger, af <sp>Söner i Örnskog</sp>: se der, hvad
arbetet borde kallas. Den sköna, mäktiga bilden:
<sp>Söner i Örnskog</sp> är icke min; den är lånad ur <sp>Svensk
Bibliografi</sp> för detta år, hvarest den storsinnade
boktiteln förekommer bland andra: <sp>Ungdoms Rimfrost
af Sonen i Örnskog</sp>.

Och nu till en närmare specifikation af sångernas
innehåll. Förmätet torde det icke anses, att för
enhetens och planens skull jag ger utkastet till
det hela. Måtte dock hvar och en särskildt, hvad
detaljerna angår, i fullt mått begagna den frihet,
skalden äger och alltid ägt, att skrifva, hur han
vill.

1 sången: <sp>Nordens kraft</sp> talar om forna tider.

2 sången: <sp>Nordens kraft</sp> ryster på sig.

3 sången: <sp>Nordens kraft</sp> diktar en sonnett.

4 sången: <sp>Nordens kraft</sp> upphöjer Bolivar.

5 sången: <sp>Nordens kraft</sp> sjunger om fosterlandskänslan.

6 sången: <sp>Nordens kraft</sp> smäller en fluga.

7 sången: <sp>Nordens kraft</sp> beundrar Victor Hugo.

8 sången: <sp>Nordens kraft</sp> går in i nykterhetsföreningen.

9 sången: <sp>Nordens kraft</sp> slår arrack i tevattnet.

10 sången: <sp>Nordens kraft</sp> sätter hatten på en sned.

11 sången: <sp>Nordens kraft</sp> berömmer sig sjelf.
12 sången: <sp>Nordens kraft</sp> politiserar.

13 sången: <sp>Nordens kraft</sp> funderar på flyttningen af Napoleons stoft.

14 sången: <sp>Nordens kraft</sp> dricker brorskål med en Örn.

15 sången: <sp>Nordens kraft</sp> anfäktar Stockholmsposten.

16 sången: <sp>Nordens kraft</sp> kämpar med Nordanvinden.

17 sången: <sp>Nordens kraft</sp> har förkylt sig.

18 sången: <sp>Nordens kraft</sp> ger ut en poetisk kalender.

19 sången: <sp>Nordens kraft</sp> simmar i Göta kanal.

20 sången: <sp>Nordens kraft</sp> håller tal till poeterna.

21 sången: <sp>Nordens kraft</sp> drömmer om koleran.

22 sången: <sp>Nordens kraft</sp> sitter i karantän.

23 sången: <sp>Nordens kraft</sp> tar afsked.

24 sången: <sp>Nordens kraft</sp> hvilar på sina lagrar.

Sådan vore då den första uppränningen till detta
gigantiska epos. Jag har sökt ge det samma, så vidt
min förmåga medgifvit, <sp>en början</sp>, <sp>en midt</sp> och <sp>ett
slut</sp>, hvilka partier, som Heimdall säger, all skönhet
äger och måste äga; att göra vidare, vore att intränga 
i mina medarbetares rättigheter, vore att kringskära 
den frihet, som för skalden, för den nordiske skalden, 
är allt.

All dikt är, som namnet säger, en osanning, och då man
en gång ger sig att ljuga, så må man ljuga, så att det
kännes; derför, mina bröder i Apollo, dikten ihop både
himmel och jord, allenast gören det med kraft. Hvar
och en må efter eget val taga till bearbetande den
ena eller andra af sångerna. Skulle flere
profstycken öfver samma ämne inkomma, så utväljes
det bästa; den lejonmärg, som till äfventyrs kunde
uppsamlas ur de Öfriga, kan och skall på behöriga
ställen blifva insmord.

För att ge ett ungefärligt begrepp om mina åsigter,
hvad utförandet i detalj af hvarje sångs ämne
beträffar, vill jag här utförligare behandla någon af
dem, till exempel 6:te sången; <sp>Nordens kraft smäller
en fluga</sp>.

<sp>Nordens kraft</sp> läser Hernani. Hans hår reser sig, hans
ögon rulla. Boken darrar af hans kraft. En vidunderlig
sång höres. Han bäfvar för detta förebud. Snart
märker han en surrande fluga. Flugan beskrifves. Hon
hotar att sätta sig på hans näsa. Han afvisar henne
med eftertryck. Hon förnyar anfallet. Hans läsning
afbrytes. Oden låter sammankalla ett råd af gudar i
Vallhall. Inhemtar Brages utlåtande, om Victor Hugo är
en kraftskald. Brage bestyrker detta. Oden andrager,
hvilken skada det är, att <sp>Nordens kraft</sp> skall hindras
i njutningen af en så närande själaspis. Hermod
nedsänkes att intala honom stridslust och förebåda
seger. <sp>Nordens kraft</sp> har ej lämpligare vapen än
sitt svärd. Hermod skaffar honom Thors hammare. Han
väpnar sig. Segern är en stund oviss. Oden sänder ett
järtecken att förskräcka flugan. Hon tar sin tillflykt
till en vägg och sätter sig. <sp>Nordens kraft</sp> förföljer
henne med lejonmod. Flugan faller för ett slag af
hammaren, och hjelten sjunger en herrlig segersång.

Sålunda kunde denna sång behandlas. Med lätthet skall
den inspirerade skalden kunna ge färg och lif åt de
här blott dödt framkastade dragen. Öfverflödigt
vore det utan tvifvel att anföra flere exempel. Geniet
kokar bouillon på en trädsticka.

Men versmåttet? Skall det vara det samma genom hela
arbetet? Hvilket band på snillets flygt vore icke
ett sådant stadgande! Jag kände en skald, som hade
skrifvit ett stycke till sin älskarinna. Början
var i jamber; men de två sista stroferna ilade
öfver till daktyler. Jag frågade honom om orsaken
dertill. "Min extas," var svaret. Han råkade således
mot slutet i extas, och två fötter passade för honom
ej mer, han måste begagna tre. Ja, jag vågar påstå,
att skalden ofta vore mycket mer sig sjelf, om han
brukade fyra. Hvem ville låta Thors viggar rida på
spondéer eller jamber? Hafva icke de en sådan brådska,
att daktylen knappast hinner trafva så qvickt, som
de fordra? Derför må versmåttet följa skalden, men
ej skalden versmåttet; och så hafva alla våra bättre
författare tänkt.

Många bidrag har man redan haft lyckan att få
emottaga. Till undvikande af kollision må de
hufvudsakligaste omnämnas:

Hela sången till fosterlandskänslan är i det närmaste
fulländad.

Tio à tolf skalder af sann åder hafva anmält sig
villiga att sjunga om Örnen.

Likaså många hafva erbjudit sig att förse verket med
apostrofer till ekar och andra hårda trädslag.

<tab>Äfvenledes
<tab>Äro ock alla
<tab>Verser af detta
<tab>Versslag redan
<tab>Abonnerade.
Och  må  det till slut tillåtas mig, att såsom
profstycke anföra ett fragment af sextonde
sången.

<sp>Nordens kraft kämpar med nordanvinden</sp>.
*
Emellertid ur sömnens dvala väckt, 
På ejder-dun i svällande paulunen 
Satt Nordens Kraft ännu och uppslog lugn 
Sitt öga mot en hjeltedag igen. 
Af vunna strider, som hans strider många, 
En rad i drömmen gått förbi hans öga, 
Och hjeltedjerf från bordet vid sin säng
Han tog en spegel, att sitt mod betrakta. 
Han tog, han såg, han satt och talte detta: 
O jättebröst, som nordens fjällar högt, 
Och såsom dessa fyldt af jernförtjusning, 
Hur mången seger har ej kopparklädd 
Ur dina djupa schakter sprungit redan, 
Hur mången väntar ej att springa än! 
Det är så kraftigt, men så kallt i norden, 
Och luften käns af segerfanor sval <footnote>Se "Sveriges Anor."</footnote>;
Jag måste stoppa täcket bättre om mig. 
Se så! -- O skuldra, fast som en granit, 
Som tallens arm med örnens näste ofvan! 
Från Frejas mun är löjet kring min mun, 
Af Balder glansen på min höjda näsa, 
Af Thor är ögat och af Oden pannan, 
Och hårets rikdom som en flod af gull 
Från hjessan fölle, vore det ej saxadt. 
Så mod och fromhet i mitt väsen blandas,
De skiljas ej, de äro ett och samma,
Som lejonet är får och fåret lejon.
Och derföre när krigets åska gnyr,
Och striden kring ett blodigt slagfält stormar,
Då är jag from, då blir mitt mod en fromhet;
Men sitter friden lugn med gyllne ax
I kransar knutna kring dess lätta spira,
Då har jag mod, då blir min fromhet mod,
Som lejonet blir får och fåret lejon. --
Så talte kämpen, sträckte sina armar
Mot taket upp och tömde gudalik
Sitt öfvermått af kraft uti en gäspning;
När dörren öppnades, och skön som Freja,
Med kinden röd och ögat himmelsblått,
En nordisk mö steg in och bar en skål,
Med Mockas nektar fylld, i liljehanden.
Och kämpen drack på fadrens vis derur
En bräddad skål för nordens gamla ära;
Men så till honom talte tjenarinnan:
"O, om ditt lif är kärt, om någon gång
Den saft, som brusar genom dina ådror,
Har lifvets sötma i ditt hjerta tömt,
Så lemna ej  din säng af jern i dag,
Och stick ej hjeltenäsan utom dörren!
Se, hög, med himlens stjernor i sitt hår,
Och drifvans hvita stjernor på sin skuldra,
Går nordanvinden stormande der ute
Och ropar <sp>Nordens kraft</sp> till kamp i dag.
Jag jätten såg; en fläkt utaf hans ande
Slog vårens rosor bort ifrån min kind.
Jag hörde honom; och en vinter flög
Med hvarje ord, han sade, till mitt hjerta.
Säg Nordens kraft, så röt han, att han kan
I dag min styrka och sin egen pröfva. -- 
Om sjufalt skinnbeklädt ditt pansar vore 
Så gå ej ut." --
<tab><tab> Med höfviskt lugna ord, 
Som hjeltens egna, svarar gamle Kraft; 
"Du vet, Auka Thor min fader är. 
Då jag var yngling, att min styrka härda, 
Han lät mig simma i ett kar af öl 
Hvar dag från solens uppgång till dess nedgång. 
Hvem vågar trotsa denna styrka nu, 
Af gudar buren och gudomligt härdad?" 
Med nit och ömhet svarar tjenarinnan: 
"Du glömmer bort, att, fruktande din kraft, 
Som hotade att blifva gudars lik, 
Allherrskarn Oden göt i ölet torka, 
Och lät dig doppa tungan blott deri; 
Och derför drogs din största styrka se'n,
O hjeltedjerfve son af Thor, i tungan.
I annat allt är du en dödlig lik. 
Så gå ej ut." --
<tab><tab> Med höfviskt lugna ord, 
Som hjelten egna, svarar gamle Nordens <footnote>Nom. propr. som Lorents m. fl.</footnote>: 
"Och stode Fimbulvetter sjelf der ute, 
Jag måste ut.  Gif min beväring hit! 
Först mina fötters värn, lappstöflarne, 
Ogenomträngliga för köldens pilar, 
Mitt pansar se’n, den goda vargskinns-pelsen,
(I Walhall klingar pelsens namn mer skönt)
Af pelsar är den ypperst dock i norden, 
Och sist min hjelm, ett skönt bundtmakar-verk, 
Med ull på ytan och med ull inunder.
Men då med köldens pil mig nordan hotar, 
Vill jag med värmens trotsa honom.  Gif 
Mitt koger hit, af gudar kalladt koger, 
Flaskfoder nämnes det på menskors språk. 
Fritt må mot södern dvärga-låten fly; 
Den verkligt starka nordbo låter hemma. 
Så vill jag plocka stjernorna af himlen 
Allt med min kraft och trotsa verldar födda 
Och verldar icke födda än.  O Thor 
Och Oden, Asagudar, Frey och Balder 
Forsete, Tyr och Brage, Gaja, Hertha, 
Och Widar, Heimdall, Uller, Ali, Wali, 
Och Jupiter, Saturnus och Uranus
Bistån mig! -- -- -- -- -- -- -- 

                        SON I ÖRNSKOG.
--

Insändt bidrag till epopéen:

<b>Nordens kraft.</b>

N:o 1. Segersången öfver flugans fall.

<tab>Blod har flutit -- 
Fallen är flugan, 
Som flög så fräckt 
Mot Nordens näsa. 
Hugstore hjelten 
Hämnande höjde 
Hammarn och högg.
<tab>Blod har flutit --
Fallen är flugan. 
Senan du stärke mig, 
Hugo skald! 
Vingade jätten 
Vek för våldet,
Väntade ej.

<tab>Blod har flutit -- 
Fallen är flugan. 
Löses dock lätt ej 
Nornans lag. 
Vordo i Vallhall 
Guda-gillen. 
Seger mig gafs.

<tab>Blod har flutit -- 
Fallen är flugan. 
God var din gåfva,
Asa Thor! 
Hermod hin hastige 
Månde som härold
Hammarn hemta.

<tab>Blod har flutit --
Fallen är flugan. 
Oden hin åldrige
Tackar jag tecknet. 
Asar alla 
Fröjda sig fingo 
Åt flugans fall.
<tab>Blod har flutit -- 
Fallen är flugan. 
Lefva jag skall
I skaldens sånger. 
Flugu-fällare, 
Brömse-bane 
Heta jag bör.

<tab>Blod har flutit -- 
Fallen är flugan. 
Skalder!  I starke, 
Stigen mot skyn. 
Sjunga I skolen
Segersånger; 
Striden var stor.

Blod har flutit --
Fallen är flugan. 
Nordens hin nordiske 
Draken dräpte. 
Månde för Mjolner 
Trotsiga trollet 
Narstrand nå.

S* i Ö**g.

*
Försök till en natural-historisk beskrifning 
öfver den <sp>poetiska örnen</sp>.
(1832.)

Förord.

Då våra natural-historici med så mycken både ifver och
framgång bemödat sig om att kunna lemna en utförlig
skildring af örnslägtets arter och egenheter, är
det i sanning oförklarligt, huru de förbisett en hel
hälft af det samma, kanske mindre rik på upptäckta
species, men säkert i vetenskapligt afseende lika
karakteristisk, stor och vigtig, som den hittills
med så lifligt intresse behandlade andra delen. Efter
författarens tanke borde nemligen örnarne indelas i:
1:o de <sp>prosaiska</sp>, sådane de finnas i vår vanliga
verld, och 2:o de <sp>poetiska</sp>, sådane som skalden ser
dem i diktens regioner. Icke så, som skulle uppgifter
angående de senare alldeles brista; de sakna blott
system och ordning. Att samla hvad till upplysning
om deras natur, spridt och blott lätt utkastadt,
förefinnes i våra skalders arbeten, skall bli
föremålet för denna afhandling. Beklagas måste, att
uppgifterna i detta afseende äro dels ofullständiga,
dels olika hos olika författare. Så har t. ex. blott
<sp>Aquila poetica vulgaris</sp> för bristande källor
kunnat med någon mera tillfredsställande utförlighet
beskrifvas. De många andra arter af detta slägte,
som finnas uppgifna,
omnämnas nästan blott i förbiflygande utan någon närmare
och egentlig karakteristik. Otroligt svårt har det
varit att söka ut det rätta bland en mängd skiljaktiga
meningar, som också i det ringa förrådet af uppgifter
icke underlåtit att insmyga sig. Härvid har jag dock
alltid trott mig göra rättast i att följa de nyaste
källorna, dels emedan dessa varit de mest rikhaltiga,
dels också derför att tiden vanligen läker sår äfven
i vetenskapligt afseende, d. v. s. rättar hvad förut
blifvit framstäldt stympadt och förvridet. Härvid
må äfven icke lemnas onämnd den berömliga flit,
våra yngre skalder framför de äldre börjat visa i
allt, hvad som angår örnens naturalhistoria. Ja, jag
kan tryggt säga, att bland tio af dem icke en skall
finnas, som ej gifvit intressanta, så väl speciella
som allmänna, bidrag till den konungsliga fogelns
närmare kännedom.

Jemte det jag ber om den benägne läsarens öfverseende
med det bristfälliga i detta mitt försök, såsom
varande det första i sitt slag, får jag med saknad
nämna, att mången ofullkomlighet i mitt arbete kunnat
afhjelpas, om jag blott haft tillgång till flere
verk i ämnet, en fördel, som jag såsom mången annan
fått uppoffra åt den olyckliga branden, natten mellan
den 4 och 5 September, hvarvid de flesta hithörande
böcker gingo förlorade.

<b>Aquila poetica. (Den poetiska örnen).</b>

Innan jag företager beskrifningen om detta örnslag, måste
jag vederlägga en skadlig fördom, som sedan Spegels
tid varit rådande, och mer och mindre förvirrande
inverkat på yngre skalder vid deras föreställningar
om det samma. Det ser nemligen ut, som om
de lånat vissa uppgifter af honom angående den
poetiska örnen, ehuru den, som han beskrifver,
uppenbarligen mera närmar sig till den prosaiska;
så säger han i sitt arbete: Guds verk och hvila:

  "När jag nu vidare vill upp i luften titta,
  Tå ser jag här och ther the många fåglar sitta; 
  Men ingen ser jag dock så högt som örnen fara, 
  Som ock förthenskull sägs en fåglekonung vara; 
  Sitt näste gör han helst på klippors branta tinnar, 
  Och koxar vida kring hvar han en åtel finner. 
  Han lärer ungarna thet varma blodet supa, 
  Se upp mot solens höjd och ned i dälder djupa. --
*
  Jag vet ej säga mer, men hvad som eljest felar 
  Om örnens egenskap, thet <sp>Plinius</sp> meddelar."<footnote>Plinius Nat. Histor. libr. X. c. 5.</footnote>

Hvem ville väl mer vid närmare eftersinnande betvifla,
hvilken örn Spegel menar? Stämmer ej hans beskrifning
in med alla prosaiska naturforskares, såsom han också
citerar Plinius? Hvilken olikhet emellan denna och
den verkliga poetiska örnen, enligt allt hvad man
af de trovärdigaste uppgifter kan sluta! Spegels örn
t. ex. bygger näste på branta klippor, den poetiska
örnen deremot uppföder sina ungar i vagga; Spegels
föder sig af åtel, den poetiska äter intet annat
än ljus, Spegels super blod, den poetiska dricker
endast eld och eter, hvilket allt med tillförlitliga
bevis i det följande skall bestyrkas. Det är således
obestridligt, att den Spegelska örnen utgör åtminstone
ett mellanslägte, så framt ej det sannolikaste är,
att den värde författaren beskrifvit den verkliga
prosaiska. Emellertid hafva nyare skalder, missledda
af diagnosen, användt
flere af de Spegelska kännetecknen äfven på den
poetiska örnen, till icke ringa förvirring både
för vetenskapen och den systematiska forskaren. Så
t. ex. omnämna en del skalder, att örnen allenast
blickar opp mot solen, medan åter andra påstå, att
han bor i solen, går till solen, sveder vingarna
i solen o. s. v. -- För min del vore jag fallen för
att antaga en Aqvila Spegeliana, åtminstone tills
ytterligare uppgifter hunnit samlas, och att låta den
samma bilda ett särskildt eller ett mellanslägte,
hvars närmare beskrifning den benägne läsaren kan
få inhemta ur hans ofvan citerade arbete. Och nu må
skridas till utvecklingen af vårt speciella ämne,
till beskrifningen af den egentliga poetiska örnen,
hvarvid först kommer i betraktande:

        <b>Aquila poetica vulgaris.</b>
      b>(Den allmänna poetiska örnen).</b>

            <b>Beskrifning.</b>

Denna örn är vingstark och har en luftig kropp. 
Så säger Sondén i sina dikter:

	<i>"Som örn han flydde med en luftig kropp."</i>

Hela hans yttre har höghetens allvar: 

	<i>"Hvar skall nu speglas 
	Höghetens allvar, 
	Som af naturens 
	Eviga krafter
	Gafs åt din daning?"</i>
		(Euphrosyne).

Han har en särdeles själsstyrka:

	<i>"Ser du, kring den starka anden 
	Växa alltid starka vingar. 
	Hvad rår örnen väl derför?"</i>
	        	(Tegnér).
Hans  blick är lugn, i synnerhet vid sakta väder:
<i>"Vid vindarnas sus
Du (örn) blickar så lugn"</i>

(Rudolph i kal. Winterbl.)

Hans klo är senig, men hans näbb mjukare än någon
hittills känd fogelarts, och i sanning till den grad
böjlig, att han kan le, såsom det heter om honom i
visor:

<i>"Men slägten du sett
Re'n födas till gråt
Och sträfva -- belett
Det hopp, deras stråt 
Belyste till grafven"</i>

(Rudolph i kal. Winterbl.)

Eller:

<i>"Dock under löje 
Frihetens ädling 
Skådar föraktligt 
Masken som krälar 
Sjelfvisk i gruset"</i>

(Euphrosyne).

Oftast ser man honom med svedda vingar; så säger
Valerius:
<i>"Spädaste örn ej räds att i solen sveda sin vinge"</i>

Det är skada, att tillgång till vidare uppgifter
i detta afseende brista. Författaren, som sjelf ej
haft tillfälle att se den allmänna poetiska örnen,
kan ej heller med egna observationer ersätta det,
som felas. Flere och vidsträcktare upplysningar äro
dock att tillgå öfver hvad i det följande kommer att
bli föremål för afhandlingen, nemligen detta örnslags
Vistelse-ort och lefnadssätt.

Skandinavien är den poetiska örnens hemland. Han
bygger och låter ofta se sig der. Assar Lindeblad,
som omnämner detta, säger sig äfven derför älska
Sverige:

<i>"Jag älskar Sverige det sköna land;
*
Der bygga örnar på bergens topp."</i> etc.

Sina ungar uppföder han än i skyn, än på lösa fjellspetsar,
dem han inredt till vaggor. Så säger Rudolph:

<i>"Dig vaggade storm 
I skötet af sky."</i>

Och på ett annat ställe: 

<i>"På fjällarnas spets, 
Som vagga dig gaf,
Du får ock din graf."</i>

Detta bestyrker äfven Sondén, jemte det han antyder
orsaken till örnens lust att bygga i höjden, som
orden lyda:

<i>I skyn på branta klippor är mitt bo, 
Ty jordens låga kryp ej andas der.</i>

Märkvärdig är uppgiften af
<sp>Son i Örnskog</sp> i Helsingfors' Morgonblad, som
tyckes röja, det örnen någon gång gör bo i furan,
såsom det heter i hans sång:

<i>"Se så! --  O skuldra, fast som en granit, 
Som furans gren med örnens näste ofvan."</i>

Detta är troligen ett misstag, föranledt
deraf, att örnar  ofta  visa  sig i furutoppar,
gungade af stormen, och  skall man då ej blott se,
utan äfven kunna höra, att det är en örn,
som gungas. Så säger Rdd uti kalendern Psyche:
<i>"Och stormen, den hördes
I furarne gunga
En vingstark örn."</i>

Den poetiska örnen kläcker ej sina ungar. De äro
ursprungligen till i sin fulla utbildning, men sakna
lif, till dess de blifvit kysste af solstrålen. Så
säger Rudolph:

<i>"Då solen slog upp
Sin herrliga blick,
Den stråle, som först
Uppvaknande gick
Ur morgonens tjäll,
Dig kysste till lif."</i>

Örnarnes afföda är icke alltid örnar; det händer, att
en del af ungarne bli svaner, dock uppfostrade alla i
samma hus. Så säger Carl i Poetisk Kalender för 1822:

<i>"Vilda örnar, milda svanor,
Syskon i ett enda hus."</i>

Detta låter nästan otroligt, dock talar för sanningen
deraf den utomordentliga lust till bad, både örnar och
svaner röja, och som tydligen har sin grund i någon
gemensam vana från yngre år och från samma föräldrars
hus. Om denna badlust tala flere skalder. Så säger
Euphrosyne om Örnen:

<i>"Att den, som lefver
För det omätliga,
Måste der bada
Glänsande vingen,
Vill han i lifvet
Stilla sin längtan"</i>

Med henne instämmer Bahr i sina dikter:

<i>"Se, huru Örnen flög,
Se, hur han sväfvar hög,</i>
<i>Stolt af det ädla lopp. -- --
Badar i ljusets flod
Vingen med lust och mod."</i>

Carl, i Poetisk Kalender för 1819, låter svanen säga:

<i>"Vinkad till Apollo genom drömmar, 
Får jag bada mig i välljuds strömmar."</i> etc. 

Allt vittnar för
sanningen af ofvan anförda sats.

Den poetiska Örnens
föda, den han mera drickande än ätande njuter, är
eter, eld, kraft, mod, frihet och ljus m. m.
Så säger Rudolph: 

<i>"I etherns svall 
Du släckte din törst;
Drack kraft och drack mod, 
Och frihet och ljus."</i>

Häri instämmer Dahlgren: 

<i>"Under det örnen
Längtansfull ilar 
Upp emot solen, 
För att få dricka 
Eldens och lifvets 
Himmelska sötma
Ur hennes bröst."</i>

En Spegelian är i detta fall Ingelman,
som skrifver:

<i>"Öfver jorden himlen hänger, 
Lik en bister örn, som ser 
På det rädda rofvet ner, 
Och uti snärjande kretsar sig svänger."</i>

Han tyckes
nemligen antaga, att örnen lefde af jordiskt
rof, hvilket han troligen skall hafva svårt att
bevisa.

Den poetiska Örnen är ganska seglifvad,
dock sätter han genast klippingen till, så snart
han träffas
i vingen; en underrättelse, som säkert är kärkommen
för jägare, hvilka kunde stöta på detta ädla djur. Så
säger Tegnér:

<i>"Ock den flygtande tid, 
Lik en vingskjuten örn,
Faller död der bredvid."</i>

För sanningen af denna uppgift är dock svårt att
uteslutande borga, så mycket mer, som yngre
naturforskare synas yrka, att Örnen på intet sätt
kan såras. Det må se'n komma af hans luftiga kropp
eller af hans höga flygt, alltnog, så säger Rudolph:

<i>"Ej pilen dig nått, 
Försåtet har sändt; 
Den studsande vändt 
Från luftiga slott 
Mot ljusskygga snår 
Nedstörtad tillbaka."</i>

Någon gång har man äfven sett Örnen i
stället för vingar betjena sig af skepp för sina
färder i luften, och skola dessa fartyg vara till
konstruktionen lika de gamla nordiska drakarne.
Så säger om honom Rudolph:

<i>"Sin drake på djupet af glittrande fjord</i><footnote>Jag har förstått luften med uttrycket: glittrande
fjord, ehuru jag är viss på, att deremot mycket kan
invändas af de prosaiska lastdjur, som vilja taga
allt efter ordalydelsen.</footnote>
<i>Då lägger den vingstarke kung.
Och fastän hon flyr från mörknande jord, 
Den last kännes icke för tung."</i>

De nyaste forskningar bestyrka, att den poetiska
örnen aldrig kan fångas och upphöra att bero af sig
sjelf. Flere uppgifter hos Rudolph bestyrka detta;
så säger han:
<i>"Du känner ej lag,
Som du åt dig sjelf
Ej bjudande gaf,"<i>

Och vidare säger han, att till
örnens dricka hörde:

<i>"Förakt för det grus,
Der krälande slaf,
Som snäckan sitt hus,
Framsläpar sin lott
Af nesa och brott,
Som bojornas tvång
Förhånande skänkte."<i>

Detta bestyrker -- et --,  som
låter örnen säga:

<i>"Blott der har jag hemmet,
Der förr ock det varit."<i>

Allra tydligast yttrar sig
dock Sondéns örn:

<i>"Ej svekets snaror, ej försåtets dolk,
Ej hatets pil kan hinna luftens drott."<i> 

Euphrosyne,
som sjunger om: <sp>den fångna örnen i bur</sp>, måste derför
tagit miste på hela fogelarten, kanske poetiskt
kallat en hök, eller någon annan sångbar fogel,
örn. I alla fall förorsakar en sådan lust att adla de
jordiska föremålen då och då missförstånd, såsom nu
är händelsen. Ty hvem, utan den invigde, kan väl tro
henne mena annat än den verkliga allmänna poetiska
örnen, då hon låter sin örn sjunga:

<i>"Ränkfulla snaror
Slöto i nesliga
Bojor min ungdoms
Djerfva förmåga,
Ville vid gruset
Stänga de höga,
De himmelska tankar."<i>
Detta kan man kalla att hafva starkt adlat en hök
eller något dylikt fjäderfä.

Den poetiska örnen är en konung öfver icke mindre
folklika undersåtar än någon annan jordisk regents,
och hans slott står på så fast grundval, att
åtminstone ingen pålning varit nödvändig. Så säger
den storsinta Sondénska herrskaren:

<i>"Jag konung är för luftens fria folk,
På jern, granit och marmor står mitt slott."</i>

Vid sina lustfärder till solen begagnar örnen, som
sagdt är, dels vingar, dels skepp. Stundom täckes
han dock göra en promenad dit upp till fots. Så säger
Rudolph:

<i>"Men verldsögats blick 
Med kärlek då ler, 
Som förr, när dit gick 
Upp mot det, än ner 
Till dig." -- --</i>

Angående den poetiska örnens ålder äro uppgifterna
ingalunda öfverensstämmande. Rudolph sjelf säger på
ett ställe, att <i>"hans lif är en dag"</i>, på ett annat,
att han <i>"sett slägter födas till gråt."</i> Euphrosyne
säger om sin hök, att han sutit fången från <i>urminnes</i>
tider. Troligast är, att den poetiska örnen icke är
långlifvad.

Denna örn är vidare utomordentligt storsint, högsint,
veksint, trånande, trängtande, längtande, stolt,
rik, glänsande, full af lifvande eld, mäktig och
modig, vild och ädel, med mordlust och härjningsbegär,
en ättling af gudarnas stam, en argonaut m. m.

Upplyftande som hans lif varit, så är äfven
den poetiska örnens död. Ensam vill han skiljas
hädan, såsom han här lefvat ensam.
<i>"Du lefde, du dör
Så ensam. Ej hör
Ett öra din suck,
Då dödsqvalets storm
Tungt höfver ditt bröst."</i>

När han sålunda kreperat, bräns han till aska vid
<i>"hans kungliga väns kringstrålande fart."</i> Då
hvirfla vindarne fram till fjällarnas kam och

<i>"Stämmande in
I sferernas takt,
De qväda med makt
En grafsång</i>

för honom, och han har en verld till
sin grift,

<i>Med molnen till stod,
Och stjernor till skrift."</i>

Sålunda beskrifves hans slut i den Rudolphska
Eddan. Otvifvelaktigt vore mycket att tillägga. Det
som är anfördt, torde dock i någon mön fylla den
lucka, som hittills i detta afseende funnits i
ornitologin.

Utom <sp>Aquila poetica vulgaris</sp> har författaren
haft tillfälle att inhemta uppgifter om tre andra
arter af den poetiska örnen. Dessa uppgifter äro
beklagligtvis icke många, det är dock troligt att
vid ifrigare forskningar och större tillgång på källor
bättre resultater ej skola uteblifva. De författare,
som hvar för sig försett mitt system med en ny art
under det poetiska örnslägtet, äro: Tegnér, -- et --
i kalendern Vinterblommor, samt Ingelman.

Den första och förnämsta af dessa arter, så hvad
kraft som öfriga meriter angår, är:
Aquila p. chronometer. (Tidens örn).

Efter allt hvad det ringa förrådet af källor låtit mig
inhemta, har ingen annan upptäckt eller med ringaste
upplysning bestyrkt tillvaron af denna herrliga art
af örnslägtet än Ingelman. Det är synd, att han,
som haft tillfälle att observera den väldiga fogeln,
lemnat om honom så knapphändiga notiser. Intet
annat än den stora upptäckten kan urskulda hans
efterlåtenhet att utförligare utreda den samma. Kanske
får man dock framdeles hoppas något mer af honom i
detta afseende. En fruktan att ej förbli den förste,
som gifvit den lärda verlden denna dyrbara gåfva,
har troligen föranledt det brådskande i hans
uppgifter. Han säger om sin örn intet mer än att:

<tab><i>Tidens örn far upp i ringar,
<tab>Och hvar ring är ju ett år,
<tab>Menskligheten tar han uppå sina vingar,
<tab>Och hans bana upp mot solen går."</i>

Jag har tvekat, om jag skulle benämna denna örnart
efter dess upptäckare, eller låta bli dermed, tills
han genom vidsträcktare uppgifter mer tillegnat sig
äran af sin upptäckt; att jag stadnat vid det senare
alternativet, hoppas jag skall ursäktas.

Den andra arten är:

          <b>Aquila p. Psyche. (Själörn).</b>

Detta märkvärdiga naturfenomen är upptäckt af
Tegnér. Det är en örn med fjärilvingar. I landsorterna
har jag hört talas om en själ, som troligen är det
populära namnet på denna örn. Ingen sade sig hafva
sett den samma, utan allt hvad man om själens skick
visste, var supposition blott. Så mycket vigtigare
äro derför de upplysningar, Tegnér om den meddelar. Så
säger han:

<i>"Den arma Psyche, huru än hon svingar,
På jorden är en örn -- med fjärilvingar;
Men hennes vingar växa i det blå,
Der solar flyga, englaharpor slå."</i>

Det är ganska anmärkningsvärdt, att denna örn med
sina små fjärilvingar kan svinga omkring och höja
sig till det blå, för att låta vingarna växa; dock:

<i>I himmel och på jord fins mer, Horatio,
Än er filosofi kan drömma om."<i>

Så säger Shakspeare, och detta ordspråk må man visst
lämpa till detta fall.

Den tredje arten är:

<b>Aquila p. Stella. (Stjernörn).</b>

Arten är upptäckt af -- et -- och förekommer omnämnd
i kalendern Vinterblommor. -- Dessa foglar synas till
tusental på firmamentet under vinternätterna. De
kallas af allmogen stjernor. Ingen före -- et --
har dock haft tillfälle att få ned någon af dem,
för att närmare kunna utreda, till hvilket fogelslag
de höra. Den lärde auktorn lemnar om dem också ingen
annan underrättelse, än att de äro eviga och lyftas
på starkare vingar än han. Som orden lyda:

<i>"Varen mig helsade,
Eviga stjernor,
I, verldsrymdens örnar,
Som lyftens på starkare
Vingar än jag."</i>

Sålunda har jag sökt att på vetenskapens altare offra
en skärf. Vid bättre tillfälle och med mera utvägar,
kan i en framtid möjligtvis samlingen ökas.
*
<b>Några ord om methoden att uppläsa bunden stil.</b>

                      (1833.)

Det är ganska vanligt, att man hör vers deklameras
så, att allt markerande af den enskilda versens
isolerade och sjelf bestående natur åsidosättes. Man
rättar sig nemligen uteslutande efter tankens
genom interpunkteringen antydda modifikationer,
pauserar vid punkterna och proportionelt vid de
mindre skiljetecknen, och kommer sålunda ofta ur en
vers in i en annan, utan att den redan fullkomnade
blir såsom sådan för örat angifven. Detta sätt att
deklamera är utan allt tvifvel oriktigt, så vida det
ensidigt afser tankegången i ett skaldestycke allena
och icke tillika harmonin.

Gehöret kan visserligen likasom tanken behålla i
minnet en fordran af något, som bör följa, och som
dröjer; men båda förbryllas de lätt af ett öfverskott,
som påtrugas dem. Om man derför med gehör för
versens harmoniska princip hör någon, som deklamerar,
utan att med en pauserande modifikation i rösten ge
tillkänna, när versen fyllt sitt mått, så erfar ens
öra samma obehagliga oreda som ens tanke, när någon
fortsätter en mening likasom förbi dess punkt. Det är
således en klar sak, att, om samma mening löper genom
flere verser, tanken, som utan oreda kan vänta ett
påföljande, alldeles icke fordrar en så uteslutande
och ögonblicklig tillfredsställelse, att det ju ej
vore orätt att för den påbörda örat ett tillskott af
takter, dem det ej under sin en gång gifna, harmoniska
åskådnings lagar kan försmälta och ordna. Att örat å
sin sida kan fördraga pauser, der tanken fordrar dem,
ser man deraf, att, om än en menings slut markeras
inom versen, det samma ändå på intet vis förlorar
tråden af versens harmoniska lopp, utan inom sig mäter
det bristande och är tillfredsstäldt, då det blifvit
tillagdt. Örat och tanken hafva i dessa afseenden
samma natur och böra äga samma prerogativer, så att
det är lika orätt att för meningens skull icke markera
slutet af en vers, som att för versens fyllnad löpa
öfver en punkt inom den, utan att antyda öfvergången
ur en mening i en annan.

Det kunde lätt genom tusen exempel ådagaläggas, 
hvilken förvirring i all harmoni en deklamation, 
sådan som den här klandrade, åstadkommer. Den 
ursprungliga versformen kan derigenom upplösas
i otaliga missljudande sammanställningar af
heterogena verser, såsom t. ex. följande hexametrar:

Utan att ana försåt han sof på blommorna. Ormen
Låg och dolde sitt gift bland dessa. Skyddande gudar! 
Fanns ej nåd för ynglingen, fanns blott döden? I allmakt 
Styren I dock jorden.  Han dog förlåten af Eder.

Se här: 

<i>Ormen låg och dolde sitt gift bland dessa.
                                      Skyddande gudar!</i>

Der äro genast de båda sista raderna af det så 
kallade sapphiska versslaget.

Vidare börjas en dylik strof med det följande: 

<i>Fanns ej nåd för ynglingen, fanns blott döden?</i>
Och än ytterligare fås af nästa, mening en
fullständig vers till tredje raden af en alceisk
strof: 
<i>I allmakt styren I dock jorden.</i> -- o. s. v.

I flere af de moderna språken har man genom rimslut
markerat för gehöret de punkter (att bruka denna
bild), då det samma haft att börja likasom en ny
mening. Rimmens betydelse är således lika så lätt
insedd, som den är stor i språk, hvarest tonvigten
och den deraf bestämda ovilkorligheten i harmonin
icke är nog skarpt uttryckt.

Det är icke heller för en blott yttre prydnads skull, 
som man infört bruket att skrifva och trycka
hvarje vers för sig; seden grundar sig på en riktig
uppfattning af versernas harmoniska individualitet. Ty
ehuru en vers icke blott i afseende å den deri
uttryckta tanken, utan äfven hvad harmonin angår,
står till ett föregående och efterföljande i ett
förhållande, som kan sträcka sig vida längre än till
den strof allena, i hvilken versen ingredierar, så
utgör den samma likväl tillika ett så bestämdt i sig
slutet helt, att dess enskilda väsende på intet vis
får lemnas outtryckt. Utan denna individuella natur
hos de förbundna verserna kan ingen harmoni i det
hela uppstå, och man ser häri likasom i allt annat,
att ju mer harmoni det allmänna uttrycker, dess mer
bestämma sig till sin form alla de enskildheter,
af hvilka det samma består.

Oftast ser man författare, ledda af örats och tankens
korresponderande fordringar, söka inrätta verserna så,
att någon afdelning af meningen slutar sig vid slutet
af hvarje vers; detta är visserligen bra i sig sjelft,
och så vida det ej gör intrång i andra lagar; det är
också ett verkligt fel, om tanken utan sjelfbestämda 
pauser jemt och ständigt springer öfver ur en vers i
en annan; men huru än förhållandet må vara, gäller
dock den regel här uppgifvits för deklamationen
framför alla andra konsiderationer. Det är äfven
en naturlig sak, att då skalden tänkt sig och
uttryckt meningen under en bestämd metrisk form,
denna också bör bibehållas och antydas af den, som
deklamerar. Såsom exempel på tankens lätthet att
behålla reda, om än en väntad sats dröjer, kan man
anföra det intresse, hvarmed en finsk runa afväntas
ur dess författares mun, och den klarhet, hvarmed
en sådan, halfsats för halfsats, uppfattas. Det
är bekant, att runoförfattaren, då han känner sig
inspirerad, sätter sig ned, fattar en annan person
i händerna och börjar gnola sin runa vers för vers,
hvarvid enhvar af denne hans medhjelpare måste
upprepas, innan den nästa följer. Då nu satserna i en
finsk runa ofta genomlöpa flere sådana verser, kan
man lätt föreställa sig, huru länge det skall draga
ut på tiden, förrän en mening är fullt uttryckt,
och huru skarpt isolerade alla verser skola visa
sig, förhållandet af tankarna må vara hvilket som
helst. Likväl löper ingen runosångare fara att
missförstås ens af den mest obildade åhörare. Icke
heller kan han utan öfverdrift trötta genom hvilan
mellan satsernas kombinering, emedan han för hvarje
paus ger åhöraren något fullbildadt, åtminstone
hvad harmonin beträffar. Samma fall äger rum, ehuru
i något mindre mon, vid vår sång, der väl ingen
skulle få infallet att öfverhoppa kadensens längd,
för att hastigare kunna komplettera en till hälften
antydd sats.

Hvad som ofvanför blifvit sagdt, beträffande det
ljudeliga uppläsandet af poesi, gäller naturligtvis
äfven 
för den, som för sig sjelf med en blott inbillad
deklamation genomgår ett skaldestycke. Skulle
någon ha den vanan att dervid fästa sig blott vid
interpunkteringen, så kan han vara öfvertygad om,
att han antingen saknar gehör, eller genom en ovana
sjelfmant beröfvar sig den njutning, harmonin af en
på naturliga principer byggd meter i sin förmälning
med tanken skänker.

--
<tab><b>En anmärkning 
om konstnärens förhållande till naturen.</b>
<tab>(1833.)


Det är ett temligen allmänt vedertaget uttryck vid
karakteriserandet af konstnärens förhållande till
naturen, att den förre förädlar den senare. Detta
förädla härflyter ofta ur missförstånd i
uppfattningen af saken, men ger än oftare anledning
till ett dylikt. Man kan nemligen lätt falla
i den Öfvertygelse, att naturen, sådan den är,
(verkligheten), vore något konsten underordnadt,
som behöfde tillsatsen af ett ädlare, i konstnärens
enskilda väsende nedlagdt moment, för att adlas till
skönhet och bli ett föremål af konstvärde. Från en
slik öfvertygelse är vägen kort till utmönstrandet
af vissa så kallade naturens lägre klasser ur
konstens område, äfvensom till försöken att
förmedelst påfästandet af för dem främmande, men
konventionelt ädla, attributer åter rädda dem från
en sådan förtappelse. Man skall finna många exempel
på hvardera af dessa förvillelser.

Vore det möjligt, att konstnären skulle i ordets
egentliga mening förädla verkligheten, så borde
den genom honom lyftas till någon utom dess idé
liggande fullkomlighet, ty hvarje annan äger den i
sig redan förut. Men i detta fall skulle resultatet
bli motsatsen af konst, bli onatur. Långt ifrån att
kunna förädla 
verkligheten, har konstnären sin adel genom den och
är dess mera stor, ju klarare han ser och kan återge
dess skönhet. Så är målningen af naturens både yttre
och intellektuella fenomener skön, i den mon dessa
i sin väsendtlighet återgifvas, icke i den mon de
smyckas med utom dem sökta prydnader. Väl kan ett
gifvet individuelt föremål under konstnärns hand
skenbart förskönas, såsom t. ex. ett porträtt göras
vackrare än dess original; men likvisst kan man
ej i egentlig mening säga, att föremålet blifvit
förädladt, såvida målaren, om han icke träffat
likheten, gått utom och likasom lemnat föremålet,
och om man träffat den åter, icke tillagt föremålet
några drag, som det icke ägde, utan blott förklarat
dess skönhet, det är, låtit den framstå oskymd och
obortblandad af störande oegentligheter. Det är
en lätt konst att smycka, såsom t. ex. att dikta på
norden sminket af hela söderns rikedom; att förädla
är omöjligt, att förklara är konstens yttersta och
högsta uppgift. Men att förklara vill säga det samma
som att låta det rent verkliga framstå, befriadt från
det oväsendtliga, det icke nödvändiga, eller också
att underordna det så, att dess vilkorlig-det blir
synbar och icke distraherar.
<b>Om parodin.</b>

(1834.)

Parodin, säger Thorild, "är konsten att förvända allt,
hvad förvändas kan; det är således konsten att göra
det höga till lågt, det sköna till fult, ordning till
förvirring och visheten till vanvett."

Betrakta vi nu, hvarigenom parodin i denna mening
(ty vi måste redan på förhand betinga äfven en
annan betydelse hos parodin) verkställer detta
förvändande, så finna vi lätt, att det sker derigenom,
att den sammanför hvad som ej hör tillsammans,
kortligen, fogar missljud till det harmoniska. Om
man t. ex. insätter några förvirrade noter i en
sonat af Mozart, om man på en madonna af Rafael
målar ullvantar o. s. v., så har man parodierat
dessa Mozarts och Rafaels skapelser. Thorild menar,
att parodin i sin natur endast kan riktas mot det <sp>mest höga</sp>. 
Att han här menar parodin, betraktad <sp>blott</sp>
såsom <sp>förvändande</sp>, synes klart; och i detta afseende
är hans påstående sant, likväl med det vilkor, att
han med det <sp>mest höga</sp> förstått det harmoniska i hvad
uppenbarelse som helst; ty eljest finnes i grader
af ren uppenbarele, från grodan till menniskan,
från tiggaren till konungen och Gud sjelf, ingen
grad, som ej kan på förutnämnda sätt af parodin
anfäktas. Att parodin åter endast kan antasta det
harmoniska med 
framgång, kommer deraf, att blott det harmoniska kan
i synlig måtto förstöras genom infogade missljud,
då deremot det oharmoniska redan i sitt väsende
innebär det, som parodin såsom förstörande vill
åstadkomma. Här må man icke förbise en dubbelhet,
som tyckes ligga i parodin, i denna betydelse tagen,
ehuru denna dubbelhet visserligen är mera skenbar än
verklig. Att nemligen smutsa det höga med tillsatsen
af det låga väcker harm, att förputsa det lägre med
det högres tillhörigheter kan väcka löje. Dock är,
såsom redan sades, denna skilnad icke grundad i sakens
natur; den har fastmer sin orsak i vårt sätt att
uppfatta. Vi se af all harmoni, såsom naturligt är,
först den mest förklarade, och ju högre derför ett
väsende är, det vill säga, ju mera dess harmoni är
förklarad, desto mera är det oss heligt, dyrbart och
okränkligt. Men då äfven i det minsta, som rent och
utan förvridning är sin idé, en harmoni måste finnas,
och det icke kan vara så mycket graden af harmoni
som icke mer dess väsende, som är oss heligt, följer,
att om denna i det <sp>rena lägsta</sp> uttalade samklang vore
oss förklarad, vi äfven med samma slags harm skulle
se detta förvrängas.

Om nu parodin tages i denna bemärkelse, så är
det tydligt, att ingen konst kan vara lättare än
konsten att parodiera. Ty då all skönhet och höghet
i uppenbarelser består i den följd af ackorderande
lagar, de uttrycka, så ser hvar och en, huru störande
äfven den minsta rubbning måste inverka på det hela
<sp>såsom fenomen</sp>. Och hvem har icke i sitt våld att
rubba ordning och öfverträda lag, om han ej känner det
rätta, eller om han ej respekterar det samma? Med skäl
stämplar derför Thorild parodin, hvilken han blott
uppfattat såsom förvändande, med fördömmelsens
märke. Den är ett lögnens försök att göra allt till
sin like, ett oskäligt och djuriskt stormande mot
föremål, hvilkas adel icke senteras, ett uppenbart
mordanslag mot produktioner af skönhet och helgd.

Nu uppstår den frågan: kan det harmoniska, det
sköna till sin väsendtlighet nås och förstöras af
en sådan parodi, eller kan det i sjelfva verket
parodieras? Det är naturligt, att såsom ens jordiska
lif kan utsläckas af mördarens dolk och såsom hvarje
konststycke kan krossas eller brännas, så kan ock
hvarje synlig produktion af skönhet och regel genom
parodins vrängningar göras oförnimlig. Men lika
naturligt är det, att, såsom lifvet till sitt väsende
är oberoende af dolk och svärd, också det harmoniska
i sig sjelft icke subordinerar under det parodiska
förvändandet. Parodin kan således, då den angriper det
sköna och höga, endast förstöra <sp>medlet</sp>, hvarigenom
det samma gjorts för oss <sp>förnimligt</sp> och blifvit en
jordens egendom ifrån att blott vara himmelens,
den kan alldeles icke med förstöring drabba det
sköna och höga sjelft. Vi se detta tydligt deraf, att
vår inbillningskraft i sin fulla verksamhet alltid
kan återkalla en varseblifven produkt af skönhet,
hvilka öden som helst vi än sett öfvergå den samma,
och alltid återkallar den i sin ursprungliga glans,
obefläckad af de förändringar, yttre omständigheter
åstadkommit. Om vi t. ex. sett en madonnabild i sin
gloria, och den samma sedan visades oss förvrängd
genom några missfosterlika drag, så vore det dock
i den rena inbillningskraftens makt, att supplera
de ursprungliga dragen i de tillsattas ställe och
sålunda betrakta 
parodistens streck som lika många smutsfläckar, utan
egentlig inverkan och betydelse. Så skulle vidare,
om någon företoge sig att stympa, sarga och vränga
skildringarna i Homers Iliad, man tusen gånger
kunna studera denna orimliga produkt från perm till
perm, utan att derigenom i ringaste mon störas i den
njutning, läsningen af ett äkta exemplar af Iliaden
erbjuder. Parodin i sin oskälighet (och oskälig är
den alltid, då den angriper det harmoniska) kan derför
blott skymma skönheten och rycka den undan våra ögon,
men aldrig inverka på dess väsende så, att inflickade
oljud skulle förmäla sig med det harmoniska och icke
kunna utjagas och lemnas åt förtappelsen. Derför
är också parodin, i denna mening tagen, ett oting,
såsom sådant utan betydelse, och fullkomligt utan
annan än fiendtlig relation till harmoni och skönhet.

Men det gifves ett annat slag af parodi, i strängare
mening det enda, som borde så benämnas, hvilket i
likhet med dess syster, komedien, med obestridliga
anspråk sluter sig till de sköna konsternas ring
och antyder ett för dem alla gemensamt ursprung,
skådningen af harmoni.

Hvarje ren individualitet är en af den Högstes
uppenbarelseformer och, såsom sådan, ren skönhet,
det är, ren förmälning af enhet och mångfald. Det
finnes således i hela naturen icke ett ting, som ej,
såvida det är en Guds uppenbarelse, är skönt och honom
tillhörigt. Men i motsats till ren individualitet
sätter jag rent manér, som är en individualitetens
uppenbarelseform genom sjelfbestämning. Ty såsom
individen i sitt varande i Gud har sin gudalikhet,
har han i sitt sjelfvarande en lockelse att verka
gudalikt. Men så vidt 
detta sjelfvarande innebär en söndring, är det klart,
att dess produkt skall röja sig som härmning, ej som
verklighet. En sådan produkt kallar Thorild liklighet
i motsats mot likhet; här må den, med afseende å
ämnet, som rör skönhet och konst närmare än sanning
och vetenskap, benämnas manér i motsats mot stil. --
Någon väckte i ett sällskap fråga om, huru man borde
hålla sina armar, för att ej, som det händer mången,
synas vara besvärad af dem; flere förslag gåfvos
och förkastades; slutligen inföll ett fruntimmer:
"Man bör alldeles icke <sp>hålla</sp> dem." Förslaget var
lika så godt och sant som ursprunget ur en riktig
uppfattning af skilnaden mellan manér och stil.

Det är ett sådant manér, hvarhelst det må uppenbara
sig, som påkallar parodin. Visserligen innebär
manér alltid och redan i sig sjelft en disharmoni;
men denna är ofta så maskerad, att det fordras det
finaste gehör för det sköna att upptäcka den samma,
och parodin visar sig derför alltid befryndad med
skönheten, då hon upptäcker dess motsats och vet att
göra den märkbar genom att utveckla den till ett mera
bestämdt uttryck. Parodin i sin ädlare betydelse är
sålunda ett drifhus för manérets grimacer, der de,
lika ogräsplantor, som i grodden svårligen kunna
urskiljas från de äkta, växa upp och utbilda sin
verkliga karakter. Derför, då parodin, sådan den af
Thorild betraktades, nemligen såsom angripande det
harmoniska, grundade sin tillvaro på <sp>förstöring</sp>, har
den i sin rätta egenskap som en skönhetens tjenare
till föremål att befordra de i ett föremål liggande
disharmoniska potensernas flor och tillväxt, till
dess att de röja sin natur och spränga de skenbara
banden af harmoni, som 
sammanhållit dem och dolt deras sanna väsende. Parodin
såsom rent förvändande frambringar alltid en olikhet
af det föremål, den anfaller, då den åter såsom
en manérets tuktomästare åstadkommer något, som
omisskänligt liknar det parodierade och endast är
utveckladt till en skarpare karakter.

Så länge det yttre uttrycket är fullt af en inre
bestämmande ande och af den har sin förklaring, är
det skönt, harmoniskt och rättast sagdt naturligt;
fult och onaturligt åter är det, envar det må visa
sig, så snart anden är borta, som gjort det samma
nödvändigt. Men allt manér har sin grund i en individs
rätta och sanna sensation af skönheten i ett naturligt
uttryck och samma individs orätta och vanskliga lust,
att sjelf producera ett dylikt uttryck, oaktadt hans
natur nekar att fylla det med ande och kraft. Man
må exempelvis föreställa sig ett idealiskt barn:
nödvändigt måste hos det samma allt, dess joller,
dess oskuld, dess sätt, böjelser, lekar, m. m.,
bära stämpeln af ren skönhet; men låt en yngling,
förtjust af det ädla och naturliga i barnets väsende,
försöka att sjelf bli medelpunkt för dylika skönheter:
hans joller skall bli pladder, hans oskuld fånighet,
med ett ord, hela hans uttryck ett manér. Och
hvarför? Derför att hans individualitet måste på
sin punkt af utveckling naturligt hafva helt andra
uttryck af skönhet, och han sjelf vill hafva dem
naturen honom nekar.

Det är helt och hållet ur denna synpunkt, som
t. ex. en karakter, sådan som Don Quixote, varit
parodiabel och gifvit ämne till ett af de sannaste
och ädlaste konststycken, verlden äger. Man har
hört författare, äfven af utmärktaste rang, kalla
denna komposition en parodi på riddar-anden och
medeltidens fabellika heroism; men huru förhastadt
hafva icke dessa 
bedömt Cervantes och hans mening. Det är
icke riddartiden i sin lefvande företeelse,
han parodierar, icke en skön och individuel
uppenbarelseform för det eviga och högsta, utan
tvärtom en från sin bestämmelse lösryckt individs
vanmäktiga försök att reproducera skönhetsformer, som
tjusat honom, men icke mer kunna finnas tillsammans
med de nya, dem såväl han som hans samtid i följd af
natur och utveckling födt och bort föda. Å ena sidan
synes derför Don Quixote, genom sitt mot Gud och natur
upproriska, sjelfmäktiga sträfvande, såsom en dåre i
sin klokhet, en svag och löjlig fantast i sin kraft;
å andra sidan åter visar häri sig, genom den dyrkan
för det stora och sköna, som födt hans svärmerier,
såsom, man kunde säga det, vis i sitt vanvett, och i
sin svaghet ädel och beklagansvärd. I slutet af sin
roman karakteriserar Cervantes sjelf på det mest
herrliga och träffande sätt sin skapelse, då han
låter Don Quixote döende vakna ur sin förvillelse
och, glad och hög i sin inskränkta, men sanna verld,
lemna åt förtappelsen den verld, som lyste för honom
så bländande, men var ett missfoster af hans egen
lösryckta och vilseirrande fantasi.

Vi hafva med flit uppehållit oss så länge vid detta
stycke, emedan vi anse Don Quixote för den renaste och
mest storartade parodi, literaturen äger, och emedan
hans karakter förklarar och förklaras af det exempel,
vi straxt ofvanför uppställde, för att antyda, huru
vanskligt hvarje försök är att med sjelfviljans kraft
framkalla skönheter i likhet med dem naturen danat
och ensam är mäktig att dana.

Alldeles på samma vis, som en individ kan röja manér
i sitt sätt och sitt tänkesätt, kan äfven en annan
hopdikta en mängd andelösa former, en skatt af manér,
och försöka koncentrera dem kring ett historiskt
eller icke historiskt namn, en supponerad och
namngifven medelpunkt, som af dem likväl icke till
någon väsendtlighet bestämmes. Häraf uppkomma alla
dessa dygde-, hjelte- och vishetsmönster jemte deras
motsatser, dem man så ofta ser i dikter, och som
äga allt utom en individualitet, till hvilken deras
yttringssätt kunna hänföras, och ur hvars egendomliga
ande de kunna få sin förklaring och sin betydelse. Det
är dock ögonskenligt den skilnad emellan en individ,
som röjer manér, och en sammanförd massa af manér,
som är ärnad att föreställa en individ, att den förre
aldrig kan helt och hållet upplösas till motsägelser
och intet, såvida han nödvändigt, såsom en skapelse af
den Högste, måste äga något, som är sant naturligt,
den senare deremot, nemligen den kring ett tomt
intet koncentrerade massan af manér, kan, lik en hop
agnar, af den minsta vindfläkt förspridas i rymden
och förstöras. Huru litet abstrakta, från all inre
bestämning lösryckta handlingar betyda, och huru
litet de i allmänhet måla och bestämma den persons
individualitet, till hvilken de mekaniskt hänföras,
se vi klarast i det förhållande af lifvet, då vårt
väsende lifligast söker, fordrar och genomskådar
en ren individualitet, i kärleken. Hvilka folianter
af anmärkta bragder, af nakna loftal, af beskrifna
fullkomligheter kunde väl tillägga en person en adel,
som ej skulle försvinna lik en rök mot den, som ett
enda ögonkast af kärleken hos honom varseblir och
dyrkar? Eller ifall, vid frågan om att välja ett
föremål for sin tillgifvenhet, en menniska skulle
blott göra afseende på fördelaktiga allmänna omdömen
om en i öfrigt obekant person och tro sig i anledning
af de granna drag, man tillägger den samma, 
kunna skänka honom kärlek, huru djupt vore hon ej i
villfarelse, och huru lätt kunde hon icke i honom möta
en individualitet, till hvilken inga bevekelsegrunder
i verlden skulle kunna förmå henne att sluta
sig? Häraf synes, att genom blotta skildringen af
handlingar, utan att deras inre fyllande princip är
uppfattad och klarligen antydd, ingen personlighet kan
göras förnimlig. Men när nu, såsom fallet ofta är,
en person göres till ett namngifvet substrat för en
dylik skildring och är till alla delar obestämd och
obestämmande, så framstår han såsom en sammanfattning
af idel manér, och hvarje föreställning om honom blir
rimlig. Han är att betrakta såsom ett falskt mynt,
som i sjelfva verket icke äger det ringaste värde ,
och just derför med lika rimlighet kan stämplas på
hvilken summa som helst. Om derför fabrikanten af ett
slikt mynt ger det samma en hög och vigtig valör och
framställer det som äkta, så kommer parodisten och
icke blott erkänner denna valör, utan förhöjer den,
och antager flere andra och gör myntet derigenom
till en mera åskådlig löjlighet, utan att han genom
sin åtgärd kunnat bryta emot någon regel, der en
sådan icke funnits, eller verka någon förstöring,
der intet fanns att förstöra.

Det är således mot manéret, mot det arbiträra,
onaturliga, icke inspirerade, som parodin spelar
med all oskuld och utan att förstöra annat än det,
som i sig sjelft innebär en förstöring, och som desto
ögonskenligare upphäfves, ju mer det befordras.

Slutligen må den fråga uppkastas: kan en skönhet
födas i tiden så fullkomlig, att den ej just genom sin
egenskap af att vara individuel och i tiden förgänglig
innehåller en brist, som gör den till ett rimligt
föremål för parodin?
Då t. ex. ett barn, huru idealiskt det än må vara,
icke får evigt förblifva barn, utan kan och måste
lossa sig ur barndomens bestämningar och blifva
yngling, månne icke dessa bestämningar, som för
utvecklingen af ett mera förklaradt lif måste falla,
äro brister, äro något vilkorligt, manérartadt,
som vålla, att äfven det <sp>idealiska</sp> barnet kan göra
en parodi möjlig? Utan tvifvel äro alla barnets
förgängliga uttryck, för sig tagna, brister; men
de äro det blott <sp>för sig tagna; ty hos barnet</sp> äro
de fullkomligheter. Gör blott dessa uttryck lösa
från väsendet, och hvart och ett af dem är ett
manér, som kan parodieras och förintas; men försök
ej att förlöjliga personen, i hvilken de framstå
som skönheter, genom att parodiera dem särskilda;
personen blir evigt ouppnådd och träffas icke. Väl
har hvarje ren individualitet sin fortgång i tiden
till högre och högre förklaring; men den fortgår
icke såsom ofullkomlig på hvarje punkt af banan,
utan såsom alltid fullkomlig på den punkt, der
den är. Och vore icke detta fallet, så skulle Gud,
såsom sig uppenbarande, evigt vara ofullkomlig och
aldrig träffa sig sjelf. Men om nu konstnären kan
fånga den framspirande äkta individualiteten i någon
punkt af dess utveckling och fängsla den vid duken,
marmorn, tonen eller ordet, så ger han åt evigheten
en skapelse, som väl alltid blommar, men aldrig
förblommar, som alltid pekar mot en högre förklaring,
men aldrig blir ofullkomlig i sin. Och sålunda framstå
skönheter, som gifva parodin blott ljus och kraft
att uppsöka och förstöra det, som ej är dem likt,
och menskligheten den tröstande lärdom, att väl mycket
kan finnas i verlden att skratta åt, men också mycket,
som påkallar endast välsignelse och dyrkan.

-
<b>Är Macbeth en kristlig tragedi?</b><footnote>Tryckt första gången i "Calender till minne af
Kejs. Alex. Universitetets andra secularfest utg. af
J. Grot". Helsingfors 1842.</footnote>

(1842.)

Af högt intresse blefve tvifvelsutan en undersökning,
hvars ändamål vore utredandet af det förhållande,
i hvilket tidehvarfvens förnämsta konstskapelser
stå till den religions hufvudprinciper, under
hvars inflytelse de kommit i dagen. Man har sökt
bestämma skilnaden emellan den så kallade klassiska
och romantiska konsten och lyckats angifva en mängd
klara och obestridliga egendomligheter hos hvardera;
de djupaste skola alltid finnas ursprungna ur de
djup, som den grekiskt-romerska gudaläran för
sig och kristendomen för sig erkänna såsom sina
egendomliga. Samma på de religiösa verdsåsigternas
olikhet hvilande skilnad, som den antika och moderna
konsten i sin helhet röjer, visar äfven hvarje hög
klassisk konstprodukt särskild, jemförd med en modern
af samma höghet. Ehuru detta förhållande kunde genom
exempel bestyrkas, fordrar dock vårt speciella
ämne för mycket både utrymme och uppmärksamhet,
för att tillåta en utvikning åt detta håll. Men en
teckning i några drag af den kristna verldsåsigtens
och konstens brytning mot den antika skall anvisa
oss den ståndpunkt, från hvilken våra betraktelser
böra anställas.
Konstens yttersta mål var för de gamle det samma
som för oss: framställningen af ett allmänt,
som beherrskar sina partier; det var således
för dem liksom för oss ett allmänt, framstäldt
i sin seger. Skilnaden emellan de gamles och
våra konstskapelser beror derför icke af en olika
uppfattning af konstens och skönhetens väsende, utan
måste sökas i olika föreställningar om det högsta
allmänna eller, hvilket är det samma, det högsta
verkliga såsom den positiva basen för all konst och
skönhet. Och här yppar sig nu den frågan: hvad var
för de gamle det högsta verkliga, och hvad för oss?

Naturen, det för sinnet varseblifliga, var för de
gamle allt. Här, under dessa stjernor, på denna jord,
blommade i gudars hägn lifvet; men vid jordens gräns
var oceanen, den tomma, nattliga, ofarbara, i hvars
ändlöshet ingen ö höjde sig ur djupet, intet väsende
njöt fröjden af att vara till. Så begränsades i deras
mening äfven detta jordiska lif af en tom evighet,
af en verld utan krafter, der äfven gudaburna
hjeltars skuggor ansågos äga mindre fröjd än den
ringaste daglönare på jorden och ville byta lott med
en sådan. Grekens och romarens ideal var derför en
skön mensklighet, och denna framstod för dem alltid
i gestalten af deras egen nation. Förfärligt, men
karakteristiskt, var det namn af barbarer, hvarmed
de betecknade främlingar; det visar mer än mycket
annat, att föreställningen om en verld bortom denna
för dem ännu icke uppgått. Det var sålunda här i sin
synliga omgifning, de sökte typer för skönheten, och
formen blef det väsendtliga för dem, och bildhuggeriet
deras triumf. Kristendomen kom. En verld, omätligare
än denna,
yppades bortom de gamles ocean för det troende
ögat, skuggor bodde under denna sol, det verkliga
lifvets land hade ljus af Gud. Försvunnet var på en
gång sinlighetens välde, formens betydelse vek för
andens, barbaren blef en broder, kommen från samma
hem och sträfvande, blott från skilda dalar, dit
tillbaka, och konsten bortbytte mejseln mot penseln,
ty skönheten behöfde nu ett öga, som kunde tala det
gemensamma heliga fosterlandets språk. I stället
för den jordiska skenverkligheten omfattades nu den
himmelska, sanna, och idealet var icke mer blott
mensklighet, utan gudamensklighet. Men tillika var,
så att säga, det allmänna uttrycket i mensklighetens
anlete förändradt. Man såg deri icke mer njutning,
utan längtan, icke mer tjusningen af ett närvarande,
utan ett tillkommandes hopp. Ville man i figur utmärka
skilnaden mellan den klassiska och kristna kulturen,
kunde man för den förra bruka cirkelns, för den senare
vågliniens bild. Båda äga med hvarandra gemensamt
uttrycket af en harmonisk vidgad famn; men cirkelns
famn är tillika sluten, vågliniens öppen, cirkelns
omfattar, vågliniens åtrår, cirkelns äger, men äger
en ändlighet, vågliniens äger intet, men utbreder
sig just i sin uppoffring mot en oändlighet. Den
fullhet, det lugn, den klarhet, man finner i antiken,
i motsats till den kristna verldens saknad, oro och
aningar, de gamles hög för den solida gestalten, i
motsats mot kristendomens syftning till en andeverld,
alla dessa företeelser hvila på den omständighet,
att de gamles verklighet fanns här, var närvarande
och kunde omfattas, då vår deremot är bortom jorden,
är tillkommande och blott ett mål för längtan och
hopp. Skön är jorden; den var ett 
blomsterhem för menskligheten i dess barndom och ägde allt,
hvad ett hjerta utan högre aning förstod att åtrå;
men dess skönhet bleknade bort i herrligheten af den
verld, som kristendomen upplät; blomsterhemmet blef
ett dystert fängelserum för menniskan, sedan själens
öga klarnande njutit anblicken af det himmelska land,
som Kristus uppenbarade.

Men i och med det samma menniskan fann sig vara en
fånge på jorden, fann hon sig äfven vara fången genom
sig sjelf, och hennes ande uppreste sig mot detta
jordiska, hvaraf hon kände sig snärjd, mot hjertats
njutningar och plågor, mot förståndets irrande
beräkningar och skenvishet. Målningar af den kamp, som
sålunda kämpades, utgöra de första sköna skapelserna
af kristlig konst, -- legenderna. Anden i sin seger
öfver jordisk njutning och plåga, öfver förståndets
skenbara lagar, se der, hvad i kristendomens första
tider menskligheten framställde i lefverne, och
legenderna besjöngo. Hvad var eremitlifvet annat
än en realiserad seger öfver hjertats tjusningar
och fröjder, martyrdöden annat än andens makt öfver
den jordiska plågan, hvad voro underverken annat än
slående tillbakavisanden af förståndets förmätna
anspråk? När jungfrun afklipper sitt sköna hår,
för att hennes hog icke af en förgänglig fägring
må lockas från det oförgängliga, när den nygifte
på bröllopsaftonen öfverger sin tjusande maka,
öfverger henne blott för öfvermåttet af sin kärlek,
för att icke duka under för en jordisk sällhets makt,
när den fjortonånga flickan, dömd till döden för sin
tro, lägges ned på en bädd af glödande kol, och kolen
förvandlas i rosor, och hon inslumrar
ljuft som i sin vagga fordom<footnote>Se "Den heliga Agnes", bandet II, sid. 286.</footnote>, då är det icke det
jordiska mer, som är det mäktiga, då har anden
vaknat till seger, vaknat för evigheten och funnit
sig vara en herrskare öfver hjertats lidelser, öfver
beräkningarna af ett förblindadt förstånd. Det är
sådana taflor, legenderna måla; sådana föreställningar
ligga djupt i kristendomens väsende och återfinnas
i de djupaste skapelserna af kristlig konst. -- Är
Macbeth en kristlig tragedi?

Efter Shakspeares framställning, till sina vigtigaste
drag grundad på en sägen, kommer Macbeth segrande
från ett slagfält, der han stridt för sin konungs
sak. På en hed mötes han af hexor, som förespegla
honom framtida storhet och ära och helsa honom
såsom Than af Glamis, af Cawdor och ändtligen såsom
blifvande konung. Snart derpå inträffa budbärare
från konungen, hvilkas utsago bestyrker sanningen af
hexornas förutsägelser, hvad de tvenne förra titlarne
beträffar, och hos Macbeth vaknar i det samma äfven en
skygg tro på hexornas tredje löfte. Men konungen icke
blott lefver sjelf, utan äger äfven tvenne arfvingar
af tronen; huru skall då detta löfte uppfyllas? Hvad
Macbeth i sitt innersta ryser för, verkställer han,
äggad af sin gemål; han mördar i sitt eget slott
sin gäst, konung Duncan, och blir, sedan dennes
söner flyktat, sjelf konung. Han har nått sitt mål,
det återstår för honom att betrygga sin besittning
deraf. Banquo och hans son, åt hvars efterkommande
konungavärdigheten äfven blifvit utlofvad af hexorna,
måste undanrödjas, likaså Macduff, för hvilken Macbeth
af dem varnas. Banquo faller för legda mördare,
men hans son undgår 
döden, och Macduff hinner lemna landet. Våld, list,
grymhet, allt vill Macbeth använda för sin säkerhet,
och denna tycker han omsider vara orubblig, sedan
hexorna förklarat, att han icke kunde falla för någon
af qvinna född, icke öfvervinnas förr, än Birnams skog
ryckt an mot hans slott Dunsinan. Så synes han hafva
ernått allt, hvad han åtrått och, än mer, icke kunna
rubbas i besittningen deraf. Men på hvad har han byggt
sin lycka, af hvilken pålitlighet och hurudan är den?

Det är en djup sanning, att just i lifvets bästa,
lyckligaste stunder frestelsen till det onda är
närmast och mäktigast. Shakspeare har icke förbisett
detta. Just då Macbeth, stridande och segrande för
sin Gud, sin konung och sitt fädernesland, handlat
mest himmelskt och måste känna sig mest lycklig,
framställer sig för honom det jordiska med sina
mest retande förespeglingar. Och fåfängt skulle
man söka adeqvatare personifikationer af detta mot
anden stridiga, detta jordiska, än dem Shakspeare
gifvit i sina hexor, väsenden, liksom den från Gud
söndrade verlden med alla dess håfvor, i sig sjelfva
förvissnande, vidriga, opålitliga, i sina löften
bländande, tjusande och säkra. Det är af dessa löften,
Macbeth fångas, det är icke mer ett himmelskt, han
omfattar, handlande i andens syftning; han affaller
från sitt högre lif, sitt samvete, han lemnar sig i
hexors våld och bygger sin lycka på jordisk njutning,
makt och höghet. Hvad är hans vinning?

Knappt har han tagit sitt första steg på den väg,
han nu valt, knappt har han mördat Duncan, när han
finner, att de fördelar, han söker, kostat honom hans
lugn för alltid, när han utbrister:
<tab>-- Glamis här mördat sömnen, 
<tab>Derför skall Cawdor icke sofva, Macbeth 
<tab>Ej sofva mer.

Borta är friden, men han blir konung, han lydes,
han fruktas, han äger allt, hvad jorden kan bjuda. Vi
finna honom nu vid det festliga bordet, omgifven af
sina lorder och färdig att deltaga i den njutning,
han anordnat för dem. Gästerna hafva intagit sina
platser, han vill göra likaså. Då framtrollar samvetet
för hans ögon vålnaden af Banquo, som han låtit mörda,
blodet isas i hans hjerta, han skyggar tillbaka, han,
den mäktige, den rike, vågar icke smaka sitt eget
öfverflöd, icke sätta sig ned vid sitt eget bord.

Tomt och fridlyst är hans lif, bubblor af stoft --
Banquos träffande benämning på hexorna -- äro den
höghet, den glans, den makt, han vunnit; men dessa
bubblor äro honom dyrbara ännu, ty han har evigt
förlorat sin himmelska del, och hvad ägde han qvar, om
han äfven miste dessa? Det qval, han erfar vid deras
ägande, fördubblas af fruktan att förlora dem. Ännu
en gång tar han sin tillflykt till hexorna, ännu en
gång måste han svikas af dem och svikas i helt olika
afseende. "Bygg icke din sällhet blott på jordiska
ting, de äro hexor, af hvilka du emottar löften om
fröjder, men verkligheter af qval": denna sanning
har Macbeth hittills fått pröfva; ännu återstår för
honom att erfara denna andra: "Bygg icke din visshet
på jordiska beräkningar, äfven de äro hexor, i sina
löften sannolika, vissa, i sin verklighet bubblor
af stoft". 

För att betrygga sin ställning som konung
och göra förlusten af sin med så stora uppoffringar
förvärfvade skenlycka omöjlig, använder Macbeth alla
medel, uppbjuder hela sitt förstånd. Då han af
hexorna varnas för MacdufF, men tillika får den
försäkran, att han icke skall falla för någon af
qvinna född, utropar han:

<tab>Så må du lefva, Macduff, hvad behöfver 
<tab>Jag frukta dig?  Dock, nej!  Jag vill ännu 
<tab>Min säkerhet fördubbla, vill en pant 
<tab>Af ödet taga.  MacdufF, du skall dö,
<tab>Att jag min fruktan kan beslå med lögn 
<tab>Och sorglös slumra in i stormens gap. 

Han gör sålunda mer för sin trygghet, än hvad 
beräkningen antyder vara nog. Och då han yttermera 
hör, att han icke skall öfvervinnas förr, än 
Birnams skog rycker fram mot Dunsinan, då kan han 
icke tvifla mer om sin säkerhet:

<tab>Derhän skall det ej komma;  hvem kan trän 
<tab>Såsom soldater pressa, att de lösa 
<tab>Ur jorden sina rötter. Sälla budskap! 
<tab>Ditt hufvud reser du ej, uppror, förr,
<tab>Än Birnams skog framrycker.   Lefva skall 
<tab>I höghet Macbeth, tills din legotid, 
<tab>Natur, är all....

O, vansklighet af beräkningar, grundade på hexors
ord! Just då Macbeth tror sig säkrast, ser han
upproret resa sig och Birnams skog rycka an mot
sitt slott, och just då han mest öfvermodig och
förtröstansfull ropar till den anfallande Macduff:

                      Låt ditt svärd
<tab>På hjessor falla, hvilka kunna såras; 
<tab>I mig bor ett förtrolladt lif, som ej, 
<tab>För någon, född af qvinna, vika kan --
hör han denne svara:

<tab>Så tvifla då uppå din trolldom, låt
<tab>De afgrundsenglar, du i mörker tjenat,
<tab>Dig säga, att utur sin moders lif
<tab>I förtid Macduff skars. -- -- 

Att framställa de enskilda dragen af denna 
beundransvärda tragedi är för vårt ändamål icke nödigt. 
De äro alla med inspirerad klarhet hållna i samma 
syftning som de redan antydda och skola icke undgå den 
uppmärksamme läsaren af Macbeth. Men en omständighet bör 
icke förbigås: Lady Macbeths straff. Denna qvinna har från
början lefvat blott för sinnenas verld och för den
uppoffrat allt. Så länge det sinliga skimret lyser
för hennes ögon, så länge hon är vaken, tänker och
ser, är hon lugn, eller kan åtminstone dölja sitt
samvetes qval. Men i sömnen, då den jordiska glansen
icke bländar henne, då hon är död för de tjusningar,
som förledt henne, står hon upp, vandrar klagande
omkring och äger af allt endast blodfläckarna på sina
händer, dem hon vill och icke kan rentvå. --

Alla äkta konstskapelser äga med hvarandra gemensamt
det, att vara ursprungna ur en enkel grundtanke,
hvilken liksom en lifsfläkt danar och genomströmmar
alla deras partier. Jag har aldrig läst Macbeth, utan
att stanna vid denna tanke: hvad båtar det menniskan,
om hon förvärfvar hela verlden och dock tar skada
till sin själ? Denna suck, en suck ur kristendomens
innersta hjerta, lifvet i legenderna, lifvet i tron
på underverken, äfvensom i eremitens och martyrens
handling, är lifvet i tragedin Macbeth; och om detta
icke kan nekas, hafva vi funnit ett svar på vår fråga:
är Macbeth en kristlig tragedi?

-
<b>Några ord om poemet "Fjalar" och Saimas kritik öfver
det samma.</b><footnote>Tryckt första gången i "Joukahainen, Ströskrift,
utgifven af Österbottniska afdelningen II".</footnote>

(1845.)

Då jag af en i Saima<footnote>Tidning, utgifven i Kuopio 1844--46 af
J. W. Snellman.</footnote> för någon tid sedan
inrymd recension öfver min dikt "Kung Fjalar" fått
anledning förmoda, att detta poem af flere kan hafva
blifvit fattadt annorlunda än jag tänkt mig det,
finner jag mig föranlåten att yttra några ord till
förklaring. Och som ett omständligare upptagande och
bemötande af alla enskilda anmärkningar och påståenden
i närvarande recension skulle ligga på sidan om mitt
hufvudsakliga syftemål med denna uppsats, ber jag
på förhand, att den benägne läsaren icke väntar ett
sådant.

Till en början måste jag anmärka, att, då jag läste
Saimas till berömmelse för min komposition yttrade
tanke, att det dramatiska i Fjalar, det rätt tragiska
skulle ligga i en konflikt emellan stat och familj,
i det att kungen för statens skull våldför familjen,
jag med oro befarade, att något ord, någon vändning i
dikten skulle föranledt till en sådan uppfattning. Jag
har noggrant eftersett och till min tillfredsställelse
icke funnit mig hafva förtjent ett sådant beröm. Men
till Saimas besinnande vill jag framställa en fråga:
hvilken sedlig, hvilken gudomlig, tragisk rättvisa
skulle väl 
ligga deri, att en menniska, som för det högre intresset,
för samhällets väl, uppoffrar det lägre, familjen,
och gör det så, att hennes eget hjerta närmast
drabbas af detta offer, att en sådan yttermera och
till tack skulle straffas och krossas af en högre
makt? Saken är enkel, men oförklarligt vore det, huru
Saima kunnat fatta en sådan åsigt, om man icke hade
anledning förmoda, att hon blifvit ledd dertill af en
framställning hos Hegel, i hans estetik, hvari yrkas,
att i de skönaste af den grekiska skaldekonstens
dramatiska alster, i flere af Sophokles' tragedier,
och särdeles i hans Antigone, det höga intresset
hvilar på en kamp mellan de båda sedliga makterna:
familj och stat. Detta förhållande synes nu Saima
utan vidare betänkande hafva antagit för verkligt
och inlagt i Fjalars saga. Det är väl sant, att,
äfven om Hegels påstående vore grundadt, en konflikt
af ofvan nämnda art dock ingalunda behöfde finnas i
Fjalar-dikten, och att man således kunde lemna en
undersökning af den Hegelska uppgiftens pålitlighet
å sido; men då den i Saimas kritik fått en så stor
vigt, kan det vara af intresse att skärskåda, huruvida
ens den eger grund eller icke. Men innan vi derför
gå vidare, vilja vi egna en stunds uppmärksamhet åt 
det Sophokleiska mästerstycket Antigone. 

Innehållet af denna tragedi är i korthet följande. Tvenne bröder
hafva stupat i envig med hvarandra vid Thebe, den ene
anfallande sin fädernestad, den andre försvarande
den samma. Stadens beherrskare Kreon förordnar,
att den ene skall begrafvas med heder, den andre,
till straff för sitt fiendtliga anfall, lemnas
obegrafven. Antigone, en syster till de fallne,
jordar, i trots af kungens förbud, sin broder och
blir till straff
derför lefvande innesluten i en graf. Af sorg öfver
hennes död dödar sig Kreons son, och för dennes skull
åter tillskyndar sig äfven Kreons gemål döden. 

Sådan är uppställningen. Skulle nu skaldens mening varit
att skildra en strid mellan familj och stat, så hade
efter all rimlighet staten och dess representant
Kreon bort blifva den segrande, och familjeintresset
såsom ett underordnadt moment krossas i Antigones
person. Men långt ifrån att detta vore fallet, uttalar
Antigone in i döden den glada öfvertygelse, att hon
lider för en hög, en helig sak, då deremot kungen,
sedan han vaknat till besinning, förebrår sig sina
handlingar och klagar öfver sin förblindelse, som
kommit honom att förgäta lagar af högre ursprung än
hans egna herrskarebud. För att kunna förklara detta
förhållande, som i så tydliga ord uttalas, måste man
söka dramens grundtanke på helt annat håll än der,
hvarest Hegel trott sig finna den samma, och man torde
träffa den nära nog, om man antager, att den ligger
i Kreons krossade öfvermod, i hans straff, för det
att han sjelfviskt uppträdt i strid mot en helig sed,
en gudomlig lag. Det förbud, han utgaf emot den dödes
begrafning, var blott ett uttryck af en herrskarenyck
hos honom sjelf, var icke i samhällets intresse och
förnärmade den rättighet, som enligt grekisk tro de
underjordiska gudarne ägde till besittningstagande af
hvarje afliden, och som icke Zeus sjelf fick förmena
dem. Detta var Kreons brott, och derför tilltalar
honom den blinde siaren Tiresias: "Du 
                                   qvarhåller obegrafven, 
                                                 oinvigd, 
Från underjordens gudar afstängd, här en död,
<tab>Fast icke du, fast öfververldens gudar ej
<tab>Ha rätt dertill, men du blott tvingar dem dertill.
<tab>Och derför lura hämndens makter straffande,
<tab>Hades' och gudarnes Erinnyer, hur du må
<tab>Af samma ofärd snärjas, som du sjelf beredt."<footnote>Alla här citerade verser anföras ur Palmblads
öfversättning af Sophokles.</footnote>

Allt från början uppträder Kreon öfvermodigt yrkande
på hörsamhet för sina befallningar, icke derför att
han anser dem uttala en högre lag, en gudomlig vilja,
utan blott derför att de gifvits af honom såsom
herrskare. Så säger han:

                           "Icke höfves det
<tab>Att den, som är en annans träl, sig bröstar käckt,
<tab>Men denna mö af fräckhet öfva har sig lärt, 
<tab>Och djerft att öfverträda <sp>föreskrifven lag</sp>."

Antigone deremot betraktar sig ständigt blott som
en verkställarinna af högre bud, för hvilka de af
Kreon gifna måste falla till intet, och anser sig,
som en syster till den aflidne, närmast förpligtad
att uppträda i sådan egenskap.

Så svarar hon kungen, då denne förebrår henne att
hafva öfverträdt hans lag:

<tab>"Ej Zeus det var, som kungjort hade detta bud, 
<tab>Ej heller Dike, som beskyddar död mans rätt, 
<tab>Ej de ha stiftat sådan lag för menskorna. 
<tab>Och ej jag trodde, att en dödligs stadganden 
<tab>Ha sådan kraft, att de förmådde omkullslå 
<tab>De högstes obeskrifna, ofelbara lag. 
<tab>Ej från i dag, ej från i går den lefver, nej,
<tab>Från evighet, och ingen vet den stund, den gafs.
<tab>Fördenskull ej af rädsla för ett menskligt bud 
<tab>Jag borde, pligtglömsk, straffas af de himmelska." 

Men det är ej Antigone ensam, som betraktar
Kreons stadgande ur denna synpunkt. Det är ett
brott äfven i de öfriga, i dramen uppträdande
personernas ögon. Då Kreon till sin son yttrar:

<tab>"Har jag mig villat, då min tron jag skydda vill?",
svarar denne:

<tab>"Ej den du skyddar, då du trampar gudars lag." 

Sjelfva choren, som eljest af Antigone förebrås att
af fruktan för kungen otillbörligt dölja sin
öfvertygelse, beledsagar henne, då hon bortföres för
att lefvande begrafvas, med denna sång: 

<tab>"Dock ärekrönt och följd af beröm 
<tab>Du vandrar till skuggornas gömda hem;
<tab>-- -- -- -- -- -- -- -- -- -- -- --
                      i följd af den lag,
<tab>I ditt inre du bär, bland menskor allen, 
<tab>Till Hades du lefvande nedgår."

Tydligast röjer den blinde siaren, att han anser
Kreon hafva förnärmat gudarnes rätt och derigenom
ådragit icke blott sig, utan äfven samhället deras
hotande vrede, då han, efter beskrifningen öfver de
olycksbådande tecknen vid offringen, tillägger:

<tab>"I denna fara blott för din skull staden bragts, 
<tab>Ty hvarje altar, hvarje härd, som finnes här, 
<tab>Besöladt är med foglars och med hundars spis, 
<tab>Som de från Polyneikes usla lik ha ryckt. 
<tab>Se, derför taga gudarne ej mer emot 
<tab>Vår offerbön och lågorna af offerlår."

Här finner man ganska klart, att Kreon räknas hafva
handlat i eget och icke i statens syfte, och att
således det ena af de förmenta stridande momenterna
i denna dram alldeles saknas. Fattar man saken så,
att Kreon, förblindad af öfvertygelsen om sin rätt och
makt som envåldsherrskare, trädt i strid mot gudarne,
och att Antigone deremot i enlighet med deras lag
bryter mot hans, skall man finna äfven upplösningen
å dramen skön och konseqvent, i stället för att den
ur den andra synpunkten skulle vara lika omotiverad
som sårande. Väl krossas äfven Antigone, men huru
annorlunda ljuda icke hennes afskedsord:

<tab>"O grift, o brudgemak, o hem i jordens famn, 
<tab>Dit för att evigt dväljas, jag nu vandra skall"
                                     -- o. s. v.,

då hon så gladt uttrycker hoppet om ett kärt
återseende af fader, moder, broder, och så
förtröstansfullt frågar :

<tab>"Hvad har jag brutit mot de Högstes himlabud?" 

huru annorlunda än Kreons sönderslitande förtviflan, 
då han, beröfvad sin son, hvars hat han in i döden 
ådragit sig, i känslan af sin skuld utbrister:

                              "O ve!
<tab>O bröst utan sans, hvad dödsbringande,
<tab>Hvad gräslig skuld du begått!
<tab>Skåder dödsoffret, se'n
<tab>Hans banman, som mördat blod af egen blod!
<tab>Fröjdlösa följd af mina råds vettlöshet!" 

och choren svarar honom:

<tab>Nu tyckes du, fast alltför sent, det rätta se. --

Om, såsom jag hoppas, efter denna utläggning af den
Sophokleiska tragediens innehåll och mening, tvifvel
uppstår hos läsaren om pålitligheten af Saimas
antaganden i afseende å den, skall detta tvifvel
sannolikt föranleda till närmare pröfning af
andra yrkanden i recensionen, och åtminstone göra
uppfattningen af min dikt friare och mindre beroende
af någon förutfattad mening. Och med denna fördel
på min sida går jag nu till framställningen af kung
Fjalars saga.

Det första, som härvid nödvändigt måste fasthållas,
är, att Fjalar framträder såsom trotsande gudarne,
såsom hyllande den öfvertygelse, att den starke,
oberoende af dem, kan skapa sin verld och sitt
öde. På detta Fjalars öfvermod och på intet annat
är kompositionen byggd. Att det i och för sig icke
saknar rimlighet, finnes lätt, om man ger akt på,
att Fjalar länge varit van att herrska, att segra, att
se allt vika för sin vilja. Han har öfver allt varit
den öfverlägsne, han har lärt sig tro på sig sjelf,
han glömmer sitt beroende af gudarne och aflägger
sin stolta ed. Dargar uppträder varnande, hotande;
men långt ifrån att svigta, ökar kungen sitt trots,
han, menniskokufvaren, ställer nu sin kamp mot gudarne
och firar, ehuru med blödande hjerta, sin triumf öfver
dem, i det att han ger åt döden sitt barn. Nu börjas
striden, eller rättare, striden har fortgått redan,
äfven gudarne hafva framträdt i handling, fastän tyst,
såsom det egnar dem, ty gudar stoja icke. De hafva,
handlat i Fjalars egen handling, de hafva låtit honom
skilja sin dotter ifrån sig. Fjalar skulle icke få
hafva de båda barnen omedelbart under sina ögon, icke
bevaka deras framtid så, som han kunnat göra det,
om de vuxit upp i hans vård, han måste skilja dem
från hvarandra och sjelf förlora det ena ur sigte;
gudarne ville så, Fjalar måste handla
i deras plan, och hvad han tyckte sig göra till sin
egen vissa seger, det gjorde han just till deras.

I förbigående torde jag här få bemöta ett inkast,
som förekommit i något af våra tidningsblad, att
nemligen en motsägelse skulle ligga deri, att Fjalar
uppoffrar sin dotter, ehuru han icke tror på gudarnes
makt. En sådan otro röjer Fjalar icke. Tvärtom visar
han just genom sin handling, att han tror på både
deras tillvaro och makt, ehuru han tillika förmenar
sig sjelf, genom att uppbjuda all sin kraft att verka
och försaka, kunna göra deras råd om intet, kunna
besegra dem. Han förnekar ej gudarne, han föraktar ej
deras makt, han tror blott sig sjelf vara mäktigare
än de. -- Men jag återkommer till sagan.

Fjalar har låtit utkasta sin dotter i hafvet. Att
hon genom ett halft under räddas är väl nödvändigt
för utvecklingen af händelserna, men utgör visst
icke någon finhet i kompositionen. Gudarne synas här
för mycket närvarande, göra här liksom en för tydlig
ansträngning, de nödgas gripa i händelserna med hela
handen, i stället för att styra dem med en knappt
märkbar vink af det minsta finger; detta visar dem
icke i deras rätta storhet. Men snart uppträda de
åter mera egendomligt.

Fjalars namn var kändt öfver allt. Hans företag,
hans öden kunde rimligtvis icke blifva obekanta. Hvar
helst hans dotter kom att hamna, skulle man således
genom den enklaste sammanställning af händelserna
igenkänna henne såsom hans. Men sådant hade korsat
gudarnes plan, det fick icke ske, och Fjalar måste
göra det sista, som på honom berodde, för att hindra
det. Han sättes i rörelse af sin egen sjelfviskhet,
sorgen 
öfver sitt barn, harmen att hans seger varit honom så
dyrköpt, kanske blygseln öfver att han visat sig svag
och svigtande; hela tilldragelsen är för honom bitter,
han vill icke se den bekantgjord, och han förbjuder
hvar och en att med ett ord erinra om den. Ytterst är
det dock blott gudarnes vilja, Fjalar här verkställer;
för dem var det nödvändigt, att Oihonna förblef okänd,
och den stolte kungen måste afskära möjligheten af
hennes igenkännande. Här är sagan åter finare, här
styra gudarne mera förborgadt.

Men nu har också Fjalar gjort allt, hvad han förmått
att göra, för att befordra de högre makternas
afsigter, han har nemligen bortskaffat dottren undan
sin uppsigt och ställt så till, att hon icke ens af
främmande skulle kunna upptäckas vara hans. Det skall
kanhända skänka någon ett nöje att betrakta, huru
den väldige styraren af lifvets gång nu bortkastas af
gudarne såsom ett onyttigt verktyg och lemnas qvar i
sin blinda sjelfbelåtenhet, i stoltheten öfver sin
förmenta seger, medan de sjelfve, aldrig slumrande,
sakta verka för sitt mål.

Det är förut antydt, att gudarnes sätt att handla i
samma mon bör förefalla upplyftande och dem värdigt,
som det icke uppenbarar sig i ett groft ingripande
i sakernas naturliga gång, utan i en vis och tyst
ledning af dem. Genom det skenbart obetydliga, genom
det under vattnet dolda lilla rodret styres kolossers
lopp; så foga de himmelska blott ett obemärkt roder
vid händelserna, och de gå i deras plan.

Dikten öfvergår nu till Oihonna. Att hon kom att hamna
i Morven, deri torde vi längre fram kunna finna en
afsigt; hvad som närmast möter vår uppmärksamhet är,
att hon skildras såsom skön.

Skulle man i hennes fägring blott vilja se uttrycket
af den svaghet för vackra figurer, som vi, diktens
män, gerna röja, så inrymde man den en för inskränkt
betydenhet. Här är den nemligen nödvändig, ja,
man kunde säga gifven henne af gudarne, icke af
skalden. Hon måste vara skön, för att hennes rykte
skulle spridas och hinna Hjalmar. Han, den unge
vikingen, kunde blott sålunda dragas till henne, om
det icke skulle ske genom en blind nyck utan rimlighet
och sanning. Alltså, hon blef skön, vi äro berättigade
att föreställa oss det, i högre makters vård och
efter deras vilja, emedan hon blott såsom sådan kunde
af Hjalmar blifva bemärkt och sökas. Men just denna
hennes skönhet, som å ena sidan var nödvändig för
gudarnes plan, var å den andra ett stort och hotande
hinder för den samma, ty under samma vilkor, som den
borde fängslat Hjalmar, skulle den äfven utöfva verkan
på hennes omgifning i det land, der hon befann sig,
och sålunda helt naturligt och omedelbart framkalla
förhållanden sådana som de, hvilka i den andra
sången af poemet träda i den uppenbaraste konflikt
med de högre makternas råd. Fasthåller man i sin
föreställning denna konflikt, så torde man finna,
att äfven den andra sången i Fjalar icke är en
blott lösryckt episod, utan ganska nära förbunden
med diktens helhet. Skall Oihonna här bortges åt
någon af Morannals söner, och skall hon sjelfmant
möta med kärlek någon af dem? På dessa frågor hvilar
intresset, må vara till och med det dramatiska, i
denna sång. Blir hon maka åt någon af kungasönerne,
så är rimligheten af hennes förening med Hjalmar
afskuren, så har Fjalar segern. Det är sant, för läsaren 
uppträder Oihonna här icke ännu tydligt presenterad; men en
lätt aning torde dock snart leda honom på tanken,
att det är Fjalar-dottrens öde, som med hennes
afgöres. Är man nu intagen af intresse för gudarnes
sak och tänker sig, att den är förlorad, om Oihonna
blir förmäld, måste man, då man alls icke ser gudarne
göra något ingrepp i händelsernas enkla gång, öfver
allt i sången se hotande anfall och sväfva i ovisshet
om utgången. Först skall man icke med likgiltighet
afbida den gamle kungens beslut, då hans söner uppmana
honom att bortge Oihonna åt någon af dem. Det gäller
på ena sidan hans rikes välfärd, hans söners framtida
lugn och friden inom hans familj, å den andra en
okänd, främmande, ur hafvet räddad flickas rätt att få
följa sitt tycke och sjelf bestämma sitt val. Skall
han icke besluta sig för hennes uppoffrande, då det
är fråga om att derigenom befordra sina vigtigaste
intressen? Man måste väl anse gudarnes seger här vara
åtminstone tvifvelaktig, och dock hafva de obemärkt
på förhand aflägsnat all fara. I hvarje annat land
på den tid, inom hvilken dikten faller, hade Oihonna
blifvit bortgifven; men här är det Morvens kung, som
drömmer, bunden af stora, dyrkade fäders seder, af
minnen från Finjals och Ossians dar. Gudarne behöfva
ej gripa våldsamt in i händelserna, de hafva styrt så,
att Oihonna kommit till Morven, de behöfva icke synas
nu i sjelfva striden, det hade varit mera groft och
mindre mäktigt. De veta, att Morannal icke kan korsa
deras afsigt.

Förhållandet är det samma i de följande scenerna i
sången. Öfverallt ser man gudarnes seger ställd i
våda och åter betryggad utan deras omedelbara 
inskridande genom något redan på förhand afgjordt, något,
som de likasom längesedan förberedt utan betraktarens
vetskap. Oihonnas sinne är redan förut så stämdt,
att gudarne kunna lemna sin sak i hennes händer. Hon,
den nordiska tärnan, med vikingars blod i sina ådror,
älskar modet, kraften, friskheten; men Finjals
ättlingar äro milda, nästan förvekligade. Hon har
lärt sig jaga på Morvens kullar, hon har i kungasalen
lyssnat till sångerna från fordom, och då den stolte
jägaren kommer, säger hon: "min båge har klang som
din," och den smäktande kärlekssångaren visar hon till
blommorna i dalen, att sjunga för dem. Äfventyret
går dock längre. Det fins en yngling, stämd för
strid och bragder, tidigt pröfvad i drabbningen,
egande allt, hvad man tycker Oihonna fordra af den,
hon skall kunna älska. Äfven han begär hennes kärlek,
och afvisas. Hon ser i honom en broder, hon kan ej
blifva hans. Här tyckas gudarne sist liksom leka
med faran, då den för betraktarens öga framstår som
störst. Ty det är dock nära nog en lek att låta just
den känsla hos Oihonna, som nekar henne att blifva
den blott som broder ansedde främlingens maka, föra
henne i den verklige broderns armar.

Men om man vill vidhålla det inkast, att Oihonna
ingenstädes i sången bestämdt utpekas såsom Fjalars
dotter, och att läsaren således i den icke kan se
och följa annat än en ung, obetydlig flickas öde,
torde dock det intresse, man i sådant fall förlorar,
snart nog ersättas, då man ändtligen upptäcker det
sanna förhållandet, och tanken faller tillbaka på
det förflutna. Man skall nemligen då se händelserna,
som under deras fortgång föreföllo mindre vigtiga,
på en gång 
uppenbara sig såsom betydelsefulla, och blott lifligare
öfverraskas af upptäckten, att gudarne afböjt faror,
dem man icke anat. Diktens scener ega i detta afseende
vackra motsvarigheter i det verkliga lifvet. Men
för att sentera kompositionen på detta sätt (jag
återkommer ännu till en förut berörd omständighet),
måste man fullkomligt aflägsna all föreställning om
någon konflikt mellan familj och stat, såsom utgörande
ett grunddrag i poemet, och helt enkelt hålla sig
vid den brytning, som fortgår mellan Fjalars vilja
och gudarnes.

Tredje sången börjas med att vidare utföra målningen
af Oihonna. Om man, efter den karakter hon röjer i
den andra, ville tycka, att gudarne behöft dana henne
alltför ovanlig, nästan oqvinlig, för att betrygga sin
seger, finner man henne här sammanställd med den veka,
qvinliga Gylnandyne. Visserligen; hade hon varit till
lynnet fullkomligt sådan som den sörjande, öfvergifna
älskarinnan, skulle hon väl icke försmått den kärlek,
som egnades henne; men, å en annan sida, huru litet
äro ej de båda flickorna hvarandra olika! Båda röja de
i så många fall samma tycken, båda söka de ett föremål
för sin kärlek, sakna, dyrka och svärma. Oihonna,
Fjalars dotter, är blott litet mera högsint, litet
mindre vek, och på denna obetydliga skiftning i hennes
sinne ser man sålunda, att gudarne räknat.

Det är svårt att ända in i små detaljer så ådagalägga
diktens mening, att den öfver allt skall kunna
gripas med blotta tanken. Mycket måste öfverlåtas
åt sensationen ensam. Detta anmärkes med särskildt
afseende å scenen mellan de båda flickorna, så vida
min utläggning af dess betydelse i dikten lätt kan
förefalla 
ofullständig, till och med sökt. I öfrigt erkänner jag
villigt, att gruppen af de två jägarinnorna i natten
mellan dagg och stjernor varit för mig så frestande
att måla, att jag icke gerna kunnat afhållas af annat,
än att teckningen varit i uppenbar strid med taflan
i dess helhet.

Uppträdet mellan Fjalar och hans son på hafvet har
Saima ansett i hög grad kapriccieradt. Vi må då se
bort från den schattering, Oihonnas personlighet får
genom hennes berättelse om detta äfventyr, äfvensom
från den förberedelse till hennes förening med
Hjalmar, här göres, hvilka båda fördelar må betraktas
endast såsom bisaker, och uteslutande hålla oss
till blotta händelsen, som hon beskrifver. Följande
anmärkningar erbjuda sig då sjelfmant.

Hittills har gudarnes sätt att leda Oihonnas öden
utgjort ett föremål för skildringen. Det är dock
icke på henne ensam deras seger beror, äfven Hjalmar
har sin betydelse för dem. Underkastar han sig
sin faders lag och förblir hemma i frid och hvila,
så är det ingen rimlighet, att han skall möta och
vinna Oihonna. Hos honom väckes således i enlighet
med gudarnes ändamål samma kämpahog, som fört hans
fader i dennes ungdom ut på vikingafärder, och han
följer den och far. Men alldeles så, som Oihonnas
fägring på en gång var nödvändig för de himmelska
makternas plan och medförde den våda för den samma,
att hon i följd af denna sin skönhet lätt kunde komma
att af någon annan på förhand bortryckas från Hjalmar,
har dennes nödvändiga brott mot fadrens lag och vilja
här den fara med sig, att Fjalar efter sitt stolta,
stränga och oböjliga lynne kunde taga en blodig hämnd
på sin son och 
sålunda, ehuru omedvetet, göra gudarnes seger om
intet. Vill man nu åter se händelserna gå sin
naturliga gång och personerna handla fritt och utan
omedelbart tvång, skall man icke kunna vara så viss
om utgången af detta äfventyr, att icke äfven dess
lösning skall motses med intresse. Och ändtligen,
då man ger akt på, huru den gamle kungen, hvars arm
varit för svag att klyfva sonens hjelm, slutligt
besegras af hans blottade anlete, kan man äfven
här finna skymten af de makter, som redan tidigare
i dikten med små, nästan omärkliga medel, doldt,
men säkert, verkat till sin seger.

Det kan anmärkas, att den svaghet Fjalar röjer så
väl här som i första sången, då det är fråga om att
uppoffra ett af barnen, vore mindre förenlig med
hans lynne i öfrigt. Onaturlig vill jag ej tro, att
den skall anses. Men för dikten har den en vigtig
betydelse, emedan Fjalar genom den framstår såsom
menniska, värd att af gudar vårdas med samma kärlek,
som den han känner för sina barn. Utan denna menskliga
känsla hade han rimligare förskjutits af gudarne
såsom stel och förstockad, än blifvit, såsom fallet
är här, ett föremål för deras tillrättavisning och
ledning. Ty att i den hårda aga, som drabbar honom,
ligger lika mycken nåd som stränghet, är en sak,
som längre fram skall ådagaläggas.

Fjerde sången för Hjalmar till Oihonna. Här har Saima
fäst en ogillande uppmärksamhet vid den omständighet,
att Hjalmars frieri saknar all romantisk färg, att
han på kämpavis med svärdet skaffar sig en brud. Att
detta är enligt med tidens kostym, kan icke nekas
och erkännes också af Saima. Men att flere andra
lika vigtiga, kanske vigtigare, motiver ligga till
grund för 
en sådan behandling af saken, tyckes icke hafva
blifvit varsnadt. Hade Hjalmar uppträdt som en
romantiserad kärlekshjelte, hvad hade väl varit
rimligare och mera enligt det lynne, som dikten
gifvit Oihonna, än att han blifvit försmådd och
afvisad af henne, likasom de flere andra dylika,
hvilka hon förut förskjutit? Deremot fulländas just
genom det friska, manliga draget hos Hjalmar, att med
vapen genomdrifva sin vilja, den karakter hos honom,
som redan tidigare gjort honom intressant och dyrbar
för Oihonna. Vidare måste erkännas, att en bjertare
romantisk kolorit, ett mera intresseradt dröjande
vid teckningen af ett kärleksförhållande mellan tvenne
syskon, haft med sig så mycket anstötligt för natur
och känsla, att det varit i högsta grad oartistiskt
att icke undvika allt sådant. Och sist, då på de båda
syskonens förmälning all vigt i kompositionen hvilar,
men deremot alls ingen på höjden och beskaffenheten
af deras kärlek, hade en utförligare behandling af
den haft ingen betydelse för det hela och således
blott åstadkommit, jag vågar mena det, den enda rätt
kapriccierade episod i hela poemet.

Äfven här kan man således antaga, att i Hjalmars
uppträdande med väpnad arm en högre skickelse
uppenbaras, så vida han blott på detta sätt kunde
fängsla ett lynne sådant som Oihonnas. Ingenting
hade varit lättare för skalden än att föra Hjalmar
till Morven och låta honom der, romantiskt utstyrd,
med kärlek vinna Oihonna, men sådant har man undvikit
för att icke fela mot diktens antecedentier, och för
att icke nödgas begå det felet att i en skildring
af gudars styrelse låta dem, allt efter ögonblickets
kraf, rubba sina förut gifna, bestämda lagar.
Men var det i följd af Oihonnas lynne nödvändigt,
att Hjalmar skulle fria som viking och icke som
riddare, så föranleddes åter häraf nya äfventyr
för honom och för gudarnes sak. Stormen på hafvet,
Morvens anryckande härar, striden, särdeles anfallet
mot Hjalmar af Morannals alla söner äro skildringar,
som, betraktade ur denna synpunkt, icke borde vara
främmande för dikten. Och då Morannal vid enviget
mellan de unge kämparne befaller sina söner möta
främlingen blott en och en, är det icke kungens
ädelmod ensamt, som kan väcka intresse, utan fastmer
den omständighet, att Oihonna blifvit förd till
ett land, der en sådan adel i seder och lynnen var
ärfd och hemfödd. Jag erinrar isynnerhet här om hvad
redan förut blifvit antydt, att Oihonnas uppträdande
i Morven icke bör betraktas som en tillfällighet,
utan som en afsigtlig styrelse från de makters sida,
hvilkas storhet och seger var förbunden med Hjalmars.

I öfrigt torde här såsom en bisak få anmärkas,
att skildringen af den gamle Morannals person och
hans död icke betydelselöst inleder femte sången
af Fjalar. En jemförelse mellan de båda kungarne
skall åtminstone visa den sistnämndes skuld större
och i följd deraf det hårda slag, som drabbar honom,
desto mer berättigadt. Man må blott ge akt på, huru
Morannal, ehuru han icke ärft någon tro på höga,
eviga gudar, likväl troget och ödmjukt håller sig
fast vid dyrkan af sina fäders bleknade hamnar, medan
Fjalar trotsande sätter sig upp mot makter, hvilkas
öfverjordiska tillvaro och gudomliga storhet den
religion, i hvilken han uppvuxit, lärt honom känna.
I femte sången, just när allt är förberedt för att
krossa Fjalar, når hans sjelfförtröstan sin höjd. Han
solar sig i sitt lands herrlighet, den han förmenar
sig ensam hafva skapat, och då han af Sjolf erinras
om gudarne, drifver stoltheten öfver den förmenta
segern honom att nästan förneka dem. Han kallar dem
nu makter, dem ingen sett, drömmars väsen, hvilkas
välde han vill nödga honom att erkänna, ehuru han
så fullkomligt bevist deras vanmakt. Ännu då Dargar
så plötsligt och öfverraskande inställer sig på hans
uppmaning, bjuder han till att i hans uppträdande se
blott en slump. Så söker han fortfarande stå fast i
sin stolthet, till dess det afgörande slaget drabbar
honom i hans sons bekännelse, och han nödgas ödmjuka
sig och erkänna sig besegrad.

Jemför man nu de båda kungarne, skall man finna, hvad
dikten menat med deras sammanställande. Morannal
är öfvervunnen, hans här är slagen, hans söner
hafva stupat, han står ensam qvar i sin blindhet,
ett segrarens byte, och likväl eger han sin tröst
och sitt hopp. Han står och faller icke med sig
sjelf, hans längtan höjes till fäderna på molnen,
hans bästa lif är att utan vanfrejd vara med dem, och
han väntar att snart nå deras rymder. Han är sålunda
genom tillbakasättandet af sig sjelf förtröstansfull
och segrande äfven i olyckan, han är redan genom
sin dyrkan af skuggor lyftad öfver förgängligheten
af sin egen person. Fjalar åter triumferar öfver
sitt fulländade verk, han tillbedes af ett land,
hvars lycka och flor han skapat, det fins ingen,
som vågar mäta sig med honom, hvad han på jorden
kunnat åtrå, har han vunnit, han tyckes äga allt,
och dock äger han intet bortom det mål, dit åren
föra honom, bortom förvissning och död. Den enda
tröst, hans stolthet pekar på, är att kasta lifvets
bleknande fröjd och storhet bort och dö. Först när
gudarnes straff drabbar honom, och han förödmjukad
nödgas erkänna dem, kommer han i Morannals ställning
och är, såsom krossad och böjd, i större mening
glad och segrande, än "han var under sin förmenta
storhet. Äfven för honom klarnar nu ett lif bortom
döden, och han utbrister till gudarne:

<tab>"Jag har lärt er känna, ej jag blyges
<tab>Att mig böja för er en gång.
<tab>Mätt jag är på lifvet, och jordisk storhet
<tab>Är mig ringa vorden.  Jag går till er."

Det är icke mer döden han ser såsom ett mål, 
det är ett lif hos gudarne.

Detta slut visar nu beskaffenheten af det straff, som
drabbade gudabekämparen: det var lika mycket en nåd
som ett straff. Fjalar var för ädel, för menskligt
hög och stor för att lemnas qvar i sin förvillelse
och sjelfviskhet, han måste väckas genom ett slag,
visserligen strängt, ty ett mildare hade han väl ej
aktat, hvarigenom han lärde sig lefva för en annan
storhet än den, som ålderdomen och döden en gång
skulle tvinga honom att lemna. Vill man derför --
särdeles med afseende å det omedvetna brott, i hvilket
Hjalmar och Oihonna inleddes -- kalla Fjalar-dikten
ett Schicksals-drama eller något dylikt, så möter
man den svårighet, att det totala af kompositionen
ingalunda uttalar ett blindt, allt krossande öde, utan
tvärtom en mild och vis styrelse af högre makter till
en menniskas uppfostran och förädling. Mycket 
säkrare vore det derför att kalla Fjalar en sång till
gudarne, ett litet epos, hvari deras storhet och nåd
utgör ämnet.

Hvad Hjalmars och Oihonnas öde beträffar, hafva
de båda sin försoning just deri, att de handla
omedvetet, att de begagnas blott såsom medel för
ett högre ändamål. De äro således att betrakta såsom
helt underordnade personer i dikten, utan svar och
utan skuld, ja, berättigade till lön inför de makters
domstol, som funnit nödigt uppoffra deras jordiska väl
för deras faders öfverjordiska, och sålunda utkorat
dem till försoningsoffer för honom.

Vill man nu följa ofvan antydda gång af dikten,
skall man troligen icke beskylla den för alltför
mycket afvikande utsprång och episoder utan samband
med det hela. Man ser här en man uppträda i trots
mot gudarne och dessa tyst och vaksamt leda en följd
af personer och händelser så, att deras kärleksfulla
afsigt att krossa och tillrättaföra honom segrande
tillintetgör alla motverkande omständigheter och
omsider fullkomligt vinnes.

Sådan är i min föreställning hela dikten; läsaren
finner här de yttersta konturerna, inom hvilka den
rör sig. Att den icke blifvit sammansatt efter ett
på förhand uppgjordt, så beskaffadt schema, behöfver
väl icke nämnas. Man diktar efter en intuition mer
än efter beräkningar, men är intuitionen äkta, skall
dock dikten icke sakna plan och enhet.

Då jag nu sökt framställa kompositionen i kung Fjalar
och yrkat, att dess delar icke äro utan samband med
det hela, skulle man mycket missförstå mig, om man
trodde mig anse diktens värde härigenom 
ådagalagdt. Det följdrikaste poem kan sakna lif och
skönhet, och det är derför blott i ett afseende
jag försvarar mitt, det enda, i hvilket jag kunnat
och bort göra det, nemligen i afseende å dess inre
sammanhang.

Men så litet dikten genom allt detta kan göra anspråk
på att kallas lyckad, så säkert är, att frånvaron
af ett sådant sammanhang varit ett ohjelpligt
och vårdslöst fel. Saimas åsigt, att man i episka
skaldestycken icke behöfver fordra en enhet, en
grundtanke, som omsluter och uttalar sig i alla
episoder, är oriktig och förefaller så mycket mera
främmande, som Hegel sjelf, en auktoritet, hvilken
Saima nyss förut hyllat i en sak, der han tagit
miste, här är af en helt annan mening och, hvad
mer är, har fullkomligt rätt. I en ganska utförlig
afhandling visar han skönt och klart nödvändigheten
af enhet äfven i epos och bestyrker sin sats med
exemplen af särskilda tiders yppersta, episka
skaldeverk. Redan hos Aristoteles finner man samma
sak tydligt uttalad. Sagan, säger denne, är <sp>en</sp>, icke
<sp>om en</sp>, ty oändligt mycket händer en och samma, bland
hvilket dock få omständigheter höra tillhopa. Och ur
denna synpunkt klandrar han de grekiska skaldernas
sätt att föra tillsammans en följd af händelser utan
annat samband än det, att de träffat samma person,
tilldragit sig i samma krig o. s. v., då deremot hos
Homerus allt hänför sig till samma utgångspunkt och
af den får sin förklaring. Visserligen har äfven
den mening, att ett epos låter sjunga sig framåt
i oändlighet, haft sina försvarare, men dessa äro
redan hängångna, och åsigten hade bort få åtfölja
dem. Eljest är ingenting lättare, än att sjunga så,
att man får gå 
från en sak till en annan, utan att bekymra sig
om deras inbördes samband och deras förhållande
till en hufvudsyftning, men emedan detta är så
föga konstnärligt, är det angeläget att snarare
motarbeta än auktorisera det.

Mycket kunde vidare vara att andraga mot särskilda 
yttranden och antaganden i Saimas kritik, men för 
att ej öfver höfvan utvidga omfånget af denna uppsats, 
må det mesta förbigås. Ganska många anmärkningar mot
poemet Fjalar äro dessutom af den beskaffenhet, att
de af sig sjelfva falla undan, om min framställning
af dikten befinnes träffande. Innan jag dock slutar,
måste jag beklaga, att Saima gjort sig så mycken möda
med att söka intvinga min dikt än på antikens, än på
romantikens, än på epikens, än på dramats områden,
hvarigenom hon kommit att uppställa fordringar,
som hvarken kunnat eller bort tillfredsställas af en
af gifna nationella tidsförhållanden bestämd episk
skildring, och för en sådan torde dock poemet Fjalar
böra få gå och gälla. Hvarje folk, hvarje tid har sitt
sjelfständiga skaplynne, som vid efterbildningen måste
bibehållas, om teckningen icke skall blifva förfelad
i det allra väsendtligaste. Likaså har äfven det
episka skaldeslaget sin egendomlighet, för hvilken
mycket måste uppoffras både af lyrikens eld och
dramats rörliga styrka. Det är i allmänhet svårare,
än man vill tro, att taga hvarje sak för hvad den är,
och i afseende å Fjalar tyckes Saima hafva varit mer
än vanligt besvärad af denna svårighet. Men då fråga
en gång var om klassifikationer, hade man bort kunna
vänta en säkrare uppfattning af använda konsttermers
betydelse, än den Saima ådagalagt. Att Fjalar-dikten
afgjordt bör föras till det "romantiska 
skaldeslaget," hör man henne yrka -- ehuru det
tillika försäkras, att deri saknas såsom hufvuddrag
de väsendtliga elementerna i den romantiska dikten --
men hvad hon egentligen menar med ett romantiskt
skaldeslag, är svårare att inse. Väl hör man ofta
benämningen romantiskt epos, romantisk lyrik,
romantiskt drama, med ett ord, en romantisk poesi,
under hvilken de särskilda skaldeslagen ordnas,
men alldeles besynnerligt och ovanligt är det namn,
Saima brukat. Och om man nu än skulle hjelpa sig med
dess antydning, att ett romantiskt skaldeslag är det,
hvari kärleken, äran, andakten utgöra elementer, är
man åter utan ledning, då det längre fram antages,
att författarens romantiska skaldestycken blott
skola bilda en öfvergång till dramat. Hvad vill
då allt detta säga? Då det är en afgjord sak, att
dramat lika så väl kan vara romantiskt som något
annat skaldeslag, huru skall man då fatta en sådan
öfvergång från romantik till drama? Eller vore det
väl möjligt, att Saima förvexlat begreppen: romantik
och lyrik? Men i sådant fall åter, huru skulle hon
vilja föra Fjalar till det romantiska, det vore det
lyriska skaldeslaget, då hon öfver allt i detta poem
ser blott episka eller dramatiska syften? Hela denna
sak förefaller som en gåta, på hvilken man knappast
vågar hoppas att få en upplösning.

Hvad den svåra och vigtiga beskyllningen vidkommer,
som man gjort mot Fjalar, att denna dikt vore för sval
för att kunna väcka en djupare känsla hos läsaren,
är jag alldeles obehörig att yttra mig öfver den. Min
egentliga afsigt med denna uppsats har blott varit
att visa, huru jag tänkt mig gången af poemet, och att 
undanrödja de svårigheter för dess uppfattning, som
förete sig, om man följer Saimas ledning. I öfrigt
torde mitt uppriktiga erkännande, att, äfven med
förutsättning af fullkomlig riktighet och sanning
i det, som här ofvan blifvit yttradt, min dikt dock
kan sakna allt högre värde, freda mig från misstankar
att af fåfänga och granntyckthet hafva uppträdt för
att fäkta för en sak, som på sätt och vis är min egen.
<b>Till författaren af "Svar till den gamle
trädgårdsmästaren."</b><footnote>Tryckt första 
gången i Borgå Tidning 1838, omtryckt
samma år i Helsingfors' Morgonblad, der äfven "Svar
till den gamle trädgårdsmästaren" i början af samma
årgång återfinnes.</footnote>

(1838.)

Med förvåning och, jag måste säga det uppriktigt,
med ledsnad läste jag för någon tid sedan ert "Svar
till den gamle trädgårdsmästaren," isynnerhet ert
postskriptum, hvari ni af obekant anledning påstår
er vara den, till hvilken min gamle vän skrifvit de
underrättelser om sin dotters sorgliga öde, dem jag,
låtit införa i Helsingfors' Morgonblad och kallat "Den
gamle trädgårdsmästarens bref." Då många af mina och
den numera aflidnes gemensamma vänner, boende i skilda
orter af landet, känt min föresats att offentliggöra
dessa bref, och samma aktningsvärda personer nu
öfverraskas af ett svar, utgifvet för dens, som
fått brefven, och fullt af hårda beskyllningar mot
den fromme och fridsamme mannen, hvad skola de väl,
åtminstone i första ögonblicket, tänka om mig? Att jag
genom ett trollslag blifvit helt och hållet förändrad,
eller att jag gjort mig skyldig till det svåra fel,
att under sken af deltagande hafva låtit den gamle
nedlägga i min
hand sin bekännelse och sina sorger, för att sedan
bryta lös och anfäkta hans vördnadsvärda och skuldlösa
minne. Må ni derför sjelf dömma, om min ledsnad varit
billig, och om jag icke haft skäl att så fort som
möjligt protestera mot er besynnerliga uppgift, att
ni, som skrifvit svaret, äfven vore den, till hvilken
brefven varit skrifna. Huru det kunnat falla er in att
yrka sådant, förekommer mig verkligen oförklarligt,
så mycket mer som stor anledning är att förmoda,
det ni alldeles icke känt den person, från hvilken
ni säger er hafva fått brefven. Åtminstone har man i
annat fall svårt att begripa er fullkomliga okunnighet
om hans redan för en god tid tillbaka inträffade
frånfälle. Det är dock vanligt bekanta emellan,
att den ena får veta af den andras död, så att,
då man ser någon skrifva bref till en, som redan en
längre tid legat i grafven, man med allt fog sluter,
att förtroligheten varit ringa eller ingen. Också
bestyrker ert svar i flere punkter sannolikheten af
en sådan förmodan. Ni tyckes nemligen antaga, att
min aflidne vän all sin tid varit trädgårdsmästare,
och vet ej, att han ända till sitt femtionde år, då
hans ålder och andra tillfälliga omständigheter
tilläto honom att välja ett oberoende lefnadssätt,
varit en nitisk och verksam embetsmän i staten. Att
jag kallade honom trädgårdsmästare, kom blott deraf,
att han i förtroligare brefvexling plägade underteckna
sig så. Väl älskade han ensligheten ända från sin
ungdom, då en olycklig kärlek var på väg att krossa
hans hjerta, och sant är äfven, att han någon gång
fick anledning att beklaga den förlust, han genom sitt
indragna lif gjort på verldserfarenhet i yttre mening,
men detta störde icke hans lugna 
verksamhet i ett kall, som var af vida vigtigare
inflytande i samhället än vården af en trädgård. Han
var en vän af blommor, och han var det redan som
ung; orätt tror ni dock, att han lefvat ett äkta
medvetslöst lif, likasom begrafven i ett blindt tycke
för dem. Han älskade dem såsom oskyldiga bilder af
den frid, till hvilken han sjelf genom strider kommit,
eller han älskade dem för deras anspråkslösa skönhet,
eller kanhända mest af det menskliga behofvet att
äga någonting på jorden att gifva trefnad och lycka
åt. Sådan var han, sådan skall han åtminstone till
grunddragen återfinnas i sina bref, dem ni, min herre,
verkligen icke haft om händer förr, än ni läste dem i
Morgonbladet. Och denna försäkran torde ni äfven utan
vidare bevis låta gälla såsom sann, om ni besinnar,
huru orimligt det måste förefalla hvar och en, att
min vän skulle i åratal underhållit brefvexlingar
med en man, som med sådan intolerans betraktar hans
åsigter af lifvets vigtigaste förhållanden. Låt oss
derför komma öfverens derom, att ert postskriptum är
allenast en dikt, och att orsaken, hvarför den icke
lyckats fullkomligare, endast är att söka i den köld,
att icke säga den afsky, hvarmed ni tror er böra
förkasta diktens hela konst, öfver hvilken ni i ert
svar, ty värr, uttalat en alltför hård fördömmelse.

Skulle ni anse mig i mina anmärkningar mot ert
postskriptum hafva gått till väga med för stor
vidlyftighet och ifver, må jag sluta dem med den
bekännelse, att jag i denna mindre vigtiga del af min
skrifvelse till eder både velat nedlägga och verkligen
nedlagt all den lilla vrede, ert svar väckt hos mig,
för att icke störas af någon ovänlig stämning vid
affattandet af den berättelse och de anmärkningar,
jag nu går att framlägga för eder.

Redan länge hade jag fägnat mig åt hoppet att
få träffa min gamle vän. En resa, som jag för
angelägenheter ärnade företaga till de trakter, der
han bodde, gaf mig utsigt att vid förbifarten kunna
besöka hans hem och efter flere års frånvaro åter
tillbringa någon dag i hans trefliga sällskap. Budet
om hans död nådde mig, innan jag hunnit begifva
mig på min färd, men min föresats att ännu en gång
se mig omkring i den stilla verld, der den åldrige
tillbragt aftonen af sin lefnad, och der jag sjelf
fått fägna mig öfver så många angenäma stunder,
rubbades dock icke. Vintern hade redan länge herrskat
med mörker och kulna dagar; det var afton, då jag
nådde min boning. Tystnad rådde i nejden; jag hörde
blott suset af vinden, som då och då flög med snö
genom de kala träden. Jag stannade ovilkorligt en
stund på gården och vill icke försöka att skildra
de känslor, som i denna ödslighet genomströmmade
mitt hjerta. Ingen vänlig strimma af ljus inbjöd mig
nu till min väns rum, Rosas kammare var äfven mörk
som grafven, och blott i den gamle tjenarens låga
fönster såg jag eld. Jag inträdde till honom. Han
satt ensam vid sitt bord framför en uppslagen bok,
som jag såg vara en bibel. Den gode mannen syntes
öfverraskad af ett besök, som säkert var alldeles
ovanligt under nuvarande omständigheter; men då han
igenkände mig, bröt en tår fram från hans öga, och jag
märkte tydligt, att hans röst darrade, då han bad mig
vara välkommen. Jäg beklagade de förluster, han gjort;
han svarade icke ett ord, utan skakade blott sorgligt
sitt gråa hufvud och kramade hårdare min hand. 
Samtalet under qvällen ledde från den ena
omständigheten vid Rosas och hennes fars död till
den andra, och det var mig på en gång sorgligt och
kärt att få höra de närmare uppgifterna om båda. Jag
hade icke tilltrott den gamle tjenaren den klarhet
och verkliga insigt, han under vårt samtal i all
sin enkelhet röjde. Väl var det mig bekant, att det
förhållande, som ägt rum emellan honom och hans
husbonde, isynnerhet de senaste åren, varit mera
det förtroliga mellan tvenne vänner än det aflägsna
mellan den befallande och lydande; men att han skulle
äga bekantskap med frågor, som vanligen ligga helt
och hållet utom den tjenande klassens område, var en
sak, som jag aldrig kunnat vänta. Jag tillkännagaf
min förundran häröfver och tillade den anmärkning,
att jag icke kunnat föreställa mig honom, som jag
i min aflidne väns bref sett skildrad såsom intagen
af en blind tro på förebud och dylikt, så långt fram
om den bildningsgrad, på hvilken vidskepelsen eljest
plägar vara hemmastadd. Till svar yttrade han blott,
att han på sin ålderdom fått af sin herre inhemta
många goda lärdomar, emedan denne icke försmått att
i sin ensamhet tala med honom i allahanda ämnen,
och i afseende å sin vidskepelse sade han sig redan
från barndomen hafva sett och hört omtalas underliga
tilldragelser i verlden, äfvensom han märkt, att
mången spådom besannats. Jag åtnöjde mig med denna
förklaring, och då jag nu erinrade mig, att jag
under resan bekommit de båda numren af Helsingfors'
Morgonblad, hvari ni, min herre, nedlagt er skarpa
protest mot min väns åsigter, och tillfälligtvis
äfven hade till hands de bref, som föranledt ert
svar, beslöt jag att meddela den gamle mannen dessa
båda akter, 
för att se hans sätt att upptaga och betrakta dem. Det
vigtigaste af hvad som i anledning häraf föreföll
emellan oss, har jag behållit i minnet och ber att
få framlägga det i trogen teckning för er. Om ni på
ett eller annat ställe finner, att ett hårdare ord
undfallit den gamle, så må ni tillskrifva det hans
af sorgen och olyckan skakade lynne. För min del
underlät jag icke att, så mycket i min förmåga stod,
söka mildra hans ifver, så ofta jag befarade, att
den kunde förleda honom till något bittrare utbrott,
hvilket ni lätt torde kunna inhemta, om ni behagar
följa gången af vårt samtal.

Jag gjorde början med att uppläsa för den gamle min
väns bref. Han åhörde mig med tystnad, och jag visste
icke, huruvida han förstod att med djupare deltagande
följa de skildringar, som i dem förekomma. Men då jag
slutat läsningen och från papperet kastade min blick
på den åldrige, såg jag honom sitta i sitt hörn,
orörlig som en bildstod, med ögonen riktade mot
höjden, medan stora tårar, som i hvarandras spår föllo
ned öfver hans kinder, gjorde ett sällsamt afbrott mot
hans stela, oförändrade anletsdrag. En stund förflöt,
och jag började läsningen af ert svar. Då jag hunnit
ett stycke fram, hörde jag den gamle då och då yttra
ett sakta ljud af missnöje, och då jag slutat, såg jag
honom stiga upp och med häftighet gå några hvarf fram
och åter i den trånga kammaren, tills han slutligen
satte sig ned och liksom tröstad sade: "Låt det vara
skrifvet. Hvar och en söker sitt bästa på sin väg;
men väl gör den, som ej fördömmer." Då jag sålunda
såg honom åter lugnad, beslöt jag att, liksom från
er ståndpunkt, göra honom några frågor i anledning
af min väns bref. Jag började med att antyda 
ett lätt tvifvel om, huruvida den aflidne ställt
menniskans omsorg om sitt eviga väl så högt, gom denna
vigtiga angelägenhet borde ställas, och sporde honom,
om han ansåg något annat än Guds uppenbarade ord vara
värdt att älskas och betraktas?

Afgörandet af den första punkten hemställde den
gamle till den evige domaren; i afseende å den andra
utlät han sig vidlyftigare. -- "Hvarför," sade han,
"skulle den verld, som omger menniskan, så herrlig,
hvarthelst hon skådar, vara skapad, om icke äfven den
vore värd att älskas och uppbygglig att betrakta? Och
hvad är väl bibeln annat, än en förklaring öfver
denna verld, i hvilken och öfver hvilken Gud är
uppenbar och herrskar? Vi kalla ju bibeln ordet;
och hvilken annan mening kan derunder ligga än den,
att den innehåller liksom ord till och benämningar
på alla de förhållanden, som förefinnas mellan Gud
och hans skapade verk? Skulle nu ordet icke hafva
sin motsvarighet i verlden, så vore det ett tomt
ord och skulle likna ett namn, som icke betecknade
någonting i naturen. Om nu så är, hvarför skulle det
vara menniskan förmenadt att med kärlek och tröst
skåda in i verlden och der finna i verk, hvad Gud i
sitt ord förkunnar?"

Dessa den gamle mannens åsigter väckte hos mig ett
särdeles intresse, och jag önskade att qvarhålla honom
än vidare vid samma ämne. "Menar ni då," sade jag,
"att blotta betraktandet af verlden och lifvet är
tillräckligt för menniskan till sanningens inseende,
och är således ordet öfverflödigt?"

"Ingalunda," svarade den gamle och lade sin hand på
den uppslagna bibeln. "Att se in i verlden, utan att
urskilja de föremål som i den finnas, utan att äga
ord och namn för dem, det är som att se in i en sol
eller en natt, der allt sammansmälter i hvartannat;
derför säger det uppenbarade ordet: sådant finnes
i Gud och skapelsen, se och förnimm det till din
uppbyggelse och frid. Men om jag, som nu allenast
upprepar ur minnet, hvad jag ofta hört min aflidne
herre säga, och som sjelf är ovan att tala i så höga
ämnen, får bruka ett enfaldigare sätt och likna stora
ting vid små; så ville jag gifva er i handen denna
bok, som innehåller en förteckning på de blommor
och örter, som vi alla somrar plägat odla. Om ni nu
föreställer er, att ni aldrig sett sådana, och icke
heller finge se upp från denna bok för att betrakta
dem i sin växt och blomning, så kunde ni läsa, så
länge ni lefver, deras namn och skulle dock ingen
uppbyggelse och kunskap vinna. Likaså vore det eder
onyttigt, att sommaren igenom hålla edert öga på denna
trädgård, om ni icke urskilde den ena blomman från
den andra, eller, hvad som är det samma, hade namn
på dem och deras egenskaper. Ordet behöfver derför
saken och saken ordet, och båda måste i hvarandra
sökas och finnas. Derför må man icke läsa endast,
utan äfven lefva och skåda in i Guds verld, och der
se hans ord i lif och verk, i tro och tanke, såsom
vi hvarje sommar kunna se orden i denna bok likasom
blomstra och lefva i vår trädgård."

Ännu ville jag göra ett inkast. "Ni har," sade jag,
"jemfört ordet med verlden och sagt, att de båda
höra tillsammans, såsom namnet hör till den sak,
det betecknar; men säges det icke sant, att verlden
är ond, förderfvad, från Gud fallen? Huru kan den då
hafva något gemensamt med Guds heliga ord?"
"Man kan," svarade den gamle, "med verlden mena
allenast det, som är fallet och förtappadt; men man
kan också med den mena Guds heliga och försonade
verld, såsom man med ordet kan förstå den döda
bokstafven, men äfven andens ord."

Så ungefär erinrar jag mig hans uttryck, så förstod
jag dem åtminstone. Jag fann, att han såg verlden
i ett mildare ljus, än ni tycktes se den, att den
för honom var en lefvande uppenbarelse af Gud,
lika så helig som det uppenbarade ordet, hvars
läror han trodde den i sig innehålla, likasom en
sak i sig innehåller alla de sanningar, söm om den
kunna sägas. Vidare fann jag, att han lika rent
och varmt som ni erkände det uppenbarade ordets
nödvändighet och trodde, att menniskan icke af
egen makt kunde komma till insigt af det trösterika
lif, som i skapelsen möter hennes ögon; men att han
tillika ansåg det vara nödvändigt till vinnande af
en sann och båtande kunskap att med ordets ledning
uppsöka i verlden motsvarigheter till de »läror,
detta lemnar. Ändtligen finner jag såsom en följd
af hans satser, att då ordet förkunnar försoningens
sanning såsom den högsta, en försoning måste vara
till i verlden och i den evigt fira sin höga seger.

Frågar ni nu, hvarthän allt detta syftar, så svarar
jag: först att bota den förfärliga söndring, i hvilken
man råkar, om man antager, att verlden blott och
endast står såsom en fiendtlig myndighet mot Gud och
icke besinnar, att försonaren söndertrampat ormens
hufvud, det är, brutit verldens makt och gjort den
underdånig; sedan att inleda den öfvertygelse, att
verlden, sådan den andas omkring oss, är likasom
ordet
en helig källa till vår frid och förtröstan, endast vi
med ordets ljus och försoningens tro i våra hjertan
betrakta dess företeelser: och sist att skydda min
aflidne vän för beskyllningen att hafva vandrat
förtappelsens väg, för det han älskat naturen och
gladt sig åt att äfven i dess minsta verk se speglas
de stora sanningar, han i fromhet och frid dyrkade.

Ser ni, min herre, såsom verlden, tagen i högre och
heligare bemärkelse, kan söndras i Gud och verld,
så kan äfven ordet söndras i anda och ord. Ty huru
se vi alla de föremål, som mota oss, om icke ur dem
en strimma af den Eviges ljus strålar emot oss? Jo,
såsom mörka och fallna, ofruktbara för vårt högre
behof och rika blott på förtviflan och död. Och
hvad är för oss bibeln, om icke ur den samma den
gudomliga sanningens ande skiner emot oss? Likaså
endast en samling af ord, icke mer bidragande till
vår uppbyggelse, än de äro det i en ordbok, der
de alla kunna återfinnas. Nu är det kristendomens
milda och segrande lära, att man icke får slafviskt
fasa tillbaka för denna söndring, att man icke får
frukta för bibeln, derför att man i den finner ord,
som i och för sig sjelfva och utom sitt förbund
med anden vore tomhet och mörker, och likaså icke
bäfva för verlden, derför att den är död utom Gud;
utan att man bör tro och med lefvande öfvertygelse
bekänna, att söndringen af försonaren är upphäfven,
att det fallnas makt att vara fallet är bruten,
ordet såsom stridigt kufvadt och fredligt gjordt af
anden, verlden såsom ond öfvervunnen af Kristus. Och
då så är, hvarför skulle man envist vilja se strid
och splittring i allt, såsom om ingen seger öfver
söndringen vore vunnen, hvarför icke hellre 
med trons fasta förhoppning dröja vid allt, tills
man sett denna seger af det samma bevittnas?

Min gamle vän har på något ställe i sitt bref yttrat,
att lifvet skapar sin skönhet af mörker och ljus. Han
betraktade blomman i sin trädgård och såg, att
stoftet, som ingick i hennes varelse, icke var i en
sjelfmäktig, oförenlig strid med ljuset, utan tvärtom
i försoning med detta, -- och denna iakttagelse,
ledde väl den honom till en okristlig tanke?

Ett den skarpa söndringens sätt att se jorden är att
se henne såsom ett dystert fängelse för anden, ur
hvilket denne, blott genom att ändtligen upptagas till
en jorden motsatt himmel, kan befrias. Kristendomen
erkänner icke en sådan andens träldom, ty den vill
hafva vunnit seger öfver fängelsets tvång och gjort
det till en glädjeboning. Ett exempel: ni har i
ert fädernesland arbetat för hvad ni ansett rätt
och godt, ni har der fullbordat ert verk och vill
nu komma till en aflägsen del af jorden, för att
äfven der uträtta det goda. Då äro de länder, som
ligga mellan er och det ställe, dit ni syftar, de
haf, som skilja er derifrån, onda tvingande makter,
hvilka hämma er frihet, om icke er ande har medel
att öfvervinna deras tvång. Akta er då att bäfva
tillbaka! Denna bäfvan föder af sig den grymma önskan
att en gång se alla dessa länder, alla dessa haf,
som ligga i vägen för er goda sak, borta och alldeles
upphäfda ur skapelsen och den punkt, till hvilken
ni ville vara förflyttad, sammanfallen med den, på
hvilken ni befinner er. Hvart skulle det väl leda,
om uppfyllandet af en sådan önskan vore tänkbart,
hvart om icke till att upphäfva allt? -- Nej, låt er
ande fatta sig sjelf i mod och förtröstan, och den
skall äga krafter att kufva det fiendtliga i afståndet
och dock låta den rika herrligheten, som bildar detta
afstånd, vara qvar till er hugnad och glädje. Vill ni
nu, om ock endast såsom i en spegel eller ett mörkt
tal, se, huru försoningen segrar öfver verlden,
utan att tillintetgöra den, ja, utan att göra den
till annat än skönare och mera himmelsk, så betrakta
de medel, menniskoanden i lugn och långsam, men
evigt säker fortgång funnit och finner att besegra
afstånden och dock hafva till sin fröjd i behåll
den jord, som bildar dem. Märk, huru en rymd, som
fordom antingen helt och hållet gäckade eller med
långa tiders tvång belade den menskliga viljan, nu
likasom böjd och kufvad åtnöjer sig med offret af
några dagars ansträngningar och försakelser, om man
ens får bruka så allvarsamma benämningar, om man icke
snarare bör säga några dagars segrar. Och sålunda,
när skall väl menskligheten upphöra att i stigande
klarhet realisera den lära, att menskoanden måste
vara jordens herre och icke jordens slaf, taga af
den sin glädje och icke sina bojor?

Jag nämnde, att menniskans fortgång till frihet,
eller om ni så vill, till sitt högre lif, sker i
likhet med växtligheten långsamt och utan språng. Här
möter oss den bild, min aflidne vän begagnade för att
läka sin sjuka dotter; jag menar bilden af liljan,
som han lösryckte från jordens stoft och blottade
för solen, för att låta den på en gång tillegna sig
alla dess strålar, och som vissnade i stället för
att fullkomnas. Af edra åsigter följer, och ni torde
äfven tillåta mig säga, att ni påstår, det ett sådant
blott steg för steg skeende fortskridande till det
högsta och till målet är af 
alldeles intet värde. Ja, de mest beslutsamma bland
dem, som dela edra åsigter, kalla det blott synd och
skam. Låt oss då närmare betrakta denna sak. Frågan
kan i biblisk ande framställas så: hvad är en sann
omvändelse?

Att omvändelsen är den fallna menniskans återgång
till Gud, derom kunna vi icke vara oense. Men nu
blir det att betänka, huru denna återgång är för
menniskan verkställbar, och huru den visar sig. Er
tanke är den, att omvändelsen är half eller snarare
ingen, om icke menniskan på en gång flyr till Gud och
når honom; min tanke åter är, att den är half och
ingen, om icke menniskan flyr till Gud. Skilnaden
är här i orden ringa, men i tillämpningen stor och
vigtig. Föreställ er, att ni aflägsnat er från ert
hem och gått vilse, men kommer ändtligen på en höjd,
ser ert misstag, ser ert mål och vänder tillbaka
med längtan att uppnå det åter. Är då er omvändelse
half, derför att ni ej ögonblickligt kan vara der ni
önskar, och äro de steg, ni tager för att hinna fram,
utan värde och förlorade? Ingalunda! Vägen är lång,
den måste med tålamod tillryggaläggas. Menniskans väg
till Gud är evigt längre; hon kan ej öfverspringa den
i en blink, hon måste vandra framåt med ögat på sitt
mål, hopp och saktmod i sitt hjerta och med glädje
öfver hvarje steg, hon gör, om hon icke skall störta
med brustna krafter, innan hon hunnit hälften af sin
bana. I det hem, från hvilket ni gått vilse, sitter
en vän, som ser er återvända. Var säker, att han icke
försmår de steg ni gör, utan tvärtom räknar dem alla
och glädes öfver hvart och ett, såsom om han redan
hade er i sina armar. Så ligger visst i hvarje steg,
som menniskan gör på 
lifvets väg, en hel omvändelse, och hennes varma
sträfvande till Gud är af honom icke förkastadt,
utan upptecknadt, henne till salighet.

Jag återkommer till mitt samtal med den gamle
tjenaren, från hvilken jag nog länge varit borta. Den
häftighet, den sinnesrörelse, hvarmed min aflidne vän
emottog upptäckten af sin dotters själstillstånd,
förekom mig främmande för hans karakter. Jag frågade
i anledning deraf, om hans förhållande mot den goda
flickan icke någon gång varit mindre mildt, än det
bort vara.

"Han var menniska," svarades mig, "och då han såg
sitt enda barn och sin ålderdoms glädje förstöras,
kan ingen undra, att hans sinne upprördes. Han hade,
så plägade han ofta säga, skickat sin blomma bort för
att uppammas i ljus, och man hade planterat henne
i eld; han ville se sin dotter ledas till Gud, och
man kastade henne handlöst fram, utan att betänka,
att hon måste krossas. Jag säger eder, herre, att då
detta folk ser en menniska, som lefver som andra,
är det dem, som om de skulle se henne gå på kammen
af ett kyrkotak. De frukta hvar stund, att hon skall
falla och ohjelpligen förderfvas; men de råka så utom
sig sjelfva af fruktan, att de ropa till henne, icke:
<sp>kom ned</sp>, utan: <sp>hoppa</sp>".

Ehuru jag önskat, att den gamle brukat mera blidhet i
uttryck, kunde jag dock icke neka, att hans liknelse
inträffade med verkliga förhållandet. Det är också
afgjordt, om man en gång antager, att ett återgående
stegvis från den vådliga, ställning, i hvilken
menniskan genom sitt naturliga affall befinner sig,
icke är annat än synd och skam, att man tillika
måste uppmana henne att göra ett språng till den
rätta punkten, 
äfven då hon derigenom måste helt och hållet
krossas. Och med en sådan förstöring menar jag det
tillstånd, i hvilket menniskan råkar, om allt, som
omger henne i verlden, blir för henne likgiltigt,
vetande, krafter, sträfvanden och förhållanden
förlora sin betydelse och för henne likasom falla
bort och försvinna, och om hon sålunda antingen i sin
inbillning sofver en ljuf sömn i Gud eller, svigtande
mellan fruktan och hopp, arbetar ensamt med sig sjelf,
af längtan att en gång i honom få sofva. Just i
anledning af denna sista tanke frågade jag den gamle
mannen, hvad han mente om den oro för sig sjelf,
hvaraf den goda Rosa tycktes plågas, och den ängsliga
omtanke, hvarmed hon nästan uteslutande sysselsatte
sig, jag menar omtanken om, huru hennes räkning inför
den evige domaren en gång skulle komma att utfalla,
till hennes väl eller till hennes förderf?

"Hon var," svarade den gamle, "ett godt barn, och frid
vare med henne. Hon var vår glädje, likasom hon hade
sin glädje af att tänka på oss och för oss lefva och
verka. Ty jag kan säga, att också jag var för henne
kär. Sedan blef det annorlunda; hon hann då endast
tänka på sig sjelf. Det var icke hennes fel, det var
deras, som skrämde hennes oerfarna sinne och genom
fruktan lärde henne att bli lika egennyttig som de
sjelfva. Men," tillade han med en nästan triumferande
förtrytelse, "jag hoppas, att det skall gå dem så,
som jag hört, att det gått med en annan af deras
trosbröder."

Denna sista vändning i hans lynne och tal väckte
min nyfikenhet, och jag frågade, hvad som då händt
denne? "Det var," svarade han halft leende, "en
krigare, som drog ut i fält. När striden böljades,
öfverkom 
honom en oro, ingalunda af fruktan för farligheterna,
som han borde gå till mötes, utan fastmer af bekymmer
om, huru han vid stridens slut skulle kunna inför
fältherren redogöra för sitt förhållande under
den. Han begynte att ängslas, skilde sig från de
andra, satte sig ned, betraktade med ömkan sina
kamraters käcka framtågande och talte: o, trummans och
gevärets barn, huru litet besinnen I, att ett ansvar
kommer efter striden, och att man måste vara betänkt
på att då kunna hafva bestånd! Räkenskapsstunden
nalkas: väl den, som sett sig före så, att han då
icke förkastas. I sådana tankar glömde han, af ångest
för sig sjelf, att verka och handla efter fältherrens
vilja, och det säges, att prygel blef den arme mannens
lön för hans bekymmer om räkenskapsstunden."

Detta utfall af den gamle var både i ton och
ord en uppenbar bitterhet, och jag hade önskat,
att den verkliga sanning, han uttalade i sin saga,
hade tillätit mig att skarpare beifra det sårande i
hans uttryck. Nu måste jag inskränka mig till att
blott bedja honom med större skonsamhet betrakta
menniskor, som, om de än fara vilse, likväl alltid
måste värderas för den värme for lifvets dyrbaraste
intressen, hvaraf de drifvas och ledas. Den gamle
ville icke låta förmå sig att antaga en blidare
stämning, och jag kunde icke annat än ursäkta denna
hans oförsonlighet, då jag betänkte de smärtande
förluster, som stört hans ålderdoms lugn, och dem han
nödvändigt måste tillskrifva de personer, mot hvilka
han nu var uppbragt. Emellertid ledde mig vårt samtal
om försonlighet och mildhet i bedömmande af andra
till tanken på ett vigtigt moment i er bekännelse. Jag
gjorde mina slutsatser på följande sätt. Om man
antager, att hvarje steg, som menniskan gör mot ett
högre ljus, utan att genast fullkomligt nå och omfatta
det, är, såsom om det icke vore gjordt, utan värde
och alldeles icke bidragande till hennes frälsning, så
måste man också uttala fordömmelse öfver hvar och en,
som under sin vandring här icke uppnått detta ljus.

Den gamle mannen, för hvilken jag framställde
detta resultat, tog med ifver ordet: "Säg icke,"
började han, "om man antager; man må hafva antagit
eller icke, så finnas sådane, som tro sig med all
visshet kunna fördömma er och mig och hvar och
en, som med oss framhärdar i samma tankar. Jag har
hört folk säga, att hedendomen, som funnits förr,
än uppenbarelsens ljus kom öfver menniskoslägtet,
icke varit annat än en styggelse för Gud, att" -- -- --
dock vill jag skona er från att höra flere af dessa
skärande föreställningar. Jag vill hellre söka utreda
den frågan: huru får menniskan dömma sin like? Det är
afgjordt, att, då hon äger förmåga att urskilja rätt
och orätt, hon äfven bör och måste kunna bedömma
en annans handling eller tanke, huruvida den är
öfverensstämmande med det rätta eller icke. Men då
denna tanke, denna handling icke utgör den tänkande
eller handlande personens hela väsendtlighet, utan
blott en yttring af den samma, så är klart, att den
dom, som öfvergår yttringen, icke kan uppsvälja hela
väsendet. Och då detta väsende evigt är ett fält för
menniskan att uppdaga, så kan hon väl icke tillvälla
sig rättighet att dömma öfver annat än det, som hon
i det samma upptäckt, det vill säga: hon kan dömma
öfver personens handlingar m. m., men domen öfver
personen sjelf måste hon öfverlemna åt Gud. Huru
förfärlig är icke
derför föreställningen, att en menniska skulle våga
säga åt sin like: du är nu, i detta nu, förtappad! Vi
kunna glömma oförrätter, vi kunna älska dem, som gjort
oss skada, som felat: huru påminner icke detta oss om,
att den felande icke är det samma som felet, att vi
i honom se och i ett sammansmälta djup, hvilka felet
icke mäter! Sjelfva språket varnar oss för att fälla
en dom, som ett menniskohjerta aldrig bör fatta, en
menniskotunga aldrig uttala. Det tillåter oss säga,
denna menniska är syndig, men nekar oss att säga:
denna menniska är synd. Och hafva vi vågat bruka
ett sådant uttryck, så hafva vi tillika uttalat den
fasaväckande lögnen, att Gud gifvit väsende åt en
synd.

Så tillfredsställande det vore för mig att än längre
få fortsätta mitt bref, måste jag dock, af billig
fruktan att trötta ert tålamod, tänka på att förkorta
mina andraganden och vill derför förbigå det samtal,
som än vidare och långt inpå natten ägde rum mellan
mig och den gamle tjenaren. Jag finner också, att
de vigtigaste satser, i hvilka er åsigt af lifvet
blottar en svaghet, redan äro af mig berörda; jag
menar den skarpa söndringen, som bortskär skapelsen
från skaparen, det sjelf viska bekymret, som afser
blott en egen individuel salighet, och den stolta
ofördragsamhet, som uttalar förtappelsens dom öfver
varelser i Guds verld. Dessa tre förvillelser höra
nära tillsammans och framspringa den ena ur den
andra. Tillåt mig att ytterligare nämna blott några
ord om hvar och en af dem. Ni bestämmer med så trånga
gränser salighetens område, att ni, om jag får bruka
en bild, likasom säger till blodet i edra ådror:
"håll dig i hjertat allenast; hjertat är lifvets
källa, och du är på en afgrundsväg, om du befinner
dig utom detta." O min herre, låt ni blodet strömma
fritt i sina ådror; det skall vända om till hjertat
för att hemta lif, men också gå utom det för att
lefva och lifva. Säg icke, att menniskan i den
menskliga handlingen, i konsten, i vetenskapen är
stadd på förtappelsens väg: äfven dessa äro ådror,
utgående i grenar ur samma hjerta, religionen , och
hon måste lefva äfven i dem och genom dem sprida lif
i en kropp, som icke består af hjerta ensamt.

Vidare ville jag varna hvar och en för den
sjelfviskhet, att göra sin egen begränsade
personlighet till ett föremål för all sin omtanke,
äfven om denna omtanke afser blott höga intressen. En
kristen lefver sitt sanna lif i sin tro, sin kärlek,
i sina tankar och handlingar. Att tro med ljus,
att älska med rikedom, att tänka sant och handla
rätt, detta är den eviga salighet, den kristne bör
eftersträfva, och i den lefvande tjusningen öfver
sin tankes, sin handlings öfverensstämmelse med det
rätta glömmer han lätt och ljuft, att det är han,
som tänker och gör. Och denna glömska af vårt eget
sjelf är det milda offer, vår lära bjuder oss nedlägga
på den Högstes altare. -- Sist några rader i afseende
å er stränghet att dömma andra. Det förtäljes i en
skon legend, att en yngling begaf sig från sitt hem,
för att tjena den mäktigaste herre på jorden. Han kom
till en konung, denne älskade hans frimodiga väsende,
hans friska kraft, och tog honom i sin tjenst. Under
qvällen nämndes satans namn, och konungen korsade
sig dervid. Ynglingen märkte deraf, att det fanns en
mäktigare herre än den, han nu hyllade, och gick ut
att uppsöka honom. Men äfven denne såg han undvika
ett kors vid vägen, och då han frågade, hvarför sådant
skedde, fick han till svar, att afgrundsfursten
fruktade det träd, på hvilket hans eviga fiende
lidit. Då ville den unge kämpen söka Kristus och tjena
honom. Han kom till en eremit i skogen och frågade,
hvar han kunde finna försonaren, för att egna honom
sina krafter. Den fromme mannen bad honom söka Herren
i hans ord och i bönen. Snart märkte dock ynglingen,
att han icke var skapad med förmåga att på denna
väg finna den, han sökte, och han bad eremiten visa
honom ett arbete, som han finge påtaga sig för Kristi
skull. Den gamle förde honom till stranden af en flod
och ålade honom att der bära öfver den farliga böljan
fromma pilgrimer. Legenden säger, att Kristus under
natten kom till stranden och begärde hans hjelp,
och att den samme, som icke kunde läsa eller bedja,
dock befanns värdig att bära verldens försonare.

Krafterna äro mångfaldiga, gåfvorna mångfaldiga, och
sätten att arbeta i Guds ändamål likaså. Säg derför
icke, då ni ser en broder, som icke vakar och tänker
i böner såsom ni: se, denne är en förtappad. Säg
snarare: låt mig se efter, om icke äfven denne står
vid den brusande flodens strand och trotsar vakor,
mödor och faror och kämpar med sina friska lemmars
krafter, för att bära deröfver Kristi utkorade och
arbeta för hans sak. --

Jag slutar här. Måtte ni i dessa mina utan bitterhet
framkastade tankar se en fridsam helsning äfven från
min bortgångne vän. Dessa åsigter hafva under hans
jordiska lefnad varit hans, och då han nu ser i en än
högre förklaring deras sanning, skall han säkert icke
fördömma er för den hårda dom, ni om honom uttalat,
att han icke känt det minsta, af hvad kristendom är.

<b>Utgifvarens slutord.</b>

Då nu den första fullständiga och systematiskt
ordnade upplagan af Johan Ludvig Runebergs samlade
skrifter öfverlemnas åt den svenska allmänheten,
anser undertecknad, hvilken fått det ärofulla
förtroendet att i vårt fädernesland i detta hänseende
vara skaldens målsman, såsom sin pligt att aflägga
räkenskap för det sätt, hvarpå han sökt att efter
bästa förmåga motsvara detta förtroende.

Hvad först <sp>innehållet</sp> beträffar, innefattar den nya
upplagan allt, som finnes upptaget i den svenska,
i Örebro tryckta, och i den finska af åren 1861--64,
jemte de tillägg, som inflöto i den af undertecknad
förlidet år utgifna sjette delen af den äldre
upplagan. Dessa tillägg voro, utom ett par smärre,
till "Idyll och epigram" hörande, poetiska stycken
samt skizzen "Fästningsfångarne", hufvudsakligen
estetiska och literära uppsatser, 15 till antalet. I
afseende på dessa senare anser sig utgifvaren, såsom
han yttrade redan i förordet till den nyss nämnda
sjette delen, pligtig tillkännagifva, att han erhållit
författarens uttryckliga tillåtelse till publicering
endast för fyra af de meddelade uppsatserna, nemligen
"Några ord om Svenska Akademiens valspråk: Snille
och Smak", "Projekt till en poetisk förening",
"Försök till en naturalhistorisk beskrifning öfver
den poetiska örnen", samt "En blick på Sveriges
nu gällande poetiska literatur". För de öfriga
har författaren öfverlemnat valet åt utgifvarens
"grannlagenhet och välvilja att befrämja hans
intressen. Det må vara tillräckligt att anmärka,
att till dessa fyra tillagts, utom ett par allmänt
estetiska uppsatser, endast sådana literära, som
hafva afseende på vårt eget land, hvarvid särskildt
de meddelade fem 
recensionerna bifogats såsom led i den kedja, hvilken
slutar med nyss nämnda uppsats om literaturen. 
Författaren har sjelf uttalat ett bestämdt veto
för upptagande i samlingen af några alster af sin
penna, nemligen: den versifierade komedin "Friaren
från landet", fem fragment ur en längre skildring,
rörande sig omkring 1808 års krig (jemte komedin redan
utgifna i Helsingfors' Morgonblad), den bekanta sången
ur Fänrik Ståls Sägner, "Sveaborg", samt recensionen
öfver skaldestycket "Sveriges anor", de sista båda
af lätt begripliga och aktningsvärda grannlagenhets
skäl. I öfrigt hade för det gjorda urvalet af
författaren faststälts den grundsatsen, "att hellre
fälla än fria". Att denna grundsats blifvit af
utgifvaren iakttagen, torde inses deraf, att det ännu
återstod välja bland en icke så ringa mängd alster af
skaldens penna, uppkomna, medan han var utgifvare af
Helsingfors' Morgonblad. Sådana äro: några särdeles
framstående tillfällighetsdikter, hvilka uteslutits
på grund af författarens motvilja mot detta diktslag,
och emedan de, ensamma, skulle tagit sig främmande ut
bland skaldens öfriga dikter, hvaremot de framdeles
jemte andra af samma art, utströdda åt flere håll
med gifmild hand, torde kunna bilda en särskild
afdelning af Runebergs lyrik; (utgifvaren har dock
icke ansett sig gå utom sin befogenhet genom att
meddela ett par såsom prof i den inledande teckningen
af Runebergs lif och skaldeverksamhet;) vidare några
lyriska stycken och epigrammer, flere recensioner
och didaktiska uppsatser, reflexioner och parabler;
ändtligen åtskilliga komiska uppsatser, anekdoter och
skämtsamma poesier, bland hvilka särskildt torde få
påminnas om den i Finland välkända sången, "Den sista
Candidanden". Att icke den vanliga grundsatsen, att
hvarje, äfven det minsta, minne af en stor man bör
tagas med ibland hans samlade skrifter, här blifvit
följd, torde sålunda vara klart ådagalagdt. Anmärkas
bör slutligen, att i öfrigt den nya upplagan i
ett par obetydliga hänseenden skiljer sig, hvad
innehållet angår, från den finska och i ett af dessa
äfven från den äldre svenska. Här äro nemligen efter
Örebro-upplagan upptagna bland psalmerna tvenne
måltidspsalmer, n:ris 341 och 343, då i den finska
blott n:o 341 förekommer. Vidare har artikeln om
Franzén blifvit upptagen i sin ursprungliga form af
literär anmälan, ej derför att det tillagda innehåller
något, som var i och för sig af vigt att meddela, utan
derför att den föregående betraktelsen och den
mystifikation, som ligger i det meddelade brefvet
till red. af H. M., först derigenom får sin riktiga
belysning.

I afseende på den <sp>ordning</sp>, i hvilken dessa Runebergs
samlade skrifter blifvit allmänheten meddelade,
är det af de respektive titlarne och rubrikerna för
delar och band tydligt, att denna gjorts beroende
af innehållet, så att poesin gått före prosan, och
att inom poesin först upptagits de lyriska, sedan de
episka och sist de dramatiska arbetena; att inom den
första gruppen den egentliga lyriken med tillägg af
"Idyll och epigram" samt "Smärre episka dikter" och
"Legender", hvilka alltid förts tillsammans, föregått
"Psalmer" och "Öfversättningar"; vidare att inom den
andra gruppen "Större episka dikter" föregått "Fänrik
Ståls Sägner" och dessa efterföljts af "Prosadikter",
till hvilka utom "Smärre berättelser" lagts "Den
gamle trädgårdsmästarens bref" och särskildt sist
vidfogats skizzen "Fästningsfångarne", som till
stil och tryckår så väsendtligt skiljer sig från
de förra berättelserna, att den ej gerna kunde
med dem sammanföras; att slutligen de prosaiska
artiklarne blifvit delade i tvenne grupper, den
första innefattande blott "Literära uppsatser",
rörande svenska författare, den senare, under den i
finska upplagan använda rubriken, "Strödda uppsatser",
innefattande de öfriga, topografiska, estetiska,
parodiska och polemiska artiklarne. Inom hvarje
afdelning åter har, så vidt som möjligt, samma ordning
blifvit följd som i den finska upplagan, och der
denna icke kunnat vara norm, har ordningen bestämts
af de olika arbetenas utgifningsår, hvilket äfven
öfver allt, der sådant kunnat ske, blifvit angifvet.

Hvad slutligen beträffar <sp>behandlingen</sp> af det sålunda
valda och ordnade innehållet, må det tillåtas
utgifvaren att påpeka svårigheten att åstadkomma
en fullt konseqvent rättstafning och kommatering
till följd af inkonseqvensen i detta hänseende i
föregående upplagor, hvilken åter beror deraf, att
dessa ej utkommit på en gång, utan i olika delar på
olika tider. Emellertid hafva i den nya upplagan ej
få oegentligheter och oriktigheter blifvit rättade,
äfvensom rubriker, psalmnummer o. d. blifvit ändrade,
allt i öfverensstämmelse med den finska upplagan. I
de serviska sångerna har utgifvaren tillåtit sig att
ställa alla noter under texten, och i de literära
uppsatserna hafva de uteslutningar, som gjorts 
i originalet, mest bestående af längre aftryck ur
anmälda arbeten, öfver allt blifvit angifna genom
vederbörliga tecken. Någon ändring i de egendomliga
rimslut, som den finska dialekten
tillåter sig, ss. <sp>ljuf</sp> och <sp>du</sp>, -- <sp>det, ett</sp> och <sp>mätt</sp>, -- <sp>klart</sp>
och <sp>vardt</sp>, kunde naturligtvis ej komma i fråga. Deremot
hafva, som den uppmärksamme läsaren torde finna, en
och annan lätt grammatikalisk och ortografisk ändring
i öfverensstämmelse med nyare åsigter företagits,
så vidt den nemligen icke störande inverkat hvarken
på innehåll eller form; och om ännu någon vackling
i detta hänseende torde förspörjas, beror den i de
flesta fall ej på ostadighet i grundsatsen, utan
på oförmåga att vid en snabb korrekturläsning se,
hvad som borde ses. För sådana inkonseqvenser och
korrekturfel, som oaktadt användande af särskild
korrekturläsare dock insmugit sig, i följd af
den påskyndade tryckningen, anhålla utgifvaren
och förläggaren härmed ödmjukeligen om benäget
öfverseende.

Någon förklaring på obekanta ord har icke i
texten meddelats, för att ej onödigtvis belamra
den med noter, som ej härröra från författaren
sjelf. Utgifvaren tillåter sig här att i korthet
angifva de märkligaste af dessa ord och uttryck med
deras betydelse.

<tab><sp>Kalja</sp> = svagdricka.

<tab><sp>Mujkor</sp> = ett slags fisk.

<tab><sp>Russaka</sp> (ryskt ord) = kackerlacka.

<tab><sp>Rocka</sp> = ärtsoppa.

<tab><sp>Mäcka</sp> = tröja.

<tab><sp>Pecka</sp> = Petter.

<tab><sp>Linda</sp> = gräsvall.

<tab><sp>Sätta klippingen till</sp> = dö. 

Öfriga egendomliga uttryck torde ej behöfva särskild förklaring.

Upsala i November 1870.

<tab><sc>C. R. Nyblom</sc>.
</chapter>

<sp>Anmärkta tryckfel</sp>.

Band  I. sid.  12 rad. 10 uppifr. <i>står</i> svanor     <i>läs</i> svaner
  ”   ”   ”    66  ”   15   ”         ”       Hel            ”      Hell
  ”  II.  ”   152  ”    4 nedifr.     ”       plokar         ”      plockar
  ” III.  ”    25  ”    2   ”         ”       knallad        ”      knallade
  ”   ”   ”   116  ”    9   ”         ”       lundar         ”      lunder
  ”   ”   ”   124  ”   12 uppifr.     ”       åter.          ”      åter?
  ”   ”   ”   175  ”    6   ”         ”       tagenterna     ”      tangenterna
  ”   ”   ”   194  ” 3 o. 17 ”        ”       kossacker      ”      kosacker
  ”  IV.  ”   194  ”   12 nedifr.     ”       Stilje         ”      Stiltje
  ”  "    ”   198  ”    1 uppifr.     ”       Rönskär        ”      Rönnskär

*

