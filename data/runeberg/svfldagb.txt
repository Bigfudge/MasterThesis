<i>CECILIA BÅÅTH-HOLMBERG</i>

EN SVENSK FLICKAS
DAGBOK


<table o>
<td c><h1>EN SVENSK FLICKAS
DAGBOK</h1>
<td c><big>under krigsfångenskap i Ryssland
1808—1809</big>
<td c><small>JÄMTE</small>
<td c><big>INLEDNING</big>
<td c><small>AF</small>
<td c><i>CECILIA BÅÅTH-HOLMBERG</i>
<td c><img></img><sp>GÖTEBORG</sp><br>ÅHLÉN & ÅKERLUNDS FÖRLAG
</table>

<table o>
<td c>PAPPERSLEVERANTÖR:<br>GRANSHOLMS AKTIEBOLAG, GEMLA.
<td c>
<td c>
<td c><img></img>KARLSTAD<br>NYA WERMLANDS-TIDNINGENS A.-B.<br>1912.
</table>
<chapter name="Cecilia Bååth-Holmbergs bakgrundsbeskrivning till dagboken. Tärnö 1911.">

<img l></img>

DEN svenska flicka, hvars dagboksanteckningar härmed 
för första gången utgifvas i tryck, var den nittonåriga 
vackra och högt begåfvade <i>Adelaide von Hauswolff</i>. 

Hon var född 1789 på Sveaborg, där hennes barndom och 
ungdom förgingo i ett på glädje och lycka sköfladt hem, 
hvari maken och fadern svikits af sin unga hustru, 
barnen öfvergifvits af sin mor. 

På det gamla manuskriptets första blad är med petig 
och ojämn stil skrifvet följande: 

»Journal hållen under Resor i Ryssland, då jag följde 
min far i Dess fångenskap år 1808 och 1809». 

Denna journal är ett dokument af verkligt 
kulturhistoriskt värde och intresse; personligt 
skrifvet, lämnar det lifliga skildringar såväl 
af de fångnas egna 
känslor och öden som af lifvet i det dåtida Ryssland. 
Särskildt ha anteckningarna om det ryska sällskapslif, 
hvari de fångna svenskarna vänligt upptogos, stundom 
samma färgton och milieu, som de, hvilka förläna den 
bekanta ryska operan Eugen Onegin så mycket behag och 
stämning. Lifslefvande tycker man sig se den unga, 
behagliga, täcka svenska flickan, kring hvilken 
barbarrikets societet flockades och som kunde vara 
så skälmaktigt yster, att hon kunde narra ett helt 
balsällskap att sluta upp med sin sirliga polonaise 
för att samt och synnerligen »hoppa öfver lina», en 
sport, som torde vara väl känd ännu för våra egna dagars 
småflickor i korta kjolar. 

Man får också ett djupt intryck af hur far och dotter, 
båda lika ärligt och varmt svensksinnade, i fiendeland 
tappert buro den stora sorgen öfver fosterlandets olycka, 
och man gripes af djup medkänsla inför bilden af den tungsinte, 
tyste major von Hauswolff, hvars enda lifssolsken var denna 
hans modiga, kärleksfulla dotter. 

Men för att rätt förstå dem kräfves det, att man får 
en inblick i deras föregående öden, som äro så nära 
knutna till ett af de tyngsta minnena i det svenska 
folkets historia. Det torde äfven vara befogadt att 
i korthet gifva en bild af själfva skådeplatsen för 
dessa öden, inflätade som de voro i det historiska 
sorgespelet 1808. 

***

Namnet <i>Sveaborg</i> inger endast dystra föreställningar 
och väcker hos hvarje svensk tanken på de dagar för hundra 
år sedan, då svenska män och kvinnor för ryskt guld sålde 
sin egen ära och sitt lands intressen, nära på dess tillvaro. 

För oss, som nu lefva, är Sveaborg nästan som något overkligt, 
som ett Vineta, sjunket i hafvet, och man har svårt att för 
sig lefvandegöra den tid, då detta »Svea rikes värn och fäste» 
å båda sidor om Bottniska viken var ett centrum för svenska 
mäns och kvinnors hela fosterländska hopp. 

***

Kronobergsfjärden gör från Finska viken en djup skåra 
upp i Helsinge härad af Nylands län. 

I väster är denna fjärd begränsad af det långt mot 
söder utskjutande Helsingenäset, på hvars yttersta 
udde ligger Finlands nu så ståtliga hufvudstad 
Helsingfors, för hundra år sedan en obetydlig liten 
småstad med enkla trähus, några få tvåvåningshus af 
sten och en liten svensk garnison. 

Fjärden är full af skär och öar med äkta svenska namn: 
Blåbärsholmen, Kalholmen o. s. v. -- det är som om en 
roslagsskärgård skulle stiga fram för ens tanke. Också 
i söder ut mot Finska viken är denna i Sveriges historia 
så bekanta fjärd nästan spärrad af en rad öar, Vargö, 
Vargskär, de båda Svartöarna, Långörn, Bockholmen, 
Träskholmen m. fl., hvilka bilda några trånga sund eller 
segelrännor ut mot hafvet. 

På en grupp af dessa, de fem första, reste sig -- och 
reser sig alltjämt -- de gråa, massiva fästen, melankoliska, 
men 
i all sin långsträckta enformighet dock
mäktiga, hvilka tillsammans bilda denna
åtminstone fordom ointagliga borg, som
i början af förra århundradet af hela
Europa kallades Sveriges Gibraltar.

Hafomsvallad låg den där, »Ehrensvärds 
borg»; dess grå murar tycktes liksom 
ha vuxit upp direkt ur de sju kala
klippöarnas granithällar. Med kanonerna, 
som tätt späckade dess vallar, behärskade 
den sunden, och med den i dess
dockor stationerade galèreflottan -- också 
Ehrensvärds tanke och verk -- kunde
den förjaga hvarje fiende, som tilläfventyrs 
kunde vilja våga sig in mellan de
finska kusternas skär.

Ja, den kunde, denna flotta, till och
med bli en hotande fara för själfva det
mäktiga Rysslands Heliga Petersburg.

Det var de svenskes Sveaborg.

Dess yttersta förpost var det på Vargskär 
liggande Gustafssvärd, dess starkaste
fäste, som skulle kunna hålla en fiende
stången, äfven om denne lyckats intaga
fästningsverken å de andra öarna. Så 
länge Sveriges flagga vajade från dess
torn, skulle Finland icke slitas från sitt
moderland.

Till dess inre ledde från hafssidan den
monumentala, med vindbrygga försedda
Kungsporten, på hvars ena sidoplatta 
lästes -- och läsas väl ännu -- de symboliska
orden:

<table o>
<td c><poem>                <i>Sveaborg</i>
                  som rörer
              hafvet på ena sidan
           och stranden på den andra
                    gier
               <i>Den kloke</i>
              <i>Herraväldet</i>
                   öfver
              både haf och land.</poem>
</table>

Det blef också den »kloke» ryske
Alexander, som vann detta herravälde
från den fåvitske svenske kungen, vann
det, ej i ärlig strid, utan på smygvägar
och med guldkulor och gyllne krut.

Från Vargskär gick en bro öfver till
Vargö med alla dess bastioner och 
traverser, den stora fästningskomplexens enda
mjölkvarn, dess tenaljer, bombfria kasematter, 
krutmagasin, kanonhvalf och många 
s. k. fredsbyggnader -- ett helt inveckladt 
system af synliga och osynliga
gångar, hus med takbatterier och krenåer, 
förrådsmagasin, fähus, murar och
vallar: i själfva verket Sveaborgs hjärta.

»Ingången till fästningen», berättar
en besökare i 1800-talets första början,
»är en lång och smal hvälfd gång. Allting
omkring oss -- de fasta murarna, de talrika 
bastionerna, de invecklade irrgångarna, 
den otroliga mängden af kanoner och
massorna af soldater, utposter och 
skyltvakter -- utvisade platsens styrka och
betydelse».

På en höjd ofvanom portgången låg en ståtlig 
hvit, bågformig byggnad, »generalshuset». 
I denna voro våningar inredda till en del åt 
det högre befälets familjer. Också 
öfverkommendanten med fru och barn hade här 
sin bostad.

På själfva borggården och midt emot
denna byggnad synes mellan höga 
cypressliknande popplar den af Sergel utförda, 
af Gustaf III resta grafvård, under hvilken 
Sveaborgs skapare och grundläggare hvilar. Å 
vårdens ena granitsida står, att den restes, 
på det att den skulle

 I Fältherrns och Medborgarens spår Lifva
 Snillen at kunna, Hiertan at vilja gagna
           Fäderneslandet.

Det var en bitter maning för Sveaborgs
siste kommendant att dagligen se för sina
ögon, medan han underhandlade med sitt
lands fiender om att till dem öfverantvarda
och sälja Ehrensvärds båda storverk, borgen 
och flottan.

Det verkar djupt tragiskt -- en ödets
skärande ironi -- att detta »Generalshus»,
hemvisten för så många stämplingar och
så mycket förräderi, omgafs just af de
tre bastionerna <i>Ära, Dygd</i> och <i>Godt Samvete</i>.

Sveaborgs fästning, heter det i en
gammal skildring från slutet af 1700-talet, 
»är att anse såsom en stad. Här 
äro flere Handlande och åtskillige öpne
Bodar -- --»

I denna »stad» befann sig, när vårt senaste 
krig med Ryssland utbröt, en garnison af 
6,750 man; därtill kommo officerarnas familjer, 
utgörande 500 personer, vidare 600 underofficers- 
och soldathustrur med deras 700 barn samt dessutom 
300 handtverkare af alla slag.

Alla dessa så kallade »onyttiga munnar» 
utgjorde en oerhörd svaghet för fästningens 
försvar; det ville inte litet mat till
dessa nära 2,000 kvinnor och barn -- nog
behöfde den enda kvarnen dagligen mala
sina 30 tunnor råg. Och nästan ännu värre 
var det intrång, som denna myllrande, 
oroliga, högljudda människomassa 
gjorde i de egentligen för försvaret afsedda 
byggnaderna. Det bodde familjer med småbarn 
på alla vindar, i alla med eldstäder försedda 
förrådsrum, i alla s. k. fredsbyggnader, i 
kasematter -- öfverallt voro lokalerna inredda 
till hushållslägenheter, medan officerarnes 
familjer, för hvilka »Generalshuset» ej på 
långt när 
räckte till, snart hade förvandlat kaserner 
och logementer till småvåningar.

***

En af dessa småvåningar beboddes af major 
Hans Gustaf von Hauswolff, en af de Sveaborgs 
officerare från 1808, som jämte kaptenerna 
Aminoff, Wärnhjelm, Duriez och Båth, oftast 
nämnes i samband med det stora sorgespelet.

Han tillhörde nämligen den grupp af tappra 
och oförfärade krigare, som omutligt höllo 
tro och lofven mot kung och fädernesland.

Också han har liksom Duriez och Båth, 
nedskrifvit sina iakttagelser under
de månader, belägringen varade, ehuru
ej som de i tryckta »relationer», utan i en
dagbok: »Journal öfver Sveaborgs belägring 
börjad från den dag första Skott lossades, 
den 15 Mars 1808».

Denna dagbok i manuskript är inbunden 
i samma röda band, som omsluter 
hans unga dotters »journal». Den är emellertid 
använd och delvis aftryckt i flera olika arbeten, 
t. ex. Svenska generalstabens stora krigsvetenskapliga 
verk om kriget 1808--1809, i den finskspråkige
professor J. R. Danielsons berömda till svenskan 
öfversatta arbete »Finska kriget och Finlands krigare» 
samt i en liten folkbok af den, som skrifver dessa rader,
»Förräderiets spel i kampen om Finland».

Det finnes således intet skäl att i samband med 
hans dotters otryckta anteckningar upptaga äfven 
denna sveaborgsjournal, som endast berör de rent
krigiska tilldragelserna under själfva belägringen.

Det hvilar djup melankoli öfver denne
krigaregestalt från vår sista stora strid.
Tyst och svårmodig gick han sin väg rakt
fram, skötte sin krigarplikt manligt och
lugnt, utan klagan och utan att visa ett
spår af den nervösa rädsla, som behärskade 
andra såsom modige män ansedda officerare, 
t. ex. kapten Aminoff, hvars dagboksanteckningar 
stundom göra 
intryck af nästan komisk förskräckelse för
ryssarnes bomber.

Också major von Hauswolff anförtrodde åt 
papperet dagens tankar och intryck, men i 
så behärskade ordalag, att de verka torra 
och färglösa. Endast mot annalkandet af den 
tid, som i den så sorgligt ryktbara, af 
fästningskommendanten amiral Cronstedt med 
den ryske general v. Suchtelen ingångna 
konventionen bestämts för Sveaborgs öfverlämnande 
åt ryssarne, gifver också den lugne Hauswolff 
ett och annat uttryck för sin ångest.

Denna gällde hvarken hans egen eller hans barns 
säkerhet och framtid -- detta var för honom ett 
alldeles underordnadt intresse i jämförelse med 
den stora, allt öfverväldigande frågan: skall 
Sveaborg, fosterlandets värn, utan svärdslag, utan
strid falla i fiendehand, eller skall räddning
och undsättning hinna komma från Sverige 
före den dag, då portarna skola öppnas
för ryssen, då Sveriges flagga på Gustafsvärds 
fäste skall vika för den ryska örnen? 

Det förefaller nästan, som om den
husliga olycka, som drabbat honom, gjort
honom okänslig för den egna familjen.
Och dock uttalas i hans dotters dagbok
gång på gång den innerligaste kärlek till
denne fader, som hon trofast följer på
krigsfångenskapens tunga väg och som
hon gör allt för att trösta och lifva.

Den tungsinte, ordkarge mannen, som
utanför tjänsten hälst fördjupade sig i
studier, måste dock således hafva ägnat
sina moderlösa barn stor kärlek, och han
ägde i själfva verket också deras hela
förtroende. Han hade ju från deras tidiga
barndom varit både far och mor för dem.

***

Som helt ung officer hade Gustaf von
Hauswolff i Gustaf III:s dagar kommit
att tillhöra Sveaborgs garnison.

Kommenderingen dit var på den tiden
allt annat än eftersträfvad. Fästningen
var illa underhållen och delvis nästan 
förfallen. Som garnisonsort var det »den
otrefligaste man kunde tänka sig, nära
gränsande till en landsförvisningsort», skref
en ung officer därom.

I själfva verket tjänstgjorde den nästan 
som en sådan: det var bekvämt att
inom de aflägsna klippmurarna placera
något i ett eller annat hänseende besvärligt 
officerselement.

Så t. ex. var dåvarande löjtnant Johan Gabriel 
Båth, en af svenska arméens tappraste och 
skickligaste officerare på sin tid, rätt illa 
sedd af sina öfverordnade. Han var nämligen 
något skarp i sin kritik af dessa samt benägen 
för opposition. Därför ville man också bli af med
honom. Bästa sättet var naturligtvis då
att sända honom till Sveaborg!

Till och med fästningens kommendant, den dittills 
så högt ärade »segraren vid Svensksund», amiral 
Cronstedt, måste på grund af Gustaf IV:s onåd 
finna sig i att bli på samma sätt aflägsnad.

»Som ett straff», berättar en af hans samtida, 
»blef han kommendant på 
Sveaborg och chef för finska eskadern (den
nyss nämnde galèreflottan). Han måste
genast skilja sig från alla sina relationer
och förmåner i Stockholm och begifva
sig till sin nya bestämmelseort -- -- En
obegriplig oförsiktighet: att anförtro en
af rikets viktigaste försvarspunkter åt
den, som blifvit hårdt förolämpad!»

Som en hård förolämpning ansågs det
således att bli chef för Sveaborgs garnison!

Man kan ej annat än instämma med nyss citerade 
memoarförfattare: »Men hvem kunde tro, att 
enskildt hat mot konungen skulle vändas mot 
fäderneslandet!»

Löjtnant Båth -- strax därpå utnämnd till kapten 
-- blef emellertid trots exilen både kung och land 
trogen.

Huruvida von Hauswolff äfven som ung löjtnant 
blifvit »deporterad» till det dystra Sveaborg, 
är icke bekant.

Helt visst hade väl också han till en början 
funnit ombytet tungt mellan Stockholms lätta 
hoflif i tjusarkonungens glanstid och klippfästets 
mörka trånghet 
och enformighet: »Utrymme saknades till allt, 
till och med vaktparadsexercisen kunde liknas 
vid Münchhausens manège på tebordet».

Men här på den hafomsvallade klippan 
mötte honom hans öde -- själf trodde
han det vara lyckan! -- uti en vacker
flickas unga gestalt. Skönhet, kärlek och
ungdom -- det var den treenighet, som
med ens för honom lade rosenskimmer öfver
granithällarna.

Bland de högre officerarne inom garnisonen 
var också öfverstelöjtnant Abraham 
de Frese. Mycket svenskt blod fanns
icke i hans ådror, enär hans far hade
kommit in i landet som krigare i Carl 
XII:s här och hans mor var finska.

Hur han själf varit sinnad vet man
icke närmare besked om. Han dog i Finland 
på Kullå gård redan 1796. Hans
ene son var officer på Sveaborg och en
särskildt utpekad såsom tillhörande 
förrädarskaran där. Men två af hans döttrar,
Helena Charlotta och Karolina Gustafva,
i synnerhet den förstnämnda, ha ådragit
sig outplånlig vanära såsom de främsta i den 
kvinnoliga, som var den kanske starkaste 
orsaken till sveaborgsförräderiet.

När den unge von Hauswolff blef medlem af 
sveaborgsgarnisonen, var Helena Charlotta 
knappast mer än ett barn, lekfull, skälmsk 
och vacker.

Hon var född på Sveaborg 1771, hade uppvuxit 
inom dess murar och var lika förtrogen med dess 
andliga luft som med alla dess irrgångar, hvalf,
och portar, som under fredsåren varit platsen 
för hennes lekar.

Hon hade knappast vuxit från dessa, när Gustaf III:s 
ryska krig utbröt, och hon upplefde då på Sveaborg 
den tid, då de första förrädiska planerna där bryggdes, 
äfven då af en Jägerhorn, Anjalamannen Jan Anders, 
broder till den senare sveaborgsförrädaren Fredrik 
Adolf, som hon likaledes väl kände.

Emellertid var hon väl sannolikt allt för ung att 
då ägna politiska intriger djupare intresse, så 
mycket mindre som 
hon vid den tiden blef förlofvad med
Gustaf von Hauswolff.

Men hon torde dock icke hafva undgått 
att blifva, så att säga, smittad af
den förräderiets anda, som rådde inom
hennes fars kamratkrets.

Redan 1788 stod bröllopet, äfvenledes 
på Sveaborg, och just som krigsryktena 
började bli allvarlig verklighet.
Troligen hölls fästmåltiden i den stora
bankett- och assemblésalen i det bågformiga 
hvita huset å Vargöns borggård, hvars 
framsida fylldes af kanoner i sina lavetter 
innanför skottgluggar med glasfönster -- 
en fästsal, lika dyster som allting 
annat på Sveaborg.

Smekmånaden stod i harmoni med
det hela: kriget var förklaradt, och trots
det jäsande agget mot konungen kräfdes
dock, att alle man voro på sin post.

Själfva krigsskådeplatsen låg emellertid 
aflägsen, och lifvet inom fästningen
bar sin gamla enformiga prägel, endast
bruten genom spänningen af de växande
stämplingarna. En samtida har förklarat
det dagliga lifvet i Sveaborg såsom olidligt: 
särskildt för de ogifta officerarne var det 
tungt och dystert, medan familjerna däremot 
hade nog så gladt och muntert sinsemellan.

I major von Hauswolffs lilla våning
rådde ännu frid, och familjen började
växa; en dotter, Adelaide, föddes 1789
och senare sonen Carl Ulric.

Men med ens vände sig lyckan. Den
unga fru Helena hade ett ombytligt sinne,
eller också var hon så ung vid sitt giftermål, 
att hon ej var klar öfver sig själf.
Troligen passade icke heller hennes lifliga 
lynne och väsen, med böjelse för intriger 
och bakvägar, tillsammans med den allvarlige, 
rättrådige, snart nog något sjuklige von 
Hauswolff. Ty redan 1796 var hennes hjärta eld 
och lågor för en annan.

Till Sveaborg hade från Sverige nyss
anländt en ung, elegant officer, kaptenen
vid Adlercreutz’ regemente Karl Wilhelm
Reuterskiöld. Med all säkerhet var han
umgängesvän i sin äldre kamrats hem,
och inom kort hade den unga fru Helena
fäst sitt eldiga tycke vid honom.

Följden blef, att von Hauswolff trädde 
tillbaka, sårad i sitt innersta, ännu
mera tyst och sluten än någonsin; redan
1797 var skilsmässan afgjord.

Och år 1800 stod Helena Charlotta de Frese 
för andra gången brud på Sveaborg, då hon 
här vigdes vid kapten Reuterskiöld, 
kanske, ja troligen i samma bankettsal -- 
fästningens enda ståtliga rum -- där hennes 
första bröllop firats samt under alla 
förhållanden i omedelbart grannskap till det 
samma lilla hem, där den öfvergifne maken och 
de två små barnen ännu bodde.

Huruvida de äfven voro inbjudna att med 
»sin närvaro hedra vigselakten», förmäler 
icke traditionen.

Man kan taga för gifvet, att det Hauswolffska 
hemmet, den lilla mörka och trånga 
logementslägenheten, icke blef ljusare eller 
gladare från den dagen.

De båda små barnen vårdades nu endast af 
faderns omsorg och kärlek.
Och han, som snart nog blef placemajor 
på Vargön, det sveaborgsfäste, där
han redan hade sin bostad, blef af sin
tjänstgöring så upptagen, att de två små
syskonen nästan stodo helt allena i lifvet.

Så mycket mer måste man beundra den 
uppväxande unga flickans lyckliga och 
jämna sinne, hennes alltid glädtiga
väsen, där hon med innerlig kärlek sökte
muntra sin far, pysslade om honom, när
han var sjuk och nedstämd, och med sällsynt 
täckhet och behag så småningom blef värdinna 
i hans hem.

Vårdslösad af fadern blef hon för öfrigt 
ingalunda. Tvärtom; hon erhöll efter den 
tiden en synnerligt god uppfostran 
och sändes tidvis öfver till Sverige,
särskildt till Stockholm och till Västmanland, 
å hvars adelsgods hon torde hafva haft
fränder. Hon lärde sig tala franska, spela
klavér och sjunga moderna och sentimentala 
små sånger; vidare kunde hon på siden
brodera små landskap med sitt eget långa
hår och med kulört silke. Till allt detta kom
så småningom hennes husliga värdinneskap.

Men ett tu tre kunde de 18 åren taga ut
sin rätt: då blef det skratt och dans och lek;
då var det baler och sällskapsspektakel
och slädpartier öfver isen till Helsingfors.

Hennes väsen var en harmonisk förening 
af faderns allvar och moderns liflighet: 
det låg en osökt värdighet i hela
hennes sätt att vara och hon kunde, särskildt 
med äldre herrar, hvilka ofta ägnade 
henne hyllning, föra en konversation
så städad, att den verkade lillgammal;
hon kunde med sirligt behag uppträda i
någon af denna tids solodanser, tills plötsligt 
ett klart flickskratt drillade fram och
den sediga, väluppfostrade unga damen
som en odygdig barnunge midt i balsalen
tog sig för att idka sin älsklingssport -- den
nyss nämnda att »hoppa öfver lina», en omtyckt 
småflickslek ännu för 30--40 år sedan.

För öfrigt var Adelaide von Hauswolff 
med all sin friska barnslighet redan
nu vid 18 år en kvinna med modig och
fast karaktär, i stånd till själfuppoffring
för den hon älskade öfver allt på jorden,
den tyste och sorgsne fadern. 

Fru Helena hade emellertid fortfarit att med 
sin nye man bo inom Sveaborg och till en tid 
-- innan han blef underkommendant å Lilla Öster 
Svartö -- i nära grannskap af de små rum, där
hon under nio år varit en annans hustru.

Hon tyckes emellertid i sitt nya äktenskap 
varit mycket lycklig, och ingen har någonsin 
beskyllt henne för flyktighet med hänsyn till 
den man, som hon vid mognare år skänkt sin 
verkliga kärlek. Men frånstötande onaturlig måste
dock den kvinna stå inför samtid och
eftervärld, som så fullständigt kunde
glömma och öfvergifva sina äldsta små
barn. Ty många tankar ägnade hon för
visso icke den lilla flickan och den späde
gossen i det forna hemmet, allraminst
sedan en ny barnflock började leka omkring henne.

Det måste emellertid för den unga Adelaide 
varit en hård skola att veta denna moder vara 
så nära och dock så oändligt fjärran -- en 
främmande kvinna med annat namn, andra intressen 
och ett hjärta, som 
var iskallt för de tre hon vändt ryggen.

Dock måste dessa hafva varit nödsakade 
att då och då sammanträffa med
henne, äfven sedan hon följt sin man till
Lilla Öster Svartö. Hos gemensamma
fränder, fru Helenas äldsta syster och
dennas man, kapten Stjernschantz, samt
hennes bror, kapten de Frese, äfven tillhörande 
Sveaborgs garnison, möttes understundom 
de frånskilda makarna och deras barn, men 
utan att minsta ord af närmare innebörd 
växlades dem emellan.

Adelaide von Hauswolff var dock varmt och 
innerligt fäst vid dessa »kära släktingar». 
Hon talade alltid med tillgifvenhet om dem, 
särskildt om den »käre morbror Frese». Men 
moderns namn gick aldrig öfver hennes läppar.

Man torde kunna vara ganska viss,
att det ej häller nämndes mellan far och
dotter. För dem måste hon i själfva verket 
hafva varit mer än död; ty för sin egen
lefnadsfrid måste de hafva varit nödsakade 
att om möjligt utplåna själfva minnet 
af och tanken på henne.

Säkert är, att ej den ringaste antydan 
om henne kan upptäckas i dessa båda dagböcker, 
faderns och dotterns, änskönt hon genom sitt 
förräderi var en hufvudorsak till både den 
stora fosterländska olyckan, Sveaborgs 
kapitulation, och till deras enskilda, då 
de utarmade och hemlösa drefvos bort i rysk
krigsfångenskap.

***

Dock, ännu var den fred, som slöts
i Värälä, icke bruten.

De unga officersfamiljerna hade i det
hela taget fortfarande muntert. Det fanns
bland officerskårens 500 »onyttiga munnar» 
också »öfver fyrtio damer -- -- 
mycket vackra». Umgänget dem emellan
var synnerligen lifligt, assembléer och 
sällskapsspektakel anordnades tidt och tätt.

En af de vackraste och gladaste unga
damerna just vid tiden för ryssarnes
oväntade infall i Finland vintern 1808
var kaptenskan Gustafva Sofia Hjärne,
född Rosenborg, från Sverige.

I sitt blod hade hon som föräldraarf
undfått frihetstidens lust för mörka och
farliga stämplingar. Hennes morfader,
riksrådet Funck, hade stått i rysk sold,
och hennes morbroder, öfverstelöjtnant
vid Bohus läns regemente, afsattes af
Gustaf III från sin tjänst på grund af
tvetydig hållning under danska infallet
i Bohuslän 1788.

Nu var hon själf bosatt i Sveaborg,
förräderiets förnämsta härd vid det nya
århundradets inbrott.

Till en början var hennes enda roll den 
bedårande och tjusande societetsdamens. 
Inom Sveaborgs officerssocietet var hon 
snart den ledande; det var hon, som var 
centrum i nöjeslifvet, det var förnämligast 
hon, som arrangerade dessa sällskapsspektakel, 
i hvilka hon själf som primadonna skördade 
berömmelse och beundran såsom framstående 
skådespelerska.

Bland Sveaborgs dåtida damer torde
hon vara kanske den enda, hvars bild
bevarats för eftervärlden.

Hon ger intryck af att ha varit högrest, 
kraftig och dock smärt; i det mörka,
starkt krusiga, af en spetsfichu sammanhållna 
håret ett par rosor i mörkt glödande 
färg; treradigt pärlband med dyrbar
agraff kring den blottade halsen, hvars
fasta hvithet förhöjdes af den lätt ringade
sammetsklädningens svarta spets; fin, fyllig 
ansiktsoval med ganska stor rak näsa,
mörka, kraftigt hvälfda ögonbryn och
lifliga mörka ögon, det hela med ett något
djärft, förslaget, nöjeslystet uttryck -- sådan 
är bilden af denna fru Hjärne, som
tillsammans med sina väninnor, fru Helena
Reuterskiöld och fru Anna Brunow -- född 
svenska äfven hon -- åt ryska agenter 
och för ryska pänningar sålde Sveriges
för vapen ointagliga fästning samt sin
egen och sina mäns heder och ära.

***

Men ännu så länge roade man sig
i Sveaborg. 

Allt mörkare och hotfullare blefvo
molnen vid den östra gränsen. Mer och
mer bekymrade och varnande blefvo budskapen 
från det sändebud, som i Rysslands 
hufvudstad bevakade Sveriges intressen.

Men ingen lyssnade därpå, Sveriges
kung ville ej ens höra talas om faran,
ännu mindre se den. Han trodde fortfarande 
på sin ryske svågers och bundsförvants 
försäkringar om vänskap.

På Sveaborg hade man emellertid börjat 
rusta med den delvis förfallna fästningens 
iståndsättande till försvar. Det såg allt 
mer allvarsamt ut. Men ännu i februari, då 
man hvarje dag väntade, att ryssarne skulle 
gå öfver gränsen och sinnesstämningen 
inom fästningen började bli tryckt, voro 
dock »de flesta fruar kvar och för två dar 
sedan dansades», enligt hvad en besökande 
officer, general Aminoff, den 11 februari 
berättade.

De <i>flesta</i> fruarna -- icke alla. Några
af dem hade redan skyndsamt lämnat sina hem 
och sina män.

Fru Helena hade tagit sina små barn
med sig och begifvit sig till Helsingfors,
där hon skaffat sig tillfällig bostad.

Att hennes äldsta dotter och son -- Adelaide 
och Carl von Hauswolff -- voro kvar inom 
fästningen, bekymrade henne intet.

Hennes man var, som redan är nämndt,
underkommendant å Lilla Öster Svartö,
hvars befästningar lågo nästan midt för
samt närmare Helsingfors än de andra
öarnas med undantag af de mera oväsentliga 
på Lånnan. De egentliga försvarslinjerna 
här voro också vända ut mot redden. 
Kommendantens bostad fanns i en större 
s. k. fredsbyggnad icke långt ifrån de 
båda ingångarna, som vette utåt »Nya varfvet».

Här hade fru Helena under senare
tiderna fört en vida enformigare tillvaro
än förut, då hon tillhörde medelpunkten i
Vargöfästets glada officerssocietet. Sannolikt 
fann hennes för äfventyr böjda sinne behag 
i ombytet från den dystra, ensliga klippön 
till det visserligen 
obetydliga, men dock mera sällskapliga Helsingfors.

Rädd eller feg var hon åtminstone
aldrig. Det kan ej ha varit af det skälet,
som hon lämnade sin man just vid den
kritiska och krigiska tidens inbrott.

Men naturligtvis hade både hon och
hennes väninnor och umgängesfruar sett
och läst de publikationer, som ryssarne
så flitigt och på hemliga vägar lyckats
sprida inom fästningen. Dessa innehöllo
bland annat också upprop till »de officerares 
<i>fruar</i>, som ägde sina männer antingen 
i Finska arméen eller i fästningen,
att <i>på allt sätt</i> söka förmå sina männer
till öfvergång till Rikets fiender».

Löften om lysande belöningar och
framtidsutsikter fattades heller icke i dessa 
publikationer.

Möjligen kan häri skönjas orsaken 
till att just de två officersfruar, som
voro mest nöjeslystna och därför säkert
också i ständigt behof af god kassa, gjorde 
hvarandra sällskap vid flyttningen till
Helsingfors. 

Ty samtidigt med fru Reuterskiöld
lämnade äfven fru Hjärne fästningen.

I Helsingfors hade de för öfrigt redan
liktänkande och själsfränder uti 
änkeöfverstinnan Anna Brunow samt i den
hos henne boende fröken Carolina de
Frese, fru Reuterskiölds yngre ehuru icke
längre unga syster.

***

Det då så anspråkslösa Helsingfors
hade under fredstider varit det omtyckta 
mål, dit Sveaborgs garnisonsofficerare
med sina fruar och damer gjort utflykter;
om vintrarna hade slädpartierna dit öfver
den fasta isen tillhört de mest omtyckta
nöjena.

»Man kan icke tänka sig», har en resande 
från denna tid berättat, »någon
gladare och behagligare anblick än den,
som öppnar sig från Helsingfors åt Sveaborgs 
fästning -- -- -- vägen är utstakad
i snön medels träd och grankvistar, hvilka 
äro inhuggna i isen. Slädar af alla slag,
öppna och täckta -- -- dragna af små
dansande finska hästar, ila med ovanlig
snabbhet fram och tillbaka hela dagen
igenom från morgon till kväll. Officerarne 
med sina betjänter, fruntimmer, soldater, 
bönder, handtverkare, byggnadsledare, 
alla dessa göra att vägen blir en
promenadplats vimlande af folk och mer
intressant och angenäm än Hyde Park
i London eller Corson i Rom -- --»

Den utstakade isvägen var nu omedelbart 
efter den 21 februari 1808, den dag, då 
ryssarna gingo öfver gränsen, lifligare 
än någonsin. Och dock hade den ett helt 
annat kynne.

Inga kappslädar med rosenkindade och 
inpälsade unga damer, men långa foror, 
natt och dag, af lastvagnar med krut, 
pontoner, gevär, tält, seltyg, spannmål 
m. m., hvilket allt stadens invånare
med egna hästar förde från Helsingfors
till Sveaborg, på det icke hela detta 
vapenförråd  och proviant skulle falla i den
annalkande fiendens händer.

Helsingfors hade nämligen endast en
mindre garnison, hvars chef var öfverste
Gutoffsky.

Fororna upphörde, och den hvita vägen 
låg där tyst och öde, tills plötsligt
en släde för lösa tyglar kom ilande från
staden. I släden satt garnisonskommendanten, 
stel af skräck. Bakom honom
kom stormande i samma rasande hast
och gripen af samma vilda rädsla hela den
bataljon, som skulle försvarat den lilla
staden. Isen var full af flyende, som försvunno 
inom Sveaborgs murar.

Åter låg den hvita vägen tom och död.

Men in i Helsingfors tågade från
landsidan en liten skara ryssar.

I god och ostörd ro togo de stadens
små våningar i besittning, ordnade där
sitt högkvarter och hade det trefsamt
och lugnt bland de visserligen svensksinnade 
men fullkomligt försvarslösa invånarna.

***

Öfverstinnan Brunows salong -- troligen 
endast ett litet förmak -- blef den
plats, där ryska officerare och agenter
gärna stämde möte.

Dessa agenter voro svenskar och förrädare 
redan från 1788 års krig: de båda
anjalamännen Ladau och Klick samt en
tredje mera obetydlig person.

Efter anjalakomplottens misslyckande 
hade de båda förstnämnde jämte många 
andra förrädiska svensk-finska officerare 
blifvit dömda förlustiga lif, ära
och gods, men i tid flytt undan till Ryssland.

Där hade de bidat tiden, då bladet
skulle vända sig och Ryssland skulle med
framgång kunna gifva Sverige ett dödshugg.

Nu var den stunden kommen: den
ryska örnen stod redo att hugga klon i
sitt offer och -- som det gamla ordet
något omskrifvet lyder -- där åtelen är,
där församla sig gamarna.

Ty som gamar hade först Ladau och
ett par veckor senare Klick skyndat till
Finland, till Helsingfors, så fort denna
stad fallit i ryssarnes händer.

Och nu träffades de hos sin gamla
goda vän öfverstinnan Brunow äfven den
forna värdinnan i det Hauswolffska hemmet, 
alltid samma fru Helena, ehuru nu
därtill bärande ett annat namn. Också
hennes syster, fröken de Frese, var en
Sveaborgsbekant från tiden före Anjala.
Och den nya bekantskapen, den ståtliga
och fintliga majorskan Hjärne, var helt
enkelt charmant!

Framför allt var det för de gamla
dyrbara planernas och stämplingarnas
skull ett högst värderikt förnyande af
gammal bekantskap och stiftande af ny!

Att man så i frid och trefnad kunde
midt under brinnande krig sitta i en
komfortabel våning och med så älskvärda
och förstående damer lägga råd om de
minor, som bäst skulle kunna störta Sveaborgs 
murar och Sveriges rike, därför
hade man i själfva verket fru Helena att
tacka. Ja, hela den ryska 
belägringsarmén, åtminstone den, som var inkvarterad 
i Helsingfors, ansåg sig stå till henne
i allra största förbindelse för bevarandet
af alla de stadens bekväma, sköna bostäder, 
utan hvilka man blifvit tvungen
att draga sig undan och icke kunnat fullfölja 
sina planer mot Sveaborg.

Från fästningen hade nämligen af
och till riktats ett häftigt bombardement
mot det i ryssarnes våld varande Helsingfors; 
staden var i ständig fara att bli antänd; 
och detta vore i vinterkölden ett
stort nederlag för de belägrande.

För att afvärja denna olycka vände
sig ryske generalen, Buxhövden, till agenten 
Ladau, den alltid lika elegante, för
kvinnor oemotståndlige världsmannen och
forne officeren.

Vägen in i Sveaborg och till dess
öfverkommendant ansåg man nämligen -- förmodligen 
redan nu af goda skäl -- bäst gå genom kvinnor.

Villigt gjorde Ladau sveaborgsdamerna 
sin uppvaktning; särskildt lade
han an på fru Helena, försedd som han
var med fullmakt att lofva guld och gröna
skogar som belöning för gjorda tjänster;
och snart hade dessa själsförvanter saken
sins emellan på det klara.

***

Redan under veckor hade det varit en dödsfara 
att färdas på den hvita vägen mellan staden 
och fästningen; från dennas kanoner å ena sidan, 
från ryssarnes strandbatterier å den andra 
sopade kulorna utåt den blåglänsande isen.

Den gamla färdvägen låg fullständigt öde.

Plötsligt en dag, då det var uppehåll 
i den häftiga elden från Sveaborg,
kom en släde med en ensam dam snabbt
ilande från staden fram emot fästningen
samt åtföljd af en rysk trumpetare.

Släden styrde kosan till Lilla Öster
Svartö; trumpetaren blåste en signal; och
fru Helena, ty det var hon, som, sporrad
af ryska löften, med dödsförakt vågat sig
ut mellan de å ömse sidor hotande eldgapen, 
fordrade att bli insläppt i fästet.
Hon ville träffa sin man; hon ville tala
med honom i enskilda angelägenheter;
hon och hennes barn voro utan tak öfver
hufvudet i Helsingfors; hon kunde ingen
boning få för de många ryska inkvarteringarna; 
hon vore en svensk kvinna, som hade rätt 
att bli insläppt i sitt eget hem, om också 
det befann sig innanför Sveaborgs murar.

Men hennes man kunde eller vågade
icke öppna porten för sin hustru, för den
kvinna, som under ryskt skydd och från
ryska linjer nalkades Sveriges fästning.

Han kunde endast gå ut till henne,
där hon stod på isen.

Samtalet mellan makarna hörde ingen,
och ingen har någonsin fått veta dess
innebörd.

Men Sveaborgs garnison ansåg sig
ha fullt skäl att misstänka fru Helena
vara den ryssarnes besoldade budbärarinna, 
som först föreslog Sveaborgs chef,
amiral Cronstedt, att inställa den för
ryssarne så synnerligt olägliga beskjutningen 
af deras utmärkta kvarter i Helsingfors.

Omedelbart efter hennes expedition
utfärdades åtminstone den från ryskt håll
åstundade ordern till »herrar batterichefer» 
på alla Sveaborgs olika fästen,
»att under hvad förevändning som hälst
ej rikta sina kanoner på Helsingfors’ stad».

På så vis fingo Sveriges fiender
sin sköna vintertillflykt tryggad just af
de svenska kanonerna! De kunde nu
mycket angenämt och ofarligt fullfölja
sina vidare planer på Sveriges undergång.

Damerna i den Brunowska våningen
kunde också i ostörd trefnad fortsätta
med de aftoncirklar, i hvilka ryska officerare 
samt herrarna Ladau och Klick
så gärna deltogo.

***

Ty nu hade Carl Henrik Klick också
hunnit anlända.

Före domen och degraderingen major i svensk 
tjänst och gift med anjalageneralen Armfelts 
dotter hade han ett år varit kamrat med major 
von Hauswolff på Sveaborg.

Det var just samma år, som denne
senare vann sin sjuttonåriga brud. Helt
visst hade också Klick, elegant och omtyckt 
sällskapsman som han var, tillhört
det unga hemmets gäster.

Redan första dagens afton förnyade
han -- efter längre samtal med general
van Suchtelen och förmodligen enligt då
mottagna instruktioner -- bekantskapen
såväl med fru Reuterskiöld som fru Brunow.

Af alla de svensk-finska förrädarne
af 1788 och 1808 var Klick utan tvifvel
den mest föraktlige, ty han kunde ej ens
som de flesta andra förebära en speciell
finsk patriotism, enär han hatade Finland
och alltid rådde Rysslands härskare att
behandla landet som en eröfrad provins.

För öfrigt var han en man af det
gustavianska tidehvarfvets anda, 
samvetslös, lättsinnig, väl soignerad och begåfvad 
med en tunga lika hal och lättflytande 
som hans penna under den tid han var
anjalamännens själfskrifne »författare»,
d. v. s. den, som skref både anjalaförklaringen, 
Liikalanoten och andra historiskt ryktbara dokument.

I fru Brunows damcirkel uppträdde han till 
en början som den känslosamme subtile 
kavaljeren. Han hade skyndat till sitt 
fosterland endast och allenast för att trösta 
och aftorka tårar, och när han under resan 
hört omtalas sitt folks -- finnarnes -- 
olidliga förtryck af svenskarne, så hade det 
gripit honom så, att han fått en svår nervattack.

»Ah, ces recits m’ont tant affecté que
j’eûs un apacement de nerfs!»

Men de följande dagarnes öfverläggningar 
med fru Helena voro emellertid icke enbart 
sentimentala.

Klick hade varit tillräckligt länge i
Ryssland för att hans intriglystna natur
till fullkomlighet skulle ha lärt sig konsten
att med bländande föreställningar 
besegra tveksamma samveten och ingifva
mod att bryta mot plikt och heder.

Hans framgång med hänsyn till sveaborgsfruarna 
var fullständig. Ty om också fru Reuterskiöld 
var den mest tilltagsna, den egentligen handlande, 
så var dock fru Hjärne med lif och själ med om
köpet.

Förvisso var det pris ej ringa, som
kunde hos dessa kvinnor -- brännmärkta
såsom »kvinnoligan från Sveaborg» -- väcka 
just modet att förråda sitt land och
anförtro sin samhällsställning och hela sin
framtid åt en rysk generals ordhållighet.

Men Klick var en slug och skicklig medlare, som 
förstod att uppträda bland damer.

Det dröjde häller icke länge, innan den lilla 
kappsläden med den ensamma damen och den ryske 
trumpetaren åter i raskt traf syntes ila öfver 
isen från Helsingfors och liksom förra gången 
vrida in mot Lilla Öster Svartö.

Nu var dock damen djupt sorgklädd.
Det var en gråtande och förtviflad moder, 
som kom för att bereda sina barns far på en 
hjärtekrossande sorg, det var en nedbruten 
hustru, som behöfde tröst och stöd af sin make.

Det var fru Helena, som klagande
och gråtande bönföll att denna gång få
slippa in. Det var något så svårt och
tungt hon hade att anförtro sin man:
hans älskling vore död, det yngsta barnet,
den lilla flickan, som var honom så kär.

Ilbud gick till kommendanten -- icke
kaptenen å Lilla Öster Svartö, utan amiralen 
och chefen öfver hela Sveaborg.
Och denne, själf en god familjefader,
hvars hustru och barn delade med honom 
belägringstiden i fästningen, kunde
icke vägra denna sörjande moder hennes
bön.

Fästningsporten uppläts; den djupt
nedböjda rätade spänstigt upp sig och
hennes tårar upphörde att flyta.

Besöket i hemmet och samtalet med
mannen, kapten Reuterskiöld, varade flera
timmar. Om det döda barnet talades
icke mera.

Men när fru Helena från sin falska
och förrädiska färd återvände till sin
helsingforsbostad, väntades hon där af
alla sina lifslefvande barn samt af en mycket 
intresserad rysk »agent», hennes förtrogne 
vän i detta mörka spel, anjalamannen Klick.

Säkert hade kapten Reuterskiöld en
tung väg att gå, när han strax efter sin
hustrus afresa inställde sig hos sin chef,
amiral Cronstedt, med anhållan om förbud 
för sin fru att vidare besöka fästningen.

Hennes ärende hade varit att å fiendens 
vägnar bjuda honom 20,000 dukater, om han i 
ryska händer ville öfverlämna Lilla Öster Svartö.

Huru länge det sedan dröjde, innan
den ryska lockelsen inverkade på hans
sinne och handlingssätt, vet man ej. Men
fru Helenas man blef af general Buxhövden 
i bref till kejsar Alexander betecknad
som en pålitlig och för kejsardömet nitisk 
person! Det begärda förbudet blef
måhända utfärdadt. Men det oaktadt
visste nästan hvarje man inom Sveaborgs
garnison, att fru Reuterskiöld vid upprepade 
tillfällen ånyo besökt fästningen.
Men huruvida hennes lilla kappsläde äfven 
då stannade utanför det fäste, där
hennes man var kommendant, eller om den
tog kosan till <i>Stora Öster Svartö</i>, som stod
under öfverste Fredrik Adolf Jägerhorns
befäl, det har icke blifvit i klara ord uttaladt.

Faktiskt är dock, att denne senare, den <i>egentlige</i> 
ledaren af Sveaborgs förräderiet, amiral Cronstedts 
betrodde rådgifvare och nära frände, på hemlighetsfulla 
vägar stod i förbindelse med den belägrande fienden.

Särskildt vet man, att han på samma 
mystiska sätt mottog det bref från
sin vän Klick, som denne i sin dagbok
omnämner i sammanhang med den »sentimentala» 
aftonen tillsammans med fruarna 
»R. och B.», ett bref, hvars innehåll
afsändaren betecknade såsom »användbart 
att framvisa, men för den, som riktigt 
förstod det, var det en salighet.»

Konstateradt är också genom historiska 
dokument, att från den tidpunkt, då 
öfverste Jägerhorn mottog brefvet med 
det »saliga» innehållet, daterar sig
en fullkomlig förändring i amiral 
Cronstedts försvar af Sveaborg.

Från den stunden hade Sverige sina
farligaste fiender <i>innanför</i> fästningens 
kanonspäckade vallar.

Och faktiskt är äfven, att det åkdon,
som under denna dystra vintertid oftast
befor den eljest öde hvita vägen, just var
kappsläden med den ensamma damen och
hennes trumpetare.

***

Under tiden gick lifvet inom Sveaborg 
sin dagliga tunga gång.

Om också en stor del af det högre
befälet mer och mer fastnade i ryssarnes
af fru Reuterskiöld och öfverste Jägerhorn 
skickligt utkastade gyllene snaror,
så fanns det i alla händelser, som redan
nämnts, många ärliga officerare kvar och
dessutom allt manskap, bland hvilket förräderiet 
alls ej vann insteg.

Men de svensktrogna af befälet placerades 
af sina förmän klokt nog på olika
håll och på de skilda öarna. De hade således 
ytterst svårt att samverka till fästningens 
räddning, äfven sedan misstanken
om förräderi hos dem börjat öfvergå till
visshet.

Inom familjerna, såväl de som bodde
i Vargöns hvita generalshus och de som
hade sina lägenheter innanför de andra
smärre öarnas försvarsverk, växte ångesten 
för hvarje nytt bombardement och
än mer genom de grymma hotelser, som
ryssarne på sina vanliga hemliga vägar
förstodo att smuggla in till de belägrade.

På nöjen och assembléer tänkte ingen mera. 
Beklämningen nådde sin höjd, då ryssarne 
tillkännagåfvo, att de från »sin hämnds 
gräsligheter» önskade förskona åtminstone 
kommendantens familj, som därför erbjöds 
skydd i Helsingfors.

Nu önskade alla dessa -- »onyttiga munnar», 
högre som lägre, adliga officersfruar
och enkla soldathustrur -- att med sina barn
få slippa ut, få komma till Helsingfors
eller till sina egentliga hem på skilda håll
i Finland -- bara ut från Sveaborg, innan
det föll i ryska händer.

Men när amiral Cronstedt framställde
denna begäran till ryssarnes befälhafvare,
möttes han af mycket artig, mycket bestämd 
och framför allt mycket klok vägran.

De nära 2,000 »tärande» munnarne
tillätos <i>icke</i> att aflägsna sig ur fästningen.
De hade att kvarstanna där och öka åtgången 
af provianten. Grefvinnan Cronstedt 
däremot inbjöds ånyo i artigaste
ordalag att taga sin bostad i Helsingfors;
där skulle endast vänta henne den allra
största uppmärksamhet och hänsynsfullhet.

På detta förslag svarade dock amiral
Cronstedt värdigt och bestämdt, att hans
hustru ej kunde mottaga erbjudandet, för
så vida det icke utsträcktes till alla 
officersfamiljerna.

De små hushållen å Sveaborg fortforo
alltså att upptaga de många lägenheterna
i kaserner och kasematter.

***

Under all denna oro -- medan bomberna 
under mycket korta stunder och med
mycket långa mellanrum slungades från
ryssarnes få och små batterier och medan
fästningens 2,000 mindre och gröfre kanoner 
med ohyggligt dån utspydde hela
eldhaf öfver isen och stränderna, där
just inga ryssar funnos -- lefde den unga
Adelaide von Hauswolff lugn och sansad
vid sin fars sida i det lilla hemmet.

Okunnig om moderns förrädiska färder 
utanför fästningsmurarna kunde hon
icke vara. Hvad som under denna bittra
tid rörde sig i den bedragne mannens
och hans öfvergifna och bortglömda dotters 
hjärtan, kan lätt tänkas.

Ingen fanns på Sveaborg, som så
tungt som de två drabbades af den dubbla 
sorgen och skammen: fosterlandets och
deras egen.

Major von Hauswolff var för sin del
träget upptagen af sin krigarplikt.

Som högre officer var han medlem
af fästningens krigsråd; han kunde på
nära håll bevittna, hur hans kamrat Jägerhorn 
steg för steg dref den åtminstone
skenbart motvillige chefen längre och längre 
fram mot det nesliga åtgörandet.

I det längsta ville han ej tro därpå.
Han vägrade bestämdt att låta ens blotta
misstanken få insteg hos sig. Men det var
dock omöjligt, att icke också hans tillit
skulle få en stark rämna.

Vid hvarje dags slut gjorde han anteckningar 
i sin dagbok, ibland utförligare
redogörelser för hvad viktigast som händt
under dygnet, ibland endast några få ord.
Men, som sagdt är, ingenstädes ens en
antydan om hans forna hustrus täta besök 
på fästningsområdet, hvilka dock tillhörde 
de mest omdebatterade tilldragelserna 
under belägringstiden.

På grund af hans bestämda fosterlandskärlek 
och innerliga afsky för allt ryskt torde han 
ej heller stått förtroligt nära flertalet af 
de officerare, som, vunna af ryssarne, hjälpte 
till med det undergräfvande mullvadsarbetet 
inom fästningen.

Bland dessa fanns också hans forne
svåger, kapten Stjernschanz, som fortfarande 
naturligtvis stod i nära förbindelse 
med hans forna hustru. Och detta
kunde gifvetvis endast öka von Hauswolffs 
böjelse att utanför tjänsten hålla
sig på reserveradt afstånd från den förrädiska 
ligan, som å sin sida sannolikt aktade sig att 
låta honom få en inblick i dess farliga ärelösa spel.

Han blef ej heller någon enda gång anmodad 
att närvara vid de många parlamenteringar, 
som fördes mellan ryssarnes befälhafvare och 
Sveaborgs kommendant. Han anade icke ens, att 
en stor del af hans kamrater i det krigsråd, 
där den olyckliga och skamliga öfverenskommelsen
beslöts om kapitulation med vissa villkor
och inom en viss tid, redan voro af 
ryssarne enligt dessas egna ord »preparerade»
och köpta.

Men under dessa det dystra afgörandets 
sista dagar tycker man sig se, hur
handen, som i journalen införde anteckningar, 
darrat af en sinnesrörelse, som
mer och mer bemäktigade sig äfven den
behärskade von Hauswolff.

Det var bland annat bestämdt i den
olycksdigra konventionen, att om icke
hafsisen till den 3:dje maj gått upp och
om icke svensk undsättning innan dess
kommit, skulle Sveaborg i fullt oskadadt
skick öfverlämnas åt ryssarne.

Hela garnisonens uppmärksamhet ägnades 
därför, ju längre tiden led in i april,
framför allt åt isen: dess tjocklek mättes,
den undersöktes på alla sätt och vis. Man
satt med kikare för ögonen och spejade
utåt horisonten, om ej tilläfventyrs något
segel från Sverige skulle dyka upp i fjärran.

Major von Hauswolffs journal ger tydliga 
uttryck af den gemensamma spänningen:

Frost eller tö? -- Rägn och blåst
eller stilla köld? -- Skall isen gå upp? -- 

Glädjen är otrolig: en remna synes i
isen! -- Solen verkar! -- Skepp kryssa vid
vattenranden!

Ett misstag, en villa -- det är kallt
som i midvintern -- det är stilla lugnt -- 
kölden är stark -- isen blir fastare -- 
oron är stor -- --

Allt är bekymmer, förtviflan -- och
om ett par dagar är tiden ute! -- 

Den första maj var inne. Dittills
hade von Hauswolff varit fullt lojal emot
sin högste chef på platsen.

Han tyckes alls ej hafva konfronterat
med de båda uppbrusande, upprörda män,
kaptenerna Duriez och Båth, som genomskådat 
förräderiet och med ifver, ehuru
förgäfves, arbetade på att genom myteri
i sista stund rädda Sveaborg åt Sverige.

Men nu fann äfven han nödvändigt
att söka gripa in och förmå kommendanten 
att försvara fästningen.

Af samma tanke var äfven major
Hjärne. Denne senare hade icke just
utmärkt sig för större nit i sin tjänst; hans
uppgifter om det ringa krutförrådet på
fästningen -- en af de viktigaste 
förevändningarna för kapitulationen -- hade
visat sig oriktiga. Men från medvetet
förräderi har han af alla blifvit fritagen.
Vetskap om sin frus förehafvande i Helsingfors 
hade han således icke heller. Troligen 
dröjde det mycket länge -- om någonsin -- 
innan han fick reda på kvinnornas komplott i 
dess helhet.

Han var en ståtlig, vacker man med
ett aristokratiskt, till och med ädelt utseende, 
ännu ung och djupt fäst vid sin
eldiga och vackra unga hustru och sina
små barn. För sin tro på henne kan han
i själfva verket icke klandras.

Villigt följde han sin äldre kamrat
upp till kommendanten för att jämte
denne »med anständig häftighet» påyrka
brytandet af öfverenskommelsen med fienden, 
så att den till antalet öfverlägsna
garnisonen måtte kunna i stället anfalla och
fördrifva de Sveaborg belägrande ryssarne.

Men förgäfves. Kommendanten ansåg 
som <i>första</i> hedersplikt vara att hålla
sitt löfte till sitt lands fiender; detta lands
ära och välgång samt hans egen trohetsed
mot sin konung kommo på sin höjd i
andra rummet.

Då tröto både mod och tålamod också
den besinningsfulle von Hauswolff: allt var
nu »så sorgbundet», så förtvifladt, att han ej
längre ville skrifva ens en rad i sin journal.

Han samlar ihop dess blad och går
ut att sköta sin tjänst till slutet. Som en
sista sveaborgsorder blir han befalld att
till fienden öfverlämna fästningens nycklar.

»Hvilket jag dock ej gjorde, hängde
dem alla i högvakten».

Detta torde ha varit den plikttrogne
Gustaf von Hauswolffs enda subordinationsbrott.

***

Förmiddagen den tredje maj stodo
Helsingfors’ invånare på strandhöjderna
och blickade ut öfver den nu så luckra isen
bort emot Sveaborgs mörka murar.

Förbittring och sorg fyllde allas sinnen: 
»Hellre måtte våra hus ha brunnit,
än att denna olycka skulle inträffa».

Ännu syntes därute på Gustafssvärd
Sveriges flagga -- ännu en timma -- några
minuter -- 

Och så blef klockan tolf -- den
svenska flaggan sjönk för att aldrig mera
här fladdra ut öfver ett fritt, svenskt-finskt 
land. Och dock skulle det komma
att dröja ännu hundra år, innan Ryssland
satte provinsmärket på det genom förräderi 
så lätt eröfrade landet. -- 

Flera dagar förgingo, innan den nära
7,000 man starka garnisonen hann tåga
ut, regemente efter regemente, för att,
skälfvande af harm, skam och förtviflan,
åt ryssarne öfverlämna sina vapen och
själfva på nåd och onåd gifva sig fångna.

Allra sist kom turen till kommendanten, 
amiral Cronstedt, att lämna Sveaborg, 
som han så nesligt förrådt<footnote>Under 100 år har amiral Cronstedts skuld eller oskuld
varit föremål för undersökningar och diskussion; å flera håll
ha försök gjorts att framställa honom såsom en martyr dels
för ogynnsamma förhållanden, dels för illvilja. Men all diskussion 
måste tystna inför de förkrossande och klara bevis,
som 1905--1907 offentliggjordes uti "Les relations diplomatiques 
de la Russie et de la France, publ. par le grand duc
Nicolas Mikhaëlowitsch", utförligt relaterade i Historisk
Tidskrift 1908.</footnote>.

Under hela åtta dagar sysslade 30
man med att öfverföra alla hans tillhörigheter 
till Helsingfors, där bostad upplåtits
åt honom och hans familj i kapten Vendelii hus.

De andra officersfamiljerna följde
efter. Äfven de hade tillåtelse att föra
med sig sitt gods och bohag. Men den
lilla staden, redan upptagen af så mycket
ryssar, hade ej bostäder åt alla dessa
hemlösa familjer. De måste stufva in sig
bäst de kunde, och sina ägodelar måste
de packa ihop på vindskontor, vindar och
magasinsloft, ovissa om huruvida de någonsin 
mera skulle få åt sig ordna och
bereda något hem.

Major von Hauswolff och hans dotter
ägde ett för den tiden vackert och dyrbart 
bohag; von Hauswolff, som var svag
för »det sköna Sinnet», hade samlat konstsaker 
samt ett utsökt bibliotek. Allt blef
nu inställdt på ett magasin i handlande
Govenii gård, där det under Helsingfors
stora brand blef lågornas rof.

Far och dotter gingo, kan man säga,
från Sveaborg hand i hand, beröfvade
allt utom de kläder, som de kunde medföra 
i en liten packning. -- 

I Helsingfors samlades således nu
till en början alla sveaborgsfamiljerna.

Hur återseendet mellan major Hjärne
och kapten Reuterskiöld å ena samt deras
respektive fruar å andra sidan aflopp, 
därom vet man intet.

Åtminstone den senare kände vid
denna tidpunkt mycket väl sin hustrus
andel i hvad som skett. Han hade, som
nämndt är, till och med varit så inblandad
däri, att hans »nit för kejsardömet» rapporterats 
till kejsar Alexander af general Buxhövden.

I samma rapport hade det om fru
Helena sagts, att »hon varit till stor nytta
både genom sin aktivitet och genom det
stora inflytande hon utöfvade på sin man,
dåvarande kommendanten på Lilla Öster
Svartö fäste, liksom ock på många af
garnisonens officerare, hvilka Cronstedt
kallat till rådplägning -- -- 

Det var till stor del på grund af hennes 
inflytande, som krigsrådet gick in på
att öfverlämna fästningen, och hon utsatte 
sig själf för beständiga faror, då hon
uppehöll förbindelsen med garnisonen.

Jag (general Buxhövden) belönade
då hennes utomordentliga nit för kejsardömets 
bästa och lofvade henne att (kejsaren) 
efter belägringens lyckliga slut nådigst 
skulle minnas den svåra belägenhet,
hvari hon med sin talrika familj befann
sig, och för att belöna hennes tillgifvenhet
skulle draga försorg om hennes framtida
existens -- --»

Fru Helena hade alltså redan i förskott 
fått ut en del af dessa blodspänningar.
Fru Hjärnes belöning däremot lät något
vänta på sig, sannolikt just emedan hennes 
man åtminstone ännu stod utanför saken.

Det var tunga, bittra dagar, som nu inbröto för 
sveaborgsgarnisonen, för officerare och menige.

Alla de, som ej mottagit ryska mutor,
stodo nu så godt som utblottade på 
allting, inför världen äfven sin soldatära
och mannaheder. Ty de oskyldiga fingo
däri lida med de skyldiga, att allmänt
förakt, djup afsky vidlådde en hvar, som
under dessa förfärliga majdagar tågat ut
genom Sveaborgs portar. Deras chef och
kommendant hade i sin öfverenskommelse 
med fienden dessutom helt enkelt
glömt eller uraktlåtit att betrygga sina
officerare och soldater. De voro därför
samtliga krigsfångar.

Om de nu omedelbart, således midt
under brinnande krig, ville öfvergifva de
svenska fanorna och svära kejsaren 
trohetsed -- då skulle det gå dem väl; då
skulle de få behålla hela sin lön och vinna
åtskilliga andra förmåner.

»Men de som ej vela svära kunna ej
begjära att blifva ansedda annat än som
Krigs-Fångar».

Valet var således: fattigdom och nöd
med bibehållen heder eller ekonomiskt
lugn, utsikt till befordran med nesligt
fläckad krigarära. 

Detta var hvad som bjöds de fångna
sveaborgsfamiljerna i Helsingfors.

Midt i all grämelse och sorg var en
gemensam känsla förhärskande hos dem
alla: djupt förakt för alla förrädarne,
deras forne kommendant medräknad.

Särskildt drabbade detta fru Helena.
Och hennes man, som <i>utan</i> att vara krigsfånge 
vistades i Helsingfors, där han återintagit 
sin plats i familjekretsen, fick uppbära sin andel däraf.

Ty när de här ville återknyta umgänget 
med de forna vännerna från Sveaborg, 
vände dessa honom, men särskildt
henne, alla ryggen.

Öppet förakt och ohöljd afsky mötte
fru Helena öfverallt; ingen ville kännas
vid henne, ingen ville ens besudla sig med
att trycka hennes hand.

Och misstanken att hennes man delat
förräderiet stod skrifven på allas anleten,
som mötte dem.

Det är föga troligt, att hennes <i>första</i>
familj, som äfvenledes nu i fångenskapen
bittert fick umgälla hennes brott, skulle
göra minsta närmande.

Hur beräknande kvinna hon än var,
så ägde hon dock ett modershjärta; den
af alla afhållna vackra unga Adelaide von
Hauswolff var dock hennes förstfödda barn,
som hon en gång älskat och vårdat -- som 
piskrapp måtte det ha svidit, hvarje
gång denna dotter tyst och sorgsen gick
henne förbi.

Ej heller torde fru Hjärne under
denna tid haft afundsvärda dagar: ännu
var hon oupptäckt -- ännu ägde hon sin
makes tillit, sina vänners aktning. När
skulle turen komma till henne? Hur
skulle hon kunna afvända alla misstankar?

Det dröjde ganska länge, innan hon
såg en utväg att undkomma följderna af
sina handlingar.

***

Efter någon tid -- medan ännu valet
»svära eller icke svära kejsaren trohetsed»
stod och vägde -- fick en hel del af de
finske officerarne återvända till sina hem
utomkring i landet eller begifva sig till
fränder på deras landtgods. För att vinna
finnarne för föreningen med Ryssland
visades dem nämligen stor undfallenhet
under fångenskapen. Naturligtvis ålåg
det dem på hedersord att så länge denna
varade icke bära vapen mot sina besegrare.

Major von Hauswolff led djupt af
det tvungna vistandet i Helsingfors bland
ryssar och förrädare. Hans ifriga önskan
var att med sin dotter lämna staden.

Hemlösa voro de och utan medel,
ty svära trohetsed åt Ryssland var det
sista, de ville göra. Hvad som helst annat
-- svälta, tigga, dö.

Men aldrig bli ryssar!

Den af sorg och sjukdom nästan brutne 
mannen blef ännu tystare och mera
sluten, och till och med hans unga dotters
mod och kärlek kunde icke förjaga hans
dysterhet.

I Helsingfors kunde de till slut ej
uthärda: deras enda utväg var så att säga
att vandra från gård till gård och gästa
fränder och vänner.

I nationella olyckstider blir gemensamhetskänslan 
en helt annan, än när de lugna dagarna glida 
framåt på orubbade banor.

För major von Hauswolff och hans
dotter liksom för andra oförskyldt husvilla 
krigarefamiljer vid denna tid stod
trots allt dock mången dörr öppen, och
dit de kommo, emottogos de som kära
gäster, hvilkas börda man ville lätta.

Utåt våren började rykten mumla,
att alla fångna officerare, som vägrat
af lägga trohetseden till kejsaren, skulle
föras till det inre af Ryssland.

Man vägrade först att sätta tro därtill.

Så fick man höra, att general van
Suchtelen vid ett besök i den lilla staden
Ekenäs låtit kalla alla därvarande fångna
officerare till sig samt uppmanat dem att
gå i rysk tjänst eller aflägga eden. När
de härtill enstämmigt vägrat, hade han
hotat med sträng fångenskap i Ryssland.

Hotelsen hade visserligen icke förmått 
någon enda att svika sin plikt mot
Sverige. Men i alla hem, bland hustrur
och barn, fränder och vänner, började
nu en ny ångestens tid.

Afgörandet stod således för dörren
och beslut måste fattas.

Skulle man försöka fly öfver till Sverige? 
Så många andra hade lyckats uppnå 
skärgården och sedan i öppna fiskarbåtar 
trotsat Bottniska vikens faror.

Men ryssens krigsfångar af Sveaborgs garnison?

Redan här hemma i Finland möttes
de mer och mer af misstro. Kom det soldater, 
som tillhört garnisonen, spottade
bönderna efter dem på vägarna; bondkvinnorna 
ropade efter dem, där de svultna
och trasiga vandrade till sina hembygder:
tvi er, ni äro icke värda en dryck vatten,
-- ni äro knappast värda mat ur svinens
tråg!

Hur skulle officerare då mottagas i
Sverige, där man trodde dem alla hafva
varit med om förräderiet!

Nej, hellre manligt gå ödet till mötes
med rena och lugna samveten.

När i början af juli en kungörelse
af den ryske generalen Kamenski upplästes 
i alla kyrkor, förkunnande befallningen: 
trohetsed eller landsförvisning, då
tvekade ingen.

Från när och fjärran skyndade officerare 
af Sveaborgs garnison, högre och
lägre, gamla och unga, till Helsingfors, 
där ordern bjöd dem att samlas och därifrån 
fångtransporterna skulle utgå.

Sorg och klagan fyllde deras hem bakom dem: 
de gamla föräldrarna trodde sig aldrig mera 
få återse sina bortdragande söner; hustrur 
och småbarn gräto efter män och fäder.

Men -- så har en af desse senare,
den allmänt aktade kapten H. Wärnhjelm 
tolkat hvad han och hans kamrater 
kände -- »vissheten om att man uppfyllde 
hederns ovillkorliga fordringar och 
tillförsikten till en allsmäktig Gud gjorde
dock sinnet lugnare, om ock tårarna ofrivilligt 
stego upp i ögonen».

***

En officer, som undgått hvarje påtryckning 
från ryskt håll, sannolikt därför 
att man i alla fall var säker på honom,
var kapten Reuterskiöld.

Men icke desto mindre hade hans
ställning blifvit mer och mer olidlig.

Förtviflad vände han sig till general
von Buxhövden och besvor denne att
låta honom som krigsfånge följa med till
Ryssland, på det han på så vis skulle
inför sina kamrater kunna ådagalägga
sin oskuld.

Han erhöll -- ehuru ogärna -- tillåtelsen 
att spela krigsfånge. Generalen
ansåg sig till och med nödsakad att inför
kejsaren förklara och ursäkta detta.

Så blef då skilsmässan från den make,
hon verkligen tyckes ha älskat, fru Helenas 
behållning af det förräderi, hvari hon
indragit både sig själf och honom.

Fortfarande förskjuten af alla sina
forna vänner måste hon med sina många
små barn kvarstanna i Helsingfors. Därtill 
kom, att hon plötsligt äfven såg sig
medellös -- de ryska pänningar, hon redan
fått, tyckas icke haft välsignelse med sig.

Fullkomligt utblottad begaf hon sig
i sin tur till general von Buxhövden,
klagade sin stora nöd och bönföll, att hon
med sina barn måtte få begifva sig till
sin man i fångenskapen.

Hon bad desslikes, att kejsaren måtte
bevilja henne medel dels till resan, dels
till sin och de sinas framtida existens.
Ty hennes man hade sagt sig aldrig mera
vilja återvända till fosterjorden; han ville
bryta alla gamla band och för alltid stanna
i Ryssland.

Den humane generalen villfor äfven
denna bön: han hade dessutom goda skäl
att löna tjänst mot tjänst.

I bref till chefen för ryska utrikesdepartementet 
anhöll han därför att »nödiga resemedel måtte 
blifva för fru Reuterskiölds räkning utanordnade, 
och kunde dessa pänningar sändas till ingeniör-general-majoren 
Schwanenbach å Sveaborg, på hvilken jag i denna 
sak mest litar; han borde utan att för någon därom 
nämna gifva pänningarna åt fru Reuterskiöld 
personligen, och ingalunda genom
att bringa saken till offentlighet öka hennes 
landsmäns illvilja gent emot henne.

Hvad åter beträffar den henne utlofvade 
pensionen, hvilken hon enligt min
fasta öfvertygelse genom sin visade ifver
fullt gjort sig förtjänt af, så ber jag ödmjukast 
att, i händelse Hans Kejserliga
Majestät godhetsfullt täckes villfara mitt
förslag, Ni, Nådige Herre, ville ombesörja 
åt kapten Reuterskiöld och hans
hustru en lifstidspension af 1,200--1,500
rubel jämte rättighet att åtnjuta densamma i Ryssland».

Följden blef emellertid en order, att
kapten Reuterskiöld skulle återsändas till
Finland och sin hustru. Han återkom
alltså, fann förhållandena lika tryckande
och begaf sig nästan strax tillbaka i den
skenbara och låtsade fångenskapen.

Men redan 1810 -- då Rysslands
mäktiga hand skyddade hvarje ryssvän
i Finland -- var han åter i hemlandet
samt utnämnd till intendent i finska krigskommissariatet.

Det tyckes dock, som om makarna aldrig blifvit 
återförenade. Fru Reuterskiöld sökte och fann 
nämligen för återstoden af sitt lif skydd och 
tillflykt i sin svågers och äldsta systers -- 
kapten och fru Stjernschanz’ -- gård Sköldvik 
i Borgå socken.

***

Emellertid -- föga bekymmer torde
det i högsommartiden 1808 ha gjort fru
Helena, att hennes förste man och hennes
dotter Adelaide befunno sig med i den
stora fångkaravanen till det inre af Ryssland.

När budskapet om general Kamenskis
kungörelse gick öfver de finska bygderna, 
hade far och dotter sedan en vecka
som kära gäster vistats hos friherrinnan
Rotkirck på Hertonäs gård.

Major von Hauswolff hade genast begifvit sig till 
Helsingfors för att få närmare underrättelser.

Fångtransporten var bestämd att afgå 
redan den 18 juli -- det var redan den
16; ingen tid var således att förlora.

Han hade genast återvändt till Hertonäs 
för att bereda sin dotter på den stora
ovissa skilsmässan. Att hon skulle följa
honom hade nämligen ej ett ögonblick
varit i hans tankar.

Och dock borde han hafva vetat,
hur det skulle gå. Ty denna dotter, det
hade han redan pröfvat och sett, hade,
så ung hon var, gjort till sin lifsuppgift
att så godt hon kunde försöka läka det
hjärtesår, som hennes moder tillfogat
hennes fader.

Adelaide von Hauswolff var då, som
redan är sagdt, nitton år, ett lifsens solsken 
för alla, i hvilkas närhet hon kom.
Lustigt glad, blidt öm, renhjärtad och
trofast var hon, tidigt luttrad i de allvarliga 
pröfningarnas eld. Och denna hade
härdat och stålsatt hennes karaktär.

Svika Sverige, fosterlandet?  Aldrig!

Öfvergifva fadern, den ensamme, sjuke, sorgsne?  Aldrig!

Hennes beslut hade genast varit fattadt 
och genast blifvit genomfördt.

Trots faderns invändningar hade hon
tvingat sin vilja igenom. Ty hvad på
henne berodde, skulle han aldrig sakna
sällskap och vård.

Hennes ifver hade gripit äfven de
båda tjänare, som blifvit sin husbonde
trogna i olyckan och nu med dem åto
gästfrihetens bröd i andras hus: betjänten
Sarström och jungfru Stille. Båda hade
under tårar bedt att få följa sin major
och sin unga fröken på den tunga färden,
och de hade med en mun förklarat, att
om deras herrskap ej längre kunde gifva
dem lön som förut, så betydde detta för
dem intet, finge de endast vara dem till
hjälp.

Deras namn hade således lika väl
som gamle Spelts och Lotta Svärds kunnat 
förtjäna sin plats bland dem, som
förevigats af den enkla storhetens diktare.

Packningen hade snart varit gjord -- det 
fanns just icke mycket att packa,
endast de nödvändigaste kläderna, bland
dem naturligtvis unga frökens vackra fästdräkt 
med stiftsjungfrurnas breda ordensband!

På så vis hade det blifvit afgjordt,
att den unga Adelaide skulle följa med
till Ryssland, till Sibirien -- hvarthän
ödet nu ville drifva de hemlösa.

***

Och den glada fru Hjärne, som varit
så nära att förlora sin käcka dristighet?

Vägen till räddning stod henne nu
klar. Måhända hade hon af sin vän fru
Helena fått höra, hvad som förmått den
senares man att låta sända sig bort 
tillsammans med trogna svenskar. Helt 
visst insåg också hon, att en liten tids
obehag i en rysk fångenskap, som hon
sannolikt hade all anledning tro skola
bli lindrig, skulle komma att bespara
henne -- och äfven hennes man och barn
-- ännu bittrare framtida obehag i hemlandet.

Ty krigsfångenskapens martyrgloria
skulle tillintetgöra de smygande 
misstankarna samt visa, att ingen 
rysk välvilja begåfvat henne och 
hennes man med gods och guld.

Att hon med återvunnet mod rustade 
både sig själf och sina småbarn till
färden är ganska visst. Förhållandet
mellan man och hustru var fullt af kärlek; 
med sin oförfärade natur kunde hon
således i hela den förestående färden endast 
se ett äfventyr af mera ovanlig och
fullständigt ofarlig art.

Icke heller behöfde hon anse sig beröfvad 
alla frukterna af sitt deltagande i
förräderiet. »Gömdt är icke glömdt», och
både för henne själf och hennes familj
vore det lägligare, om belöningen komme
något senare.

Alltnog -- när den stora fångkaravanen 
den 18 juli samlades på torget i
Helsingfors, syntes i denna också två unga
damer, fröken von Hauswolff och majorskan
Hjärne -- den senare med sina två barn,
en son och en dotter. För öfrigt en mängd
officerare från Sveaborgs garnison samt
andra, som blifvit fångna under striderna 
norrut. Sålunda befunno sig i skaran,
utom majorerna von Hauswolff och Hjärne, 
öfverste Bergenstråhle med sin son
adjutanten, båda fångna vid den olyckliga 
attacken vid Vasa, major Olivestam,
kaptenerna de Frese, Duriez, Wärnhjelm,
Ljungberg, Aminoff m. fl., löjtnanterna
Elfving, Wärnhjelm, Aminoff och många
andra, mer eller mindre bekanta från de
olyckliga stridsdagarna under den 
fruktansvärda vintern.

För den unga Adelaide var fru Hjärnes 
närvaro en oändlig tröst och hjälp.
Det kan ju hända och är troligt, att denna
senare hade en hemlig förhoppning, som
kom henne att med lätthet uppehålla
sitt muntra lynne. Hennes medfångar,
major von Hauswolff och hans dotter,
hade emellertid alls ingen misstanke om
hennes andel i deras egen och fosterlandets 
olycka.

När därför ödet fogade det så, att
major Hjärne och hans familj kom att
dela samma förvisningsort som major von
Hauswolff och hans dotter, så uppstod
mellan de båda unga kvinnorna ett varmt
vänskapsband; det är endast vackra ord
af aktning och tillgifvenhet, som Adelaide
von Hauswolff yttrar om sin medsyster
i olyckan under vistandet i Ryssland.

Både hon och hennes far ansågo sig
stå i tacksamhetsskuld till denna aldrig
modfällda, hurtiga och efter allt att döma
personligt vänliga och älskvärda dam.

***

Fröken von Hauswolff hade en jämnårig 
väninna, som hon på äkta flickvis
rent af dyrkade och alltid med hänförelse
omtalade och prisade.

Det var »den tecka» fröken Jeanette
von Törne, fader- och moderlös samt som
eget barn upptagen af sin farbror, löjtnant 
von Törne i Borgå.

Dessa båda unga flickor underhöllo
med hvarandra en den lifligaste brefväxling. 
Liksom unga flickor i alla tider ha
gjort, skrefvo de långa, täta och därtill,
hvad Adelaide von Hauswolff angår, säkert 
både lifliga och fina bref, fulla af
känsla och den tidens ömma talesätt.

När nu en verklig allvarlig skilsmässa 
förestod dem i och med denna resa,
som var så äfventyrlig och hvars slut
man icke kunde förutse, tog Jeanette
von Törne det löftet af sin »älskade vän,
sin Adelaide», att denna hvarje dag skulle
i en dagbok nedskrifva allt hvad som
hände under resan.

Bref till eller från Ryssland skulle
kanske icke kunna nå någon af dem. Det
skulle kanske gå månader, ja år, innan
de åter sporde af hvarandra.

Ville Adelaide då icke lofva sin Jeanette 
att i denna form dagligen skrifva
till henne, att samvetsgrannt föra denna
journal?

Det ville Adelaide. Det löftet gaf
hon sin Jeanette som ett sista farväl,
innan de med tårar skildes.

Och hon höll sitt ord.

***

Helt visst spörjer läsaren af den unga
svenska flickans dagbok: hur gick det
till slut med henne och hennes far samt
med deras närmaste kamrater under fångenskapen?

Major Hjärne återvände efter fredens 
afslutande med sin familj till Finland. 
Huru länge hans hustru för honom
kunde dölja sin delaktighet i sveaborgsintrigerna 
eller om han någonsin fick
ögonen upp därför, är icke bekant.

Visst är det dock, att han blef rysk
undersåte och ämbetsman i Finland. Såsom 
sådan hade han större framgång, än
han haft på den militära banan: han blef
först generaltulldirektör, så guvernör, geheimeråd 
och slutligen rysk-finsk friherre.

Enär han aldrig omtalats såsom någon 
särskildt begåfvad man, kan det ju
hända, att alla dessa utmärkelser äfven
inneburo en del af belöningen för hans
hustrus »stora nit för kejsardömet» under
tiden för Sveaborgs belägring.

Äfven i annan form visades henne
rysk erkänsla. Efter sin mans död erhöll 
hon sålunda 2,500 silfverrubel årligen,
oaktadt han icke varit i direkt rysk tjänst.

Detta återuppväckte och bestyrkte de
gamla misstankarna, då redan mångåriga.

Och så väl hennes samtid som eftervärlden 
ha varit ense i den domen, »att fru Hjärnes 
ryckte på intet sätt kunnat räddas».

***

Den längtan till Sverige, som major
von Hauswolff under sin fångenskap i
Ryssland stundom uttalade, blef aldrig
verklighet.

Vid sin återkomst till Finland fick
han veta den dom, som af krigsrätten i
Torneå den 11 februari 1809 afkunnats
öfver såväl amiral Cronstedt som alla
medlemmar af krigskonseljen å Sveaborg:
att för groft förräderi mista lifvet genom
halshuggning.

Att domen -- så orättvis med hänseende 
åtminstone till honom själf -- icke 
hann underskrifvas af konungen, innan 
denne själf blef en störtad man, förminskade 
helt säkert icke dess bitterhet.

Tanken att bosätta sig i Sverige och
där söka utkomst åt sig och de sina var
hädanefter omöjlig. -- 

Major von Hauswolff torde efter denna
sista erfarenhet icke blifvit gladare eller
lättare till sinnet. Han var under sina sista
år bosatt i Helsingfors, där han dog 1840.

Hans dotter, hans lifs rätta och egentliga 
ledsagarinna, torde aldrig ha öfvergifvit honom.

Fastän ung, vacker, god och af alla
afhållen, förblef hon ogift. Under omsorgen 
om sin faders trefnad och lycka
åldrades hon i frid vid hans sida.

När han gick ur tiden, lämnade hon
Helsingfors. Men länge öfverlefde hon
honom icke.

Redan två år efter hans död följde
hon honom efter -- den 15 november 1842
å Lilla Brevik i Karis socken.


Tärna, december 1911.

<tab><tab><tab><i>Cecilia Bååth-Holmberg.</i>
<chapter name="JOURNAL hållen under Resor i Ryssland då jag följde min Far i Dess fångenskap År 1808 och 1809 af Adeliade von Hauswolff">

<table o>
<td c><h1>JOURNAL</h1>
<td c><big>hållen</big>
<td c><big>under Resor i Ryssland då jag följde</big>
<td c><big>min Far i Dess fångenskap</big>
<td c><big>År 1808 och 1809</big>
<td c><small>AF</small>
<td c><big><i>ADELAIDE <sc>von</sc> HAUSWOLFF</i></big>
<td c>——
</table>
</chapter>

<chapter name="Resan till Petersburg">

<h3>RESAN TILL PETERSBURG.</h3>

<i>Julii 16.</i>

E. m.<footnote>Originalets bristfälliga och föråldrade stafsätt har i tryck modifierats.</footnote> Återkom min Herr Far från 
Hellsingfors och berättade det vara afgjordt, 
att Han och flere måndagen den
18 kl. 10 f. m. skulle föras i fångenskap.

Tårfull bad jag honom att få medfölja; 
Han gjorde därvid flere svårigheter;
men på min enträgna begäran och föreställande, 
att jag ej kunde skiljas vid
Honom, som i flere år varit mycket sjuklig 
(utom mycket annat som jag anförde),
beviljade Han min åstundan.

Jag blef hjertans glad, ehuru jag
förutsåg att resan borde blifva både besvärlig 
och äfventyrlig. Strax gjorde jag
afskedsvisiter hos grannarna, som blefvo
surprenerade öfver en så hastig resolution. 
Somliga approberade den, somliga intet.
Min Pappa inkallade jungfrun och
betjänten (som båda i flere år varit hos
oss) och frågade dem, om de voro villiga
att göra resan och dela lika öde med oss:
de svarade ja; dock fruktade jungfrun för
Siberien. Det var en ömt rörande scen,
då de nu opåminte begärde mindre inkomst 
än den de hittills haft. Jag packade 
in och gjorde allt i ordning så att vi
dagen därpå voro i Hellsingfors.

<i>Julii 18.</i>

Kl. 4 e. m. lämnade vi Hellsingfors
i sällskap med 72 personer, som, utom
den ryska officeren och 42 soldater,
hvilka escorterade till fots, utgjorde hela
karavanen. Det kostade mycket på mig
att lämna mina vänner, hvilka sörjande
nu skildes vid mig; men deras smärta,
som nödgades kvarlämna hustrur och barn,
syntes vara obeskriflig.

Fru Hjärne och jag voro de enda
fruntimmer, som medföljde -- -- Till vår
fägnad voro flere bekanta herrar af sällskapet, 
hvilka ofta muntrade oss. 

Med mycket prut fick regementsofficerare 
2 hästar, subalterner, präster 
och skrifvare en hvar. Tåget gick långsamt; 
man fick ej köra fortare än soldaterna 
marscherade; och samma hästar
skulle föra 6 mil till Borgå.

Värmen var obeskriflig, isynnerhet
uti min lilla täckvagn, där jag och min
jungfru hade knappt rum. Min Pappa
åkte med major Olivestam i en kärra.
Utanför Gammelstan, 1/2 mil från Hellsingfors, 
förfriskade vi oss 1/2 timma,
sedan åkte vi till Sibbo glasbruk, där vi
midt på landsvägen spisade aftonvard.
Midnatten kommo vi till en
befallningsman; där passerades natten.

<i>Julii 19.</i>

Kl. 8 f. m. reste vi därifrån. Jag 
åkte i några timmar med fru Hjärne,
hvilken godhet hon lofvade att oftare
förnya.

Vi kommo till Borgå tull kl. 3 e. m.
Fingo där vänta på några, som blifvit
efter. Vi satte oss i många små grupper
och åto middag ute i det gröna. Sedan
alla samlat sig, foro vi in i staden, där
hvar och en blef inkvarterad. Pappa med
några andra bodde väl hos löjtnant von 
Törne; jag tillika med fru Hjärne fick
ett litet rum hos en väfvare -- -- där
skref jag till min Jeanette.

	Julii 20. 
På morgonstunden skulle vi resa, men
kommendanten hade hela natten sprungit
Enka, så att han ej kunde affärda oss
förr än på e. m. Kl. 3 uppkom krångel
om hästar emellan fänrik Richter och vår
ryske officer, som hade den ohöfligheten
att knyta näfven åt Richter. Klagomål
skedde genast för kommendanten, som
var kapten. Officeren blef uppkallad och
fick uti Richters och flere af våra herrars
närvaro örfilar och skulle blifva degraderad 
till soldat, men genom förböner slapp han.

Hästarna från Borgå skulle föra till
Lovisa, 4 1/2 mil. Efter lång väntan reste
vi och kommo kl. 7 till Forsby Bruk.
Vi souperade uti bondstugor, ty herrskapet 
sade sig vara borta, voro dock
hemma. Vi nödsakades resa längre för
att söka nattkvarter; åkte till kl. 1 om
natten och kommo till en fru Rosen-
Rosenborg i Pernå, som emottog major Hjärnes
och oss.

<i>Julii 21.</i>

Om morgonen samlades hela sällskapet
i Pernå kyrkby. Då Sarflax passerades,
var fru lagmanskan Morian med
sina döttrar på landsvägen och tog farväl
af oss och dem de kände. Kl. 12 middagen
kommo vi till Lovisa -- -- Dagen
därpå kl. 9 på aftonen lämnade vi Lovisa.
En löjtnant von Wulfert från Wiborg,
som var rätt hygglig och talade väl svenska,
jämte 6 st. kossacker följde oss --.
Midnatten passerades den gamla gränsen
Aborrfors, 1 1/2 mil från Lovisa. Ryssarna
höllo vakt på den svenska sidan. Jag erfor
då en besynnerligt oroande känsla: nu
voro vi i Ryssland. Det ryska vakthuset
var tomt. --

<i>Julii 23.</i>

Kl. 3 om morgonen kom major Hjärnes
till Pyttis prästgård; här hvilade vi
några timmar. I denna och nästan alla
församlingar ända till Wiborg talas 
ömsom svenska och finska. Innan vi 
lämnade prästgården, badade jag helt 
obemärkt i Kymmänä älf -- -- 
Natten tillbragte jag utan sömn: mitt
rum var fullt af väggohyra och kryp,
så att hvar jag placerade mig, kunde jag
blifva bortförd af dem.

<i>Julii 24.</i>

Var Söndag; kl. 9 reste vi och mötte
mycket ryskt folk, hvilkas klädbonad såg
rätt lustig ut.

Kl. 7 e. m. anlände vi till Fredrikshamn. 
Här blefvo vi alla placerade uti
en stor assemblésal, hvarest vi voro ett
föremål för därvarande ryska garnisonens 
begapning; jag har aldrig sett så ohyfsade 
människor.

Efter mycket besvär fick ändteligen
regementets officerare andra kvarter; major 
Hjärnes och vi ett tillsammans. Här
lämnade Wulfert och kossackerna oss;
jag skref bref, som han medtog.

Om aftonen besågo vi staden, som
är liten och ful. Här är 3 portar och 3
förstäder -- Innevånarnas antal är 1,333.
Finska kyrkan är af sten; den svenska
har namn af Kathedralkyrka och torde
förmodligen vara den enda kathedralkyrka
af trä. Här emellan och Lovisa är 7 mil. 
Våra herrar i den stora salen sjöngo
mycket högljudt folksången, hvilket 
gjorde uppseende: vi önskade dock, att det
hade hörts till Sverige.

Jag tror säkert, att placemajoren
(en ganska elak man, som nu ock var full)
därför skickade vakt omkring hela huset
-- med stränga order, att ingen officer
skulle få gå ut. Våra herrars billiga 
förtrytelse blef stor. De blefvo handterade
såsom missgärningsmän. Klagomål skedde 
om morgonen, och underofficeren fick
på sin rygg uppbära de prygel, som 
rätteligen bort tillfalla placemajoren.

<i>Julii 25.</i>

Kl. 1 e. m. lämnade vi denna stad 
escorterade af en officer och 20 man; vi
reste mycket begapade, som alltid är
vårt öde.

Uti förstaden stod en karl, som på
finska sade åt min skjutsbonde: Åh,
ni kör många kanaljer!

Af allt obehagligt, som hittintills mött
mig, hade detta det ömmaste intryck på
mitt hjärta. 
Vi stannade i stationen Pytterlax och
förfriskade oss litet.

<i>Julii 26.</i>

Under en stark värme fortsatte jag
tillika med en del af sällskapet resan och
åkte hela natten till kl. 7 om morgonen.
Då stannade vi vid en poststation, braf
nog byggd, men så osnygg, att vi ej kunde
gå in utan förblefvo på backen. Vi voro
alla ganska ruskiga. Vårt första var att
dricka kaffe, som alltid var vår tröst,
ehuru jag eljest sällan tager däraf.

Sedan insomnade herrarna på marken; jag 
satt och läste. Då vi inväntat de öfriga 
och hvilat ut, skulle vi resa; men min 
ena häst var bortkommen i skogen. Kanske 
jag setat där ännu, om ej löjtnant Elfving 
haft den godheten att cedera mig sin. Själf 
åkte han därigenom illa med någon annan. 

Major Hjärnes hästar tröttnade så
att jag hant långt förr till poststationen,
där natten passerades. Men ett sådant
näste har jag ej förmodat skulle finnas.
Herrarna, som af artighet alltid lämnade
oss damer det enda rum, som fanns, och
själfva uppsökte hölador, sof sannerligen
bäst. Hela natten kunde jag ej sofva för
ohyra, utan spasserade på landsvägen med
major Hjärne, som legat ganska illa på
sin trosskärra. Hans fru sof i sin stora
vagn. Ohyra hade fäst sig till och med
i mina kläder.

<i>Julii 27.</i>

Om morgonen fortsatte vi resan med 
nya hästar till Wiborg. Vi genomforo
hyggliga trakter och sågo några 
egendomar, som var rart; ty hittills 
har vägen varit obeskrifligt ödslig 
och ful.

Kl. 3 e. m. blef stadens höga torn
i sigte. Vi stannade 4 verst (10 verst är
på en svensk mil) invid en vacker egendom, 
till dess guvernörens order ankom,
att vi fick tåga dit. -- Kl. 5 anlände vi
till tullen och fick nådig befallning att
till allmänt åskådande sitta därutanföre
ännu en timma. Jag försäkrar, att hela
orten var i rörelse. De flesta skrattade;
det fattades ej mycket, innan de stigit
på vagnsfotsteget för att rätt väl se in;
af harm hade jag så när vändt dem ryggen.
Ändtligen slapp vi in i staden, förda
af vår vakt, som gick förut och pöbeln
efter, till ett torg. Efter en god stunds
sittande där kommo vi uti en stor 
assemblésal. Kl. 9 e. m, fick vi kvarter; 
min Pappa och jag hos ett gammalt köpmansfolk, 
hette Schmidt. De undfägnade oss
på allt vis; vi hade orsak att vara mycket
nöjda med dem -- hela denna släkt kunde
tala svenska, voro just berömvärda. 
Major Hjärnes bodde hos svenska pastorn
Schröder. Jag gjorde visit hos dem; vi
kommo då öfverens att dagen därpå bese
staden -- --

<i>Julii 29.</i>

Sedan vi sett och hört allt (i och om
staden Wiborg), gingo vi hem med 
öfverenskommelse att i morgon göra en 
lustresa till Mon Répos -- en mycket 
berömd park --.

Flere förnäma familjer bo här, men
nu äro alla på landet, likväl inkomma de
ibland med lysande equipager till staden,
damerna merendels till häst, charmant
klädda. -- I allmänhet kläda sig fruntimren 
väl grannt, men ock utan smak; de
köpa sina grannlåter för så ringa pris,
att de kunna vara mode-dockor.

Min Pappa gjorde visit hos unga von
Wulferts mor, som fägnade sig mycket
öfver det beröm, han gaf hennes son, 
hvilket han ock verkeligen förtjänte. 
Krigsrådet Knorring, som förr bodde i Åbo,
hade etablerat sig här. Han var nu rest
till Pettersburg; min Pappa gjorde dock
visit hos hans fru (Igelström), som skall
vara rätt artig.

Om aftonen ankom en transport svenskar, 
hvaribland kapten Björnberg hade
den olyckan att på vägen blifva af oro
och sorg svagsint. Den transporten, som
reste före oss, var ännu kvar, så att vi
säkert utgjorde 150 svenskar på en gång
i denna lilla stad; men desse skulle resa
dagen därpå.

Af ryssarna fick vi höra de orimligaste
historier om kriget. De veta nästan 
ingenting riktigt.

Alla (fångarna) voro lofvade att få
kvarstanna i Wiborg; men då det ej 
tillåtes, veta vi intet, hvart vi skola 
föras.
Vi frågade alla, som vi trodde hafva 
kunskap därom, men blefvo ej tröstade, ty
de nämnde alltid de mest aflägsna städer
i riket, på 2,000 versts distans, hvilka vi
föreställde oss blifva för odrägliga, dels
för innevånarnas elakhet, vägens längd
och vår okunnighet i språket.

Jag var ganska ledsen; tillstyrker
ingen dam att göra en sådan färd. Jag
fann, att jag framdeles skulle blifva Pappa
till besvär; många vänner tillstyrkte mig
att vända om, men det örat hörde jag
dock ej uppå. Min jungfru nekade att
följa längre än till Pettersburg; hon 
fruktade ständigt för Siberien och var redan
mycket modfälld.

Uti Wihorg mötte redan svårigheter
att få fram bref till hemorten och att
bekomma några därifrån: jag har 
skrifvit och skrifver, men de framkomma 
förmodeligen ej.

<i>Julii 30.</i>

Gafs order att resa, men som vi kände 
deras fjäsk, så reste vi, enligt 
öfverenskommelsen, på droskor till Mont Répos,
som är första gången, jag färdades på
detta åkdon. Fru Hjärne och jag hade
all möda att kvarhålla oss däruppå.

Mon Répos tillhör nu en tysk baron
Nicolas, som med tillhjelp af naturen
i läget genom egen drift och smak 
uppodlat detta ställe till den fullkomligaste
höjd af prakt och skönhet; det är ett 
jordiskt paradis.

Parken är mycket stor (jag föreställer
mig den vara sådan som jag alltid hört
de engelska omtalas), bestående af sköna
höjder och dälder, genomskurna af de
vackraste hafsvikar, kantade med de 
täckaste små bryggor. Tusend förtjusande
idéer var öfverallt, dem jag ej kan 
beskrifva. Uppå höjderna voro flera tämpel
med huggna stenar och superba italienska
byster, och så turkiska tält och hyddor,
sådana som turkarna bo uti. På en udde
vid en vik var en brygga af hvit marmor
med byster af samma sten --.

Midt för bryggan stod en pièdestal
af gudinnan Minerva, bärande gåsen och
ormen, som hade den egenskapen att
spruta vatten, men var nu sönder. På 
en skön kulle, där man öfversåg nästan
hela parken, var bygdt ett präktigt 
lusthus, indelt uti en salong och tvänne små
rum, hvaruti baron och frun vanligen
sofva middag; i salongen var dyrbara
byster i lebensgrösse.

Kullen hade en skön sluttning, och
nedanföre var en vacker blomsterparterre, 
uti hvilken barons begrafningsplats
var utsedd. Midt öfver grafven stod
barons byst. Uppå pièdestalen var en
tysk inskription, som jag ångrar, att jag
ej upptecknade, ty den innefattade i få
ord en kvick och hjärterörande mening.
Tvänne charmante byggda trappor ledde
ned till denna grafvård.

Uti en bergshöjd var en grotta; i
väggen midt för ingången satt ett hufvud,
arbetadt i marmor, som med öppen mun
sprutade vatten. -- En stor och präktig
volière med flere sorter fåglar stod på
en beskuggad plats. Ett magnifikt orangeri 
låg på en sida af parken och på den
andra ett allt för täckt palais, hvaruti
herrskapet bodde. Vi träffade baron uppå
ett vackert aflägset ställe, fullt sysselsatt
med sina arbetare, som höllo på att öfverbygga
en källa af granit, hvilken  blir mycket vacker 
-- -- För att underhålla och mer pryda denna 
park har baron anslagit årligen 12,000 rubel. 
-- I parken såg jag ingen anledning till revenüe.

Sedan vi voro resta från Wiborg,
fick jag höra, att baron Nicolas tillställt
en lysande bal och bjudit de svenskar,
som då voro kvar, men att guvernören
nekat dem att få deltaga i detta nöje.
Guvernören beviljade ganska få af våra
herrar att bese detta ställe; min Pappa
blef äfven nekad, hvilken förlust förtröt
mest oss, som kom därifrån --.

<i>Julii 31.</i>

I dag ämnade vi oss på det tyska 
spectaclet, men oförmodadt gafs order
att resa kl. 9 f. m. Då skildes vi 
och vårt goda värdfolk på ett sätt, 
som både för dem och mig var rörande.

Det kostade just på att lämna denna
hyggliga stad; den hade ett visst intresse
för oss, ihågkommande att den var en af
forntidens svenska lämningar: vi kunde
tala vid det folket; vi hyste aktning för
dem i anseende till deras deltagande 
bemötande och förekommande artighet, med
ett ord, vi ansågo oss nu såsom 
öfvergifna af alla människor. --

Samma personer som förr samlades nu 
utanför den svenska kyrkan just under
gudstjänsten. Några af herrarne bevistade 
den under det vi väntade; jag hade
gärna gjort dem sällskap, men fick ej
lämna min vagn, i väntan att resan i hvar
minut skulle anträdas. Aldrig har ett
beklämdt hjärta varit mer i behof af
denna tröst än jag då!

Med samma officer, som förde oss
ifrån Fredrikshamn, och 20 man till reste
vi först kl. 11 f. m., hade i släptåg en
sträcka af gapare.

De flesta af herrarna hade lämnat sina 
åkdon i Wiborg och där tagit bondvagnar, 
emedan deras skulle alldeles gå
sönder på de elaka ryska vägarna. Löjtnant 
Wärnhjelm var nödsakad att binda
sig fast på kärran, ty den var krasslig
och försedd med kantiga oskodda hjul.
Värmen var stark; kl. 8 om aftonen kommo 
vi till Pyrälä --

Uti en bondgård, ganska snygg, togo major 
Hjärnes och vi kvarter. Försiktigtvis 
lade vi oss i en hölada. Men det
var min lott att äfven vaka denna natt.

<i>Augusti 1.</i>

Jag uppsteg tidigt, vandrade omkring i 
byn, som var ganska stor. En
bäck strök tätt förbi, och på andra sidan
var en ganska vacker kyrka. -- Helt tidigt
begynte kyrkklockorna (ringa) med ett
ljud, som förundrade mig: sättet att ringa
och klangen liknade mycket tyska klockorna 
i Stockholm, dock här med mycket
bättre ljud och takt. Folket samlades
tidigt till gudstjänsten; vi svenskar 
spasserade, äfven som de, ut och in helt 
obemärkta.

Resan fortsattes några mil till Kivenava, 
hvarest hästombyte skulle ske -- --
Men jag blef alldeles bortblandad, kom
i sällskap med en hop herrar till en usel
bondgård i skogen, några verst därifrån.
Till min glädje var morbror Frese i partiet, 
men Pappa, som åkte med major 
Olivestam, hade kvarblifvit i kyrkbyn
utan att veta af mig eller jag af honom.

På detta ställe skulle vi passera natten; 
fick hvarken rum eller lador, mat
eller dryck. -- Ändtligen skaffade mig
min goda morbror en liten boda, och 
slutligen kom Pappa dit gående.

<i>Augusti 2.</i> 

Om morgonen, då vi skulle resa, var
en grufvelig confusion; hästar voro ej
så många, som behöfdes; somliga fick,
andra inga. Vi blefvo nödsakade att packa
oss tillsammans. Löjtnant Nassokin hade
besvär att köra min vagn, och min Pappa
satt ganska illa bakpå den.

Då vi hade kört ett litet stycke,
träffades Wärnhjelmarna och kapten Ljungberg 
och några andra, liggande vid vägen,
utan hästar. Åter ett stycke träffades
flere på samma sätt, tills vi slutligen
råkade majorer Olander och Olivestam,
som då dinérade uti en åker. Vi gjorde
sällskap.

Sedan reste vi till en stor by, som
heter Walkjasari; där var hästombyte.
Major Hjärnes hade förekommit oss och
inkvarterat sig uti en hölada. Ett långt
stycke därifrån fick majorer Olivestam
och Olander med sin son, Pappa och 
löjtnant Nassokin en liten kätta bredvid en
ria att bebo. Jag var deras sauvegarde
och lade min post-kur utanför, som tilllika 
var mitt bonings- och sofrum och
min lilla vagn. Jungfrun placerade sig i
trosskärran, som var full af saker.

Kivenava och Walkjasari utgöra skillnaden 
mellan guvernementen Wiborg och
Pettersburg, dock invid ån Systerbäck,
som fordom varit gräns emellan Sverige
och Ryssland. Vid denna skillnad är en
stor ful port uprest af tegel -- -- 

<i>Augusti 3.</i>

Gjorde vi visit hos major Hjärnes, 
som ej befunnos uti sin lada. Vi träffade
major Olander och några andra, som
följde med oss uti ett gammalt kyrktorn,
så skralt, att, då vi varsamt gingo 
uppför, skakade det. Därifrån bekikade vi
tornen i Petersburg, sågo verkligen några
på 3 mils afstånd, äfven syntes den lilla
staden Systerbäck, slottet Oranienbaum,
fästningen Cronstadt och flere krigsskepp, 
Himlen var klar och gjorde utsikten ännu
skönare.

Om aftonen, då vi alla uti vår lilla kätta
åto gröt utur ett fat, märkte vi att det 
regnade i fatet; bekymrade häröfver flyttade
vi oss till ett annat hörn; men det halp ej.

Vi skrattade godt däråt.

<i>Augusti 4.</i>

Om morgonen voro mina ben mycket
krumpna af trängsel uti den så korta
och lilla vagnen, där jag sof. F. m. 
promenerade vi. Invid kättan stod en harf,
hvars pinnar var af kvistar; den vändes
på dem, och detta blef vårt samfälta 
middagsbord.

E. m. gjorde jag visit hos major
Hjärnes. Den glada fru Hjärne hade
tusende infall, hvaråt jag skrattade. Vi
gjorde visit hos en lustig prästfru, som
sade sig hafva varit hofdam i Pettersburg;
genom kvicka frågor af fru Hjärne 
utreddes, att hon varit kammarpiga hos
en hofdam. Hon var en osnygg matrona
uti sin dåliga boning. 

Mot aftonen voro vi bland de få lyckliga, 
som bekommo hästar. Sedan vi 
rest ett stycke, öfverföll oss ett grufveligt
åskväder med mycket regn, så att herrarna
blefvo skäligt våta: vägarna dammade åt-
minstone ej så mycket. Vi passerade en
egendom, som syntes vara väl byggd, men
mörkningen hindrade mig att betrakta den.
Sedan genom en by, uti hvilken ett uhlan-
regimente låg, som skulle till Finland.
Så till Parkala kyrkby, dit vi kl. <sup><small>1</small></sup>/<sub><small>2</small></sub> 1
om natten uti regn ankommo.

Sedan vi uti lång väntan på backen
fått kvarter, som såg osnyggt ut, sökte
vi hvila. Men ohyran, som förföljde mig
öfver allt, var äfven här, hvarför jag ock
genast gjorde min retraite först uti vagnen
och sedan i en förstuga uti andra våningen.
Min Pappa och majorerna skrattade åt
mig, då jag passerade deras rum, men de
blefvo efter en stund tvungna att taga
samma parti.

Folket voro ogine och högst obilliga
uti betalningen. De ville ej låna oss en
skål, ty sedan kunde de ej dricka utur
den, emedan vi voro ansedde såsom
okristne — —
<chapter name="I Petersburg">

<h3>I PETERSBURG.</h3>

<i>Augusti 6.</i>

Tidigt om morgonen skickade offi-
cern rapport till Pettersburg, och därpå
ankom en adjutant, som gaf oss tillstånd
att resa fram.

Kl. 9 f. m. kommo vi till tulln, åkte
mer än en timme igenom staden, innan vi
himno våra kvarter, hvilka blefvo oss
anvista uti en af kasernerna vid Tauri-
diska palatset. På gatan mötte oss öfver-
ste Wright, som lyckönskade både fru
Hjärne och mig att blifva prinsessor af
Tauriden.

Flera af Sveaborgs soldater, som redan
länge varit här, emottogo oss. Det rörde
mig att se dem - de voro affallne. Deras
kasern låg midt emot vår.

Det är 14 mil emellan Wiborg och
St. Pettersburg, hvaraf den sista station
går igenom ett oländigt kärr ända intill
staden.

- 108 -
En officer kom för att utdela ett rum
och ett kök åt 3 à 4 personer. Det är
omöjligt att beskrifva huru de sågo ut;
ty smutsigare rum har jag aldrig ögnat:
söndriga fönster, möblerna bestodo i tre
krassliga sängar med alldeles obrukbara
sängkläder, ett ovanligt litet bord, ingen
enda stol. På det sättet hade deras 
officerare här bott. Jag blef förvånad.

Min jungfrus första göromål var att
skrapa och skura, hvad som kunde lossa,
och det räckte ända till kvällen. Denna
byggning är öfver 200 alnar lång, en 
våning hög, med en rak förstuga, som går
längs igenom hela huset; på ena sidan
rum och på den andra lika många kök
utan nycklar.

Lycka för oss, att dörrarna äro numrerade, 
ty eljest kunde vi ej hitta på vår
kammare. Ryska officerare och deras
fruar och osnyggt folk bo rundt omkring
oss.

Jag var i behof af en hatt, men kände
ej sättet att skaffa mig den. Jag gjorde
därför bekantskap med en rysk 
majorska, boende i samma hus, som talade väl
svenska. Hon sade vägen till handelsbodarna 
(som kallas narrink) vara så lång, att det 
vore för sent.

Jag satte emellertid vårt lilla hushåll
i ordning och roade mig stundom att se
och höra huru man, utan att gå ett steg
utom porten, får köpa alla sorter matvaror, 
frukter och confityrer af alla
slag. Uppå långa ställningar bäres allt
sådant på hufvudet, af karlar. Ställningen 
ser ut som våra torkollon; under armen 
bära de en fällstol. På detta sätt
vandra de omkring hela dagen, utsjungande 
sina varor, som fås för ett rätt billigt
pris, isynnerhet godt bröd, men ej knäckebröd, 
ty det finnes inte i hela landet.

Pappa nödgades att här köpa något
sängkläder, ty i hela Ryssland gifves
hvarken säng eller sängkläder för någon
resande, ej en gång då man är inkvarterad
i bättre hus.

E. m. gjorde min Pappa och jag visit
hos våra grannar, major Hjärnes, major
Mannerstråle, kapten Ljungberg och 
Wärnhjelmarne. Dessa bo oss närmast; af deras
förekommande artighet och angenäma sätt
är jag ofta road.

<i>Augusti 7.</i>

Fick alla herrarna tillsägelse att infinna 
sig på stora paraden, som hålles
hvar söndag. Då defilerade trupper förbi 
kejsaren, hvilka haft order att samma
dag marschera till Finland. Styrkan hade
herrarna tyckt utgöra 4- à 5,000 man.

E. m. gjorde Pappa och jag i sällskap 
med major Hjärnes, öfverstar Bergenstråhle 
och Wright, öfv. von Knorring
m. fl. en promenad förbi Mariæ Kloster
och Smolnet, som ej ännu är alldeles
färdigt; men i höst skola pensionärerna
uti Mariæ Kloster flytta in uti detta,
som ser ganska rymligt och vackert ut,
byggdt i kollonad, hvaraf de flesta hus
äro sirade.

<i>Augusti 8.</i>

F. m. var min Pappa och några officerare 
befallde till krigsministern Araktschejew 
för att öfvertalas till edgång; men
det lyckades lika illa som för öfverste
Jägerhorn att där, i de förnämste generalers 
och många officerares närvarelse, hälsa 
på herrarne: Pappa vände honom ryggen,
andra stodo stela och somliga skrattade.

Vid hemkomsten talades med ifver och
nöje om detta äfventyr; utom dess trodde
man, att han (Jägerhorn) aflagt eden.

F. m. gick fru Hjärne med flere
herrar att bese Tauridiska palatset, men
jag blef hemma hos Pappa, som har föresatt 
sig att ej gå ut. Jag inhemtade sedan
de hemkommandes beskrifning -- --

Ehuru jag gör mig det till en kär skyldighet, 
ja, till en lag att själfmant jämka mig
efter min Pappas önskan, så tillstår jag dock,
att jag nu i all tysthet beklagade förlusten
att ej se, hvad jag kanske aldrig mer får se.

<i>Augusti 9.</i> 

På morgonstunden snodde i guldcharmererade 
uniformer tvänne af högre
befälet ur rum i rum med papper i handen
och frågade: hvem bor här?

Min Pappa, som då var hos några samlade 
kamrater, berättade mig sedan, att deras 
mening var att med fagra ord och löften 
af krigsministern obligera hvar och en 
att gifva kejsarn huld- och trohetseden. 
Men svaret blef kort:
Nej -- vi äro svenska officerare.

Därpå blef bjudning till middag hos
general Sprengporten. Några få af de
yngre, som hade hemsjukan, gingo dock
dit, men ångrade sig, ty de hade blifvit
jämmerligen plågade med edgång.

I dag arrangerade vi oss en loge på
Franska spectaclet, som börjades kl. 7.
Sedan vi i sällskap med major Hjärnes
och några herrar åkt 7 verst förbi superba
palatser, öfver sköna bryggor, slussar och
mycket breda gator, anlände vi till operahuset, 
som är stort och vackert; teatern med 
indelningar i loger liknar det i Stockholm. 
Tvänne pjeser gafs, som kunnat spelas bättre 
-- jag var klädd uti stiftsdräkten med stora 
bandet, som gjorde ett synbart uppseende.

<i>Augusti 10.</i>

F. m. gjorde jag en promenad med 
fru Hjärne och kapten Ljungberg gatan
utför, förbi Tauriden, Hötorget, som 
ligger vid Neva, Arsenalen och många andra
ställen till Michaelofska palatset, som ock
kallas Pauls slott. Denne kejsare har på
två år låtit bygga det och gjorde däraf 
en present åt sin gemål. Öfver ingången
står skrifvet på ryska: <i>Detta ägnar jag
dig, min älskade maka.</i> Det är samma
slott, uti hvilket denne kejsare slutade
sina dagar, hvarför det ock står alldeles
öfvergifvet.

Det ligger på en holme, omgifvet af kanaler; 
på två sidor äro tvänne trädgårdar, kallade 
Sommarpromenaderna. Den vackraste delen af 
staden synes härifrån.

Palatset har en ljusröd färg, grannt
arbetadt, med bilder på taket, ett litet
förgylldt torn eller spits och en förgylld
flaggstång. -- Framför slottsingången står
en byst af Zar Peter den 1:sta till häst.

<i>Han</i> föreställes i romersk dräkt med
en kommandostaf i ena handen och med
den andra hållande hästens tyglar. På
piedestalen föreställer ena sidan Pultavaslaget, 
hvari konung Carl XII synes sittande på en 
bår, buren af två soldater, och på andra sidan 
en sjö-affär, begge uti upphöjdt gjutet arbete. 
Zaren har en lagerkrans på hufvudet, som man 
påstår blifvit modellerad af en mamsell Collot.
I mitt tycke är dock denna byst ej att 
förlikna med Gustaf Adolphs på Norrmalmstorg.

Härifrån gick vi uti Sommarpromenaderna 
-- -- här är endast vilda trän
planterade såsom ek, lönn, lind, björk,
gran -- uti promenaderna äro flere värdshus 
-- ett är ett litet gult två vånings
stenhus med många taflor öfver dörrar
och fönster, huggna i sten; detta är det
andra hus, som af Peter den 1:sta här
blifvit bygdt.

Vid alla korsgångar sitta månglerskor, 
som sälja alla sorter frukter, confiturer, 
vindrufvor, ananas, prennickor, lemonader 
och andra starkare förfriskningar. Ibland 
allt annat både vanligt och ovanligt såg 
jag blå och gula hallon samt stora gula 
jordgubbar. Apelsiner köpte man för 5 kopek 
(6 styfver) stycket. Hvad jag mumsade och mådde!

Den nya Kasanska kyrkan besågs
sedan; den är ännu under arbete -- är
mycket stor och lofvar mycket. Utanför
den är en gång bestående af flere hundrade
pelare -- man påstod, att denna kyrka
skall uti prakt och skönhet blifva den
andra i världen. Det sägs, att man nu
fuskar med arbetet. -- --

De grekiska kyrkorna stå merändels
öppna; vi togo oss därför frihet att i 
förbigående gå in uti en som var förträffligt
vacker, magnifika målningar prydde taket
-- där var ett obehagligt öfverflöd på
rikedomar -- -- som utgör ryssarnas
hufvudsakliga önskan. Sina guld- och
silfvergudar göra de till riddare af de 
förnämsta ordnar. Det är en skyldighet af
kejsarn att låta behänga dem därmed. De
smycka dem ock med andra bandstumpar.

Vi promenerade i Perspektivet, en gata 
af en 1/2 mils längd och en förundransvärd 
bredd. -- Midt uppå denna gata är en bred 
upphöjd sandväg med ett grönt lågt staket 
och planterade trän på ömse sidor. Denna 
väg är endast för fotgängare. Här promenerar 
alltid mycket folk, äfven af den bästa 
klassen. På sidorna är stenlagdt och nog så bredt,
att 6 à 8 vagnar kunna på hvardera sidan
köra om hvarann. -- Jag såg, hvad i
Pettersburg ej är ovanligt, i flera privata
palats fönster af ett enda slipadt spegelglas, 
hvilket är dyrbart och vackert, men
som gör ett fult afbrott, då ej palatsets
alla fönster äro däraf, hvilket jag med
förundran märkte här och där.

Narrinken besågs äfven med största
nöje. Den består af en mängd stora hus
och många afdelningar, med flera gator
emellan dem; den upptog säkert 3 à 4
kvarter; jag vågar påstå, att platsen 
åtminstone är lika stor som hela 
Helsingfors. Husen hafva två våningar, 
alla med balkonger, som åtfölja hela öfre 
våningen, hvilken består i buntmakar-varor 
af alla möjliga slag; hos dem köper man också
alla slags färdiggjorda klädespersedlar m. m. 
I den andra våningen äro krambodarna, 
hvaruti finnes allt hvad man i världen kan 
nämna och som med största fryntlighet envist 
utbjudes åt den förbigående. Man promenerar 
regnfri under en täckt pelaregång. Gossar stå 
till reds med lemonader och likörer i stora pumpor;
de servera detta uti rätt snygga glas. 
Invid dessa narrinker äro äfven 
fruktnarrinker. --

Också en narrink, som kallas Lusmarknad, 
hvarest de fattiga få köpa alla
sina behof för ett ringa pris: det gifves
intet plagg så gammalt och så uselt det
vara kan, som icke säljes här, till och med
murket skräp, gamla sönderbrutna järnbitar 
m. m. Denna narrink är ganska stor; där 
både säljes och köpes.

Vår betjänt köpte ett par goda stöflar
för en rubel. Han handlade åt oss en
madrass, stoppad med tagel, en fjäderdyna 
och en filt för 9 rubel. En särskild
skonarrink är förundransvärdt stor. Jag
köpte af bästa sorten för 1 rubel 25 kopek
paret.

På ett annat håll ligger matnarrinken, 
hvarest man med en full taskbok
genast kan få tusen hushåll ganska väl
fournerade. Men allt detta bör ses för
att rätt kunna bedömas. Jag såg ej allt 
och minnes ej hälften af hvad jag såg --
Vi återvände till vår kasern ganska
trötta efter mer än en mils promenad.

E. m. fördes öfverste Wright, öfv.-löjtnant 
Knorring, kaptener Bergenstråhle
och Lychou till Romanoff, 709 verst från
Pettersburg. En obehaglig utsikt för vår
förestående färd.

Då man här inköper mat för dagen,
kostar en middag otroligt litet. Vi voro
3 personer (betjänten hade kostpenningar):
en middag bestod af graflax, oxstek, 
köttsoppa, hallon och mjölk, och hela 
anrättningen kostade ej mera än 25 kopek utom
bröd. -- De flesta af herrarna spisade
hos en major Morelli och fick betala
dyrt -- --

<i>Augusti 10.</i>

I en hast fick vi order att resa i dag, 
men major Bergenstråhle utverkade hos
krigsministern att oss tilläts få dröja kvar
till den 12:te.

Sedan adjutanten sprungit 3 gånger
med propositioner för våra herrar att
svära, men alltid fått refüs, kom i natt
in i rummet, sedan vi lagt oss, en 
underofficer som talade fransyska med 
befallning, att alla herrarna skulle vara hemma
dagen därpå, ty kl. 11 f. m. skulle jourgeneralen 
komma till dem.

<i>Augusti 11.</i> 

F. m. klädde sig herrarna i uniform
och väntade, men ingen jourgeneral kom
den dagen. E. m. kom en transport af
svenskar, hvaribland kapten Standerskjöld, 
som berättade att mina hemmavarande 
vänner mådde väl; men han medförde 
intet bref, som jag dock väntade,
isynnerhet af min Jeanette.

Kapten Ljungberg hade länge lofvat
skaffa mig en hatt, ty han gick dageligen
uti narrinken, och vägen dit var för lång
för mig. -- -- Ljungberg glömde min
kommission, och som vi skulle resa dagen
därpå, kunde jag ej dröja längre därmed.

Jag tog betjänten med mig och vandrade till 
narrinken, ehuru ingen af oss var kunnig om 
vägen. -- Jag hade ändå kommit tomhänd 
därifrån, om ej en obekant herre med mycken 
artighet visat mig, hvarest dessa bodar funnos. 
Han hjälpte mig att handla hatt och annat
smått, hvilket tillgick rätt lustigt, ty han
kunde ej annat än ryska, och jag förstod
intet däraf, men lärde mig då af honom:
hvad kostar det (tschto tschtojt)? -- det
är för dyrt (dårågå).

Äfven lärde jag mig sättet att handla
med ryssar: när de begära, bör svaras --
<i>dårågå;</i> man går bort, då ropa de och
slå litet utaf. På detta sätt bör man 
fortfara tills varan lämnas för hälften, ja,
oftast för fjärdedelen af den först begärda 
summan -- --

Min tjänstaktige herre gjorde sig den
mödan att följa mig, han märkte nog,
att jag ej var särdeles bekant i denna
obeskrifligt stora stad. Om jag kunnat
tala med honom, hade jag gärna undanbedt 
mig denna artighet. -- -- Något
ifrån mitt hem togo vi ett gestikulerande
afsked af hvarann. Sedan jag så när
vandrat 10 verst, kom jag kl. 1/2 10 i
kvarteret, i full skratt men ganska trött.

<i>Augusti 12.</i>

Denna dag var bestämd för vår afresa. 
F. m. ville jag promenera, men ingen
var hågad därtill. Morbror Frese var 
utgången, och min Pappa gick sällan oftare
ut än han var befalld. Således förblef
jag uti vårt otrefliga rum.

KL 11 f. m. kom jourgeneralen, 
generallöjtnanten Kapzevitsch, med 3 ordnar
och 3 adjutanter: jag förskräcktes då för
vår förestående dom.

I vårt rum, i min presence, gjorde
han pappa och 4 officerare, som hälsade
på oss, ytterligare påståenden om edgången. 
Jag hade då den glädjen att höra, hur 
fermt och sturskt en så eländig
proposition afslogs.

Generalen antog genast ett bistrare
utseende och fasoner, som liknade hotelser. 
Så framdrog han en lista, hvarpå några 
voro upptecknade, som lofvat att svära; 
men sådana Nöt funnos ej i kammaren, 
ehuru några få skrämdes därtill. Snopen, 
utan att taga afsked, for han in i ett 
annat rum.

Alla åtskiljdes, men efter en liten
stund blef Pappa befalld till en annan
kammare, som varit full af officerare.
Där hade generalen prässat dem ännu
mera, men de förblefvo obevekliga. 
Själfmant tillät han då, att 6 à 8 st.
skulle så ställa sig tillsammans för att
vid fördelningen på orterna i riket kunna
inom sig lefva gladare dagar.

Glädjen var stor. I hast upprättades
en sådan lista, städad någorlunda efter
hvars och ens önskan, som öfverlämnades
med tacksägelse till generalen. Men då
partierna skulle resa, hvart och ett till
sin anvista ort, befanns att generalen
gjordt en alldeles ny fördelning, så 
omvänd, som hans elakhet kunde påhitta.

Svenska pastorn i Pettersburgska församlingen 
Tavast kom äfven till soldaterna för att med 
Guds ord beveka dem till edgång; men som han 
nog tydligt märkte, att de voro sinnade att häfva
honom ut genom fönstret, kröp han försiktigt undan.

Dock lyckades det sedermera genom
ett nog särdeles sätt få en del af dem därtill: 
(svältcurn). Då vi reste härifrån, var
af 900 man redan 300 döda.

En ung och artig rysk officer kom
till oss och anmälte sig såsom vår 
följeslagare på resan; oss lofvades att få stanna
uti Novogorod. Då löften så ofta brytas,
vågade vi ej smickra oss i detta hopp,
emedan staden ligger endast 185 verst
från Pettersburg.
</chapter>
<chapter name="Fortsatt färd. Novgorod">

<h3>FORTSATT FÄRD.</h3> 
<big>NOVGOROD.</big>

<i>Augusti 12.</i>

E. m. kl. 7 afreste vi till Novogorod. 
Sällskapet bestod af öfverste Bergenstråhle,
major Hjärnes, kapten Hollsten, min
pappa och jag samt den ryske officeren,
som heter Durazoff.

Det första hållet var långt, merendels 
innehållande omtrent tre svenska
mil. Det regnade och var ganska smutsigt.
Min vagn gick litet sönder på gatan. Man
lagade den i en smedja fortare än jag
förmodade. Innan vi hunno till tulln,
var det skymning. Flera verst utom staden 
tycktes trakten vara vacker, men det
tilltagande mörkret hindrade oss att se. --

Vi gjorde en liten halt; herrarna togo
en sup, hvarunder jag på afstånd upptäckte 
ett sken -- i hast upplyste en
mängd raquetter och strax därpå ett
präktigt fyrverkeri. Durazoff, som talade
franska, berättade att där var en stor
fête, som kejsarinnan gaf sin gemål. Fêten
gafs på en privat mans egendom; distansen 
mellan oss och fyrverkeriet var 5 verst,
men fältet var flackt; effecten brillant.

Genom natten fortsatte vi resan, åkande 
öfver de ojämnaste och nästan öfver
allt mycket söndriga kafvelbroar, hvaremellan 
var djup dy. Major Hjärnes,
som hade en stor vagn, voro nödsakade
att som oftast gå, ty de tumlade om hvarann 
i vagnen.

Jag smågret i bedröfvelse öfver vårt
elände i min trånga vagn, som var nära
att hvar minut stjälpa. Sedan vi så 
tilländabragt natten, stannade vi uti en stor
by, där hästombyte skedde.

<i>Augusti 13.</i> 

-- -- Åktes till sent på kvällen.
Durazoff superade med oss. Pappa, som
ifrån Pettersburg var utan åkdon, reste
med Durazoff på dåliga bondvagnar, och
som han var ovan vid detta sätt att färdas 
och Durazoff vanligen körde mycket
fortare än vi på kafvelbroarna, beklagade
min Pappa sig jämmerligen att vara alldeles 
sönderbråkad.
<i>Augusti 14.</i>

F. m. kl. 4 blef Novogorod i sikte. 
Stora höga torn -- -- paraderade på långt
håll, staden tycktes vara en ibland de
större och skyllrade skön. Men huru
bedragna blefvo vi icke!

Då vi kl. 5 (e. m.) voro nära tulln,
syntes öfver allt stora gamla kloster på
alla sidor. Sedermera i staden smutsiga
gator, lagda med eländiga kafvelbroar;
gamla dåliga hus: den syntes vara grufligt 
härjad af tiden.

Sedan vi hade passerat en del af den,
foro vi öfver tvänne broar, lagda öfver
grafvar, och kommo inom en usel fästning, 
som måste vara tusen år gammal. På andra 
sidan var en bred å, hvaröfver
låg en lång bro med slussverk. Sedan vi
öfverfarit den, passerades in uti den 
andra delen af staden, som skulle vara större
och vackrare, men var dock nästan lika
skral.

Det första, som jag där såg, var en
smutsig narrink, i hvilken en nedmjölad
köpman slog sin dräng -- med ett ord,
allt hade ett högst obehagligt intryck på 
mig. Med fasa tänkte jag uppå den ovissa,
kanske långa tid, som jag skulle passera
uti denna vrå af världen -- --

Vi stannade i ett tämligen snyggt värdshus: 
värden, italienare, var tjänstaktig och 
frågvis, talade många språk, men tycktes bäst 
förstå den konsten att rätt braf skinna sina 
gäster; det fick vi erfara vid tedrickningen 
som blef ovanligt dyr. -- --

Sedan öfversten på begäran gifvit
Durazoff ett betyg, att han väl uppfört
sig emot oss på resan, gick han därmed
till guvernören och rapporterade vår 
ankomst. Vid återkomsten sade han, att
allt var arrangeradt till vårt bästa, hvarpå 
han tog afsked och reste till Moskau,
åtföljd af våra tacksägelser. -- -- Det
beror nästan helt och hållet af den officern 
att lätta de missöden, som under en
sådan färd förefalla. Vi hafva hittills
haft 2 agréabla och 2 desagréabla ledare.

Durazoff hade nyss kommit utur
fransk fångenskap, hvari han passerat
2 år. Han nämnde, att han där råkat 
några af våra svenska fångna officerare,
som varit rätt illa hållna, dock bättre
än de ryska. --

Vägen mellan Pettersburg och Novogorod 
går i en rät linie, dragen efter linjal,
utan någon enda backe, ganska bred,
med kafvelbroar och stenläggning på sidorna. --

<i>Augusti 15.</i>

F. m. tidigt anmälde sig en svensk 
såsom tolk, en snickare -- denne antogs.
Kl. 9 gjorde herrarna uppvaktning hos
guvernören (Wasilstchekoff), hvarefter de,
åtföljda af en poliskarl, sökte passliga
kvarter; det var dem tillåtet att få välja.

Under tiden roade jag mig att se
folket på gatorna och förundrade mig
öfver deras högst besynnerliga klädsel.
Som jag redan sett ryska karlar i skägg
och fotsidiga kaftaner, förundrade mig
dessa ej så mycket som icke mer ryskorna,
hvilka på ryggen ej sågo ut som människor. 
Ty en stor fladdrande guldblommig
sjal var på ett sådant sätt bunden på 
hufvudet, att den täckte hela damen. Man
såg endast de höga klackarna på illa gjorda 
skor och tofflor.

Herrarna voro ej länge borta. De
berättade, att guvernören varit ganska
artig och att alla ägde kvarter, hvarpå
vi skyndade dit. -- -- Då vi gått ett 
ansenligt stycke, kommo vi till en köpman,
hvarest vårt kvarter var.

En glad gumma och en ung hygglig flicka 
emottogo oss, hvilka med  gästfrihetens 
välvilja förde oss in uti 2:ne
möblerade rum, ett kök och flere 
bekvämligheter. Jag tror, att den goda gumman
hade lämnat oss hela huset, om hon hade
kunnat. Efter en stund hämtade hon oss
en sort torr fisk, hvilken jag ej förr ätit,
men som smakade braf, godt bröd och
brännvin.

E. m. satte vi våra saker i ordning.
Mitt rum var invid den unga flickans;
hon hette Blaga; en glasdörr skilde oss;
jag hade just nätta möbler: 3 taflor, som
prydde väggen, tyckte jag rätt mycket
om. Ingen säng: jag och jungfrun lågo
på golfvet. Pappa intog en stor sal; en
skärm afdelte ett hörn till sängkammare
åt honom.

<i>Augusti 16.</i>

F. m. köptes kärl och mat. Guvernören 
gjorde Pappa visit; han var en ung
nygift herre, verkelig kammarherre, af
goda tonen; hade ett kvickt utseende,
men såg förbehållsam och mjältsjuk ut,
dock mycket artig. Han bjöd Pappa till
middag i morgon. E. m. gjorde vi visit
hos major Hjärnes, som bodde långt ifrån
oss. De voro ej nöjda med sitt värdfolk.
Öfversten bodde bäst, hos den rikaste
köpman i stan; mer än 1 verst skilde oss åt.

<i>Augusti 17.</i>

F. m. gjorde jag en närmare bekantskap 
med Blaga, som ville lära mig ryska
språket. Hon visade mig all sin grannlåt, 
bestående i mycket äkta pärlor, den
besynnerliga och tillika dyrbara dräkten
m. m., åt hvilket alt jag sade: Karascha
(mycket braf), det enda ryska ord, som
jag har lärt mig.

Genom tolk berättade hon, att hennes far, 
som heter Wassilvjurna Tarrasoff,
hennes mor och bröder äro bortresta 2,000
verst härifrån för att köpa salt för denna
och flera städers räkning; att de redan
varit länge borta, återkomma ej förr än
i oktober, att den goda gumman var hennes 
mormor m. m.

Hon var nyfiken att se min garderob, 
hvilken jag visade henne, men hon
tyckte alldeles intet om den.

E. m. kl. 3 gick Pappa att spisa middag 
hos guvernören. Blaga och jag promenerade 
uti deras trädgård; jag lärde mig då att 
äta solroskärnor, som hafva smak af 
mandel. Kl. 5 klädde hon sig
och gick sedermera tillika med gumman
att hålla bön i kyrkan.

Då Pappa hemkom, var han ganska
nöjd med den tillåtelse han fått att alltid
låna böcker af guvernören, som äger ett 
stort och utvaldt bibliotek. Min pappa
hade nu gjort bekantskap med två belefvade 
herrar, en landtmarskalk för adeln
inom guvernementet och en fransos, general 
af kavalleriet i rysk tjänst, hette
Quinsona. De voro etablerade här.

<i>Augusti 18.</i> 

F. m. begynte jag att arbeta. Midt
emot oss bor polismästarn, som har majors
rang, talar endast ryska. Pappa gjorde
honom visit, hvarpå han genast svarade,
men konversationen var trög och för mig
löjlig, ty herrarna nyttjade pantomim,
och däruti är min Pappa mindre öfvad
än han. Han har en ung, till utseendet
proper Fru, som ofta arbetar i fönstret
midt emot mig. Vi se på hvarann; jag
önskar väl att göra hennes bekantskap,
men hon talar endast ryska, som för mig
är trolleri.

E. m. kom vårt ressällskap till oss.
Hvar och en talade om hvad man sett
och hört. Öfversten bjöd oss på supé
andra dagen.

<i>Augusti 19.</i>

Uti alla städer i ryska riket är marknad 
på en viss dag i hvarje vecka. Här
i Novogorod är den på fredagarne; då 
kommer mycket landtfolk in med matvaror,
som man får köpa för skäligt pris. Men
dess emellan äro priserna ej så billiga. --

I dag föll det mig in att fara med gumman 
till narrinken, där marknadsplatsen är 
på torget. Med förundran såg
jag gumman taga med sig en påse med
utslitna skor och en annan påse med
gammalt järnskräp, som skulle lämnas
till en hustru för att där säljas. Bönder
och fattiga köpa slikt. Nu kan jag göra
reda för herrligheten.

Narrinken är stor, bestående af många
bodar fulla af varor, hvilka köpmännen
hafva den vanliga ryska seden att flitigt
utbjuda åt de förbigående. Jag, som ej
kunde tala med någon, var hjärtans 
förlägen öfver allas begapningar och den
redogörelse om mig, som min följeslagerska 
måste göra hvar och en af sina bekanta, 
som hon råkade. Sådant gjorde,
att det drog plågsamt länge ut på tiden.
Jag gjorde den reflexionen, att ryssar har
en nyfiknare karaktär än vår nation -- -- 

Intet bättre folk syntes här, endast
borgare och bönder, som sålde och köpte.
Här såg jag ett sammelsurium af dyrbarheter 
och lappri uti en förunderlig
blandning af de fulaste och mest snuskiga
madamer och gubbar, sittande alla årstider 
på bara marken, nu i djup gyttja,
ty torget är ej stenlagdt. Om vintern
sitta de i snön på utbredda bastmattor
och hudar i en rät linja; äfven i cirkel
-- stojande. Här satt en gumma och utbjöd 
en sämre sort Zobelmuffar; där satt
en gubbe med rostiga järnbitar; här en
kärring med äkta pärlor; där en med guld
och silfver, jämte den en med de usligaste 
trasor, därjämte en med pannkakor; somliga 
med surkål; andra med en otrolig myckenhet 
af gurkor och lök, som utgöra ryssens största 
delice. Där var många lass med ätliga varor 
af alla slag.

Ganska nöjd att slippa detta stoj for jag 
hem med föresats att ej ofta bevista 
någon fredagsmarknad. Men gärna skall 
jag skicka jungfru Stille dit att
handla.

Om hösten sändes härifrån till Pettersburg 
inlagda gurkor i fastager; en half tunna 
säljes här med avance för 2 1/2 rubel; de 
äro inlagda i salt vatten; dock så delicata, 
att man i Sverige ej finner dem så goda i 
vinättika.
E. m. spasserade vi till öfversten;
vägen var mycket lång. Vi bodde uti
hvar sin ända af staden, på inre sidan af
fästningen. Jag såg ej ett enda dugligt
hus, hvarken af trä eller sten.

Sedan vi druckit the, gjorde jag med
några af sällskapet en promenad för att
bese en samling af barker, som funnos
vid stranden. De äro en sort öfvermåttan 
breda, långa, platta båtar, som genom 
sjöar och strömmar genomlöpa flere
tusen verst af riket; alla skola passera
Novogorod till Pettersburg, lastade med
säd och alla slags matvaror. De tillbringa
1 à 2 år på vägen; härifrån till Pettersburg 
är ån så ström, att de sällan behöfva ro 
med de två oformliga åror, som de
annars nyttja. -- -- Sedan vände vi om,
superade och åtskildes kl. 11.

<i>Augusti 20.</i>

E. m. gjorde Pappa och jag en promenad 
omkring en del af staden. Den
har fordom varit befästad, gamla ruiner
och torfvallar äro ännu lämningar däraf.

Uppå dem promenerade vi och öfversåg 
staden och landet. Här är en
mängd af kyrkor och trädgårdar, hvaruti 
ej stort annat finnes än lök, gurkor
och kål, ganska få fruktträd. 
Potatisplantering har ännu ej vunnit allmogens
förtroende emedan den gifver rofvorna
företrädet. Landet här omkring är så
långt ögat kan nå ett haf af jämna fält,
uppå hvilka ej finns något träd, berg
eller backe. -- -- Många munkkloster
syntes, hvilka fordom legat inom staden,
men som nu äro flere verst utanför -- --
(staden) bebos nu mest af borgare, som
alla drifva handel, i synnerhet på 
Pettersburg. De äro förmögna. --

Vår värd har byggt ett litet torn
uppå sitt ena stenhus, en prydnad, som
mycket brukas här. Vi kröpo dit, anförda 
af Blaga: härifrån kunde vi se öfver
stadens båda delar, öfver fästningen, 
landet, alla kloster, några egendomar, ån
med alla barkerna och på en mils afstånd
en sjö, hvari ån hade sitt utlopp. Denna
utsigt var öfvermåttan vacker. Vi räknade, 
att inom staden finnes 52 kyrkor
utom många bönehus. Inberäknadt de
kyrkor, som syntes på landet omkring
oss, gick antalet till nära 100. -- -- Man
kan af deras antal döma, hvilken mängd
af helgon de äga, ty det är ganska rart,
att 2:ne kyrkor hafva samma slags helgon; 
många af dem ligga i silfverkistor,
uti granna och kostsamma grafkor. Vid
slutet af gatan i hvarje by och på broar
och gator i städerna finnas bönehus af
trä, som i konstruktion likna våra 
hälsobrunnars brunnshus. Här brinner 
dagligen vaxljus, på det att de förbigående
och åkande må få lägenhet att korsa sig
för helgonen.

Sedan vi i tornet förnöjt oss i utsikten, 
gick Blaga in och jag till en gunga,
som var på gården. Den är ovanlig och
ej farlig. På den sitter jag alla aftnar
med mitt arbete. Men springer oftast i
trädgården att äta bär.

<i>Augusti 21.</i>

F. m. såg jag borgarefruarna (hvilka
på ryska kallas Matjuska) uti sina granna
kläder gå till kyrkorna. Deras klädsel
-- -- är högst märkvärdig. Håret strykes 
utur ansiktet och omflätas till en lång
hängande piska med granna band i ändan.
Öfver pannan bindes en veckad pärlspets,
gjord af små äkta pärlor, men i kanten
äro de stora; denna är inimot ett kvarter
bred och räcker till båda öronen. Därvid 
bindes en stomme af karduspapper,
1 1/2 kvarter hög framom, men lägre i
nacken: uppå denna stomme sättes en
bred guld- eller silfvergalon af samma
form, utsydd med äkta pärlor och brokiga
stenar; öfverst på allt detta sättes en
öppen krona af 1 1/2 kvarters höjd, hopsatt 
af guld- och silfvergaloner. I nacken
fästes en ovanligt bred ros af taft, påsydd
med galon. I pannan öfver pärlspetsen
fästes en blomma af glitter. Stora örhängen 
af äkta pärlor. Ansiktet sminkas
med hvitt och rödt, men deras smink är
af den beskaffenhet, att det ej skämmer
hyn, hvilken de i allmänhet hafva rätt
vacker. Tänderna svärtas, som mycket
stöter ett därvid ovant öga. Alldeles
rundskurna kjortlar af visst 8 alnars vidd
af tjockt sidentyg, väfvit med guld- och
silfverrosor, en kvarters bred guldgalon
nedomkring och om lifvet rynkad. En
koft med kjortlif, smal emellan axlarna,
utan ärmar och mycket utringad -- -- 
linnet är af fint lärft, veckadt på bröstet
och endast så mycket utringadt, att det
breda äkta pärlbandet skall få skådas,
som merendels är 7 hvarf tämligen stora
pärlor -- på armarna hafva de flera hvarf
äkta pärlor; ett förkläde af skirt tyg,
grannt utsydt, som bindes öfver bröstet,
nästan i halsgropen. -- --

Flere har jag sett med brillantringar,
broderade skor, men det händer ibland
utan strumpor. Deras gång är något 
tillgjord med en viss air. Alla gå lika 
generade, och då de hälsa på hvarannan, sker
det ganska ceremonielt och utstuderadt:
kysser 2:ne gånger, som är seden öfver
hela riket både bland bättre och sämre
folk.

Nästan alla äro feta, dumma, framfusiga, 
nyfikna, ja näsvisa.

E. m. öfvertalade vi Blaga att föra
oss till ett närbeläget munkkloster som
låg utom staden. Kyrkan var byggd midt
på en stor borggård, som var kringbyggd
af höga murar och många förfallna hus.
En park var på ena sidan af murn, uti
hvilken ingen slapp in. Munkar syntes
ej, hvaraf vi dömde, att ej många finnas
här.

Vid vår hemkomst gick Pappa till
öfversten; men jag fortsatte resan med
Blaga genom staden till ett nunnekloster,
som låg utom en annan tull. Vanliga
nunnor i långa svarta kåpor mötte oss
på gården med sina radband i handen.
De förde oss uti 3 kyrkor, hvaraf ingen
var särdeles vacker. De syntes vara
fattiga. Deras religionsregler äro numera
ej så stränga som fordom. De hållas nu
såsom pensionärer, hafva ej mer än 12
rubel årligen af kronan, hvilket ock vållar
att de tigga. Deras klädedräkt är 
bibehållen äfvensom munkarnas.

Sedan vi gifvit nunnorna litet pengar,
reste Blaga med mig till sin syster Maryka
Wassiljevna, som är gift; hon fägnade oss
med thé och sylt, hvarefter vi foro hem
i vår droska. 

Ryssarna hafva flera fastlager om
året, en och annan, som räcker 7 à 9 
veckor; då ätes ej kött, mjölk, ägg, smör
m. m., endast fisk och rotsaker. De 
förnäma iakttaga ej så noga denna penitens.
Nu har varit en temmelig lång fasta, som
snart lider till slut.

<i>Augusti 22.</i>

Alla dagar gå många fångar här förbi 
som man påstår skola föras till Siberien; 
i dag har mängden däraf varit stor:
de äro hopbundna parvis i armarna eller
benen, gå med hattarna af sig och tigga
med en sång, som är allt för ynkelig; de
få genom fönstren allmosor nästan af alla.

Betäckningen består af flere bönder,
som med stora påkar och piskor föra dem
gående från by till by. Jag har hört att
de tillbringa mer än ett år på vägen.

Stadens fattiga hafva blott om lördagarna 
tillstånd att begära; då komma
de som bisvärmar och undfå vanligen
allmosor af alla genom fönsterrutan. En
ansenlig utgift, ty här äro de verkligen
välgörande mot uslingar, som är det enda
jag förstår att estimera i deras religion.
Landtmarskalken för adeln gjorde Pappa 
en visit. Kvällen passerade vi hos
major Hjärnes.

<i>Augusti 23.</i>

Vi bo på den största gatan, hvaraf jag har 
det nöjet att se alla resande, som
fara till och från Moskau. De skola förbi
våra fönster. Hvarje dag far 8 à 10 vagnar
af alla möjliga fasoner förutom de foror,
som oupphörligt föras ifrån hela riket
härigenom till Pettersburg.

F. m. bjöd vår glada gumma oss till
middag. Hon kallas af hela huset Babuska
-- äfven af oss -- (på svenska mormor
och farmor). Maten var högst ovanlig
för oss, blandad af godt och af sämre slag.
Min Pappa tyckte ej om den. Jag äter med
andra och glömmer strax, hvad jag ätit.

Men det var aktningsvärdt (beaktansvärdt) 
att finna hos så rikt folk, första gången 
bjudna, smutsigt, trasigt och mycket groft 
duktyg samt stor oordentlighet, som är ett 
härskande fel öfver allt här.

E. m. var jag hemma. Emot kvällen
gjorde Pappa och jag en promenad på 
vallen. Vid återkomsten var general 
Qvinsona hos Pappa för att taga afsked. Han
skulle med sitt kavalleriregemente marschera 
till Finland.

<i>Augusti 24.</i>

F. m. såg jag en begrafning, som merendels 
sker på förmiddagarna; den sätter
mycket folk i rörelse, ty alla trasiga gapare
följa med i procession.

Då alla ditbjudna äro samlade, hålles
gudstjänst kring liket. Prästen kastar
rökelse öfver det, och alla kyssa likets
hand. Sedan gå både karlar och fruntimmer 
till kyrkan i följande ordning:

Först klockaren med en skål, som är
risgrynsgröt uti. Sedan 2 präster bärande 
ett kors och ett helgon. Så komma
några karlar, som på sina axlar bära likkistan, 
placerad på en bår, hvaruti den
döda ligger grannt svept med bart ansikte; 
därefter bäres locket och en himmel bäres 
af andra.

Sedan gå karlar och fruntimmer utan
ordning. Alla lådas gråta och jämra sig,
sjunga och pipa eländigt, hvartill klockaren 
ger tonen.
Vid herrskapsbegrafningar sjunga prästen 
och klockaren allena.

Alla promenerade barhufvade, dock
ej damerna. Uti kyrkan hålles åter gudstjänst. 
Alla gästerna skola äta ett skedblad af 
gröten öfver likets hufvud: jag
vet ej uttydningen af detta. Liken få
pengar, hvarför ock vaxljus strax fås,
som den betalande insätter framför den
(helgon) bild, han mest älskar. Liket
kysses åter. Kistan fastspikas och 
förblifver där (hur länge vet jag ej), 
hvarefter alla (återvända) hem i likgården för
att trakteras.

Man har sagt mig att vid barndop
gifves åt barnet nattvarden. Ett litet
kors bindes kring dess hals, hvilket hela
lifstiden bäres. När flickbarn födes, stickes 
genast hål i öronen på dem.

E. m. gjorde vi bekantskap med en
guldsmed; han talade något svenska och
lofvade att hjälpa oss uti hvad som 
behöfdes, ty det blef oss kunnigt, att vår
snickare var en flykting från Tavastehus'
stockhus och dessutom liderlig. 
Han aftackades med befallning att
aldrig återkomma.

<i>Augusti 25.</i>

Prasdnik betyder helgdag, den de hafva 
2 à 3 gånger i veckan utom söndagarna. 
Ibland inträffar att hela veckan
eller ännu flere dagar äro helg, ty hvart
helgons, hvar apostels och död biskops
födelsedagar, namnsdagar och de dagar,
då de beträdt sina ämbeten, deras döds- och 
begrafningsdagar äro stora helgdagar. 
Dagar för Gud, för Jesus, för Maria,
för Adam och Eva m. fl., kejsarens uppstigande 
på tronen, hela kejserliga familjens födelse-, 
namns- och somligas dödsdagar firas.

Mängden på dem är otrolig.

Den mindre klassen af folket hålla
alla dessa dagar heligt vördnadsvärda och
utöfva med djupaste andakt gudstjänsten.
De äro så fulla af nit och vidskepelse, att
man ej utan medömkan kan se huru i
vårt tidehvarf kan finnas en så oupplyst
nation. Häraf följer ock att hopen arbetar 
ganska litet, men super desto mer.
Herrskaperna iakttaga ej alla reglerna 
så noga, men de flesta äro dock i kyrkan
högst andäktiga i korsande, bugningar
och sång. Men emellanåt skrattas och
pratas högt om indifferenta saker, hvilket
man aldrig ser menige man göra.

Uti alla rum och bondstugor ser man
helgon uppsatta i ett hörn med en lampa
hängande framför dem, som helgdagsaftnarna 
itändes och brinner hela natten. Hvar och 
en ryss, som inkommer, korsar
sig först för bilden, innan han talar med
någon. Äfven hänga grannt målade ägg
öfver dem, som om påskaftnarna ditsättas.

Om någon påskmorgonen på gata
eller i hus möter en ryss, som presenterar
ett ägg, så är man förbunden att kyssa
densamma på kinden. Till och med kejserliga 
personer nödgas iakttaga denna
sed med den ringaste undersåte.

Fästen på deras 13:de dag är en ibland 
de mest betydande och högst besynnerlig. 
Den börjas på morgonen och kallas Jordan: 
alla trupper skola paradera 
vid sjö, å eller brunn; prästerna (med)
tända ljus. Klockorna klinga. Vattnet
inviges. Korset doppas däruti. Och 
Frälsarens bild döpes. Bättre folk bestänkes
med det invigda vattnet; men det händer
nästan alltid, att gemene man kastar sig
i vattnet, det må vara hur kallt som hälst.

Uti deras sofkamrar ser man ena
väggen merendels fullsatt med helgon af
silfver i träram och äfven i hörnen af
rummet flera skåp med dem, som utom
lampor och ägg hafva små vaxdankar,
hvilka i somliga hus brinna hela natten.

Framför dessa helgon korsa de sig
aftnar och mornar.

Uti ett litet skåp af glas har jag också 
ett hufvud i min kammare, som sannerligen 
är ett mästerstycke i teckning och
målning.

Blaga vill ofta lära mig att framför
det samma korsa mig, men till denna lärdom 
är jag ej benägen. Dock fruktar jag,
att vi äro ansedda såsom hedningar; också 
lefva vi så ungefärligen; ty här äro
vi alldeles urståndsatta att öfva vår rätta
gudstjänst. Och då man här ser andra
så flitiga uti sin, är det påkostande att
ej i utvärtes måtto äfven kunna dyrka
det högsta Väsendet.

Flera timmar om dagen stå kyrkorna
här öppna, då hvem som behagar går
där in. Kl. 6 hvarje afton är där 
bönestund. Där finnas inga bänkar; alla stå
framför helgedomen, som är en stor 
afskrankning i fonden af kyrkan, hvarpå
en stor dörr och på sidorna 2:ne mindre
finnas. Därutur komma prästerna, en
i sender, som kasta rökelse åt de 
kringstående och tala något på slavonska, som
jag ej tror att alla begriper.

På en upphöjning står en chör, som
består i en mängd af karlar och pojkar,
hvilka sjunga nästan oupphörligt. Uti
somliga kyrkor sjunges väl.

Gudstjänsten består mest häruti och
att klockarn pladdrar utur en stor bok.

Församlingen (N. B. endast till och
med medelklassen) kastar sig som oftast
med pannan mot golfvet för guld- och
silfverhelgonen. I denna besynnerliga 
ställning ligga de i flere minuter, och då
de stå, korsa de sig nästan beständigt. 

Om en grek (grekisk-katholsk) gifter sig med en 
lutheranska eller ock tvärtom, är enligt lag 
att bröllopet sker på grekiskt vis, och att 
deras barn uppfostras i denna religion.

Aldrig går någon ryss eller ryska förbi
en kyrka utan att korsa sig. De kunna
stå sålunda en lång stund.

Den artighet och aktning allt sämre
folk visa hvarandra, är förundransvärd.
Aldrig råkas 2:ne bönder, som icke rätt
ödmjukt taga hatten af sig med nickning.
Äro de väl kända, så pussa de hvarandra
2:ne gånger; men de största skälmstycken
döljas under skinnpälsen.

Lätja är isynnerhet borgerskapets hufvudfel. 
Pojkar tyckas blifva uppfödda
endast för att göra drakar, som med ett
oupphörligt sorl gata upp och gata ned
flyga i luften.

Ryssens hufvudpassion är sång och
stjäla, brännvin och osnygghet med de
råaste seder.
På prasdniksdagar om aftonen bruka unga 
borgareflickor och karlar att promenera 
på gatorna, bullrande på fönstren
under det allra styggaste gnäll med sång,
ett bruk, som hos oss ej pöbeln skulle följa.

Bönder och tjänstefolk äro merendels 
lifegna; man säljer och köper dem
såsom kreatur. Här i orten kostar en
dräng omtrent 250 och en piga 150 rubel.
Under tjänstetiden få de ej annat än dålig
mat och ganska litet kläder. Handteras
för öfrigt efter ägarns behag: för dessa
finnes ej någon lag.

Man säger, att kejsar Alexander mildrar 
deras öde, och att han dagligen bjuder 
till att omintetgöra denna så vanhedrande 
handel. Sant är, att han nyligen
genom en ukas befalt, att den som vill
eller nödgas att söndra sin egendom (bönder 
kallas här egendom), får ej sälja den
åt någon annan än honom, som då gifver
500 rubel för hvar bonde och gör honom
genast fri. Men de stackars pigorna äro
glömda uti denna så prisvärda befrielse.
Possessionater är dock förbehållet att
kunna på en gång sälja hela sin egendom
åt hvem han behagar.

Ibland de bättres och sämres oumbärligaste 
egendom är en god badstuga; och
de finnas här så väl inrättade som man
det kan önska. I den delen gå de långt
i propretéten: min Blaga skaffar mig ofta
nöjet att begagna inrättningen.

Utom de långa fastlagerna fasta de
äfven 2:ne gånger i hvarje vecka. Onsdagar 
dricks thé och kaffe utan grädda. The 
förtäres i öfverflöd; det får man också 
för 3 rubel skålp. äkta godt.

Jag tror, att i hela världen finnes ej
så mycket gurkor som här. För 5 kopek
(som i vårt mynt gör 6 styfver) får man
en serviett full; vid hvart mål för 5 à 6
personer införas stora rågade fat. Vi äta
dagligen en ansenlig portion. Råa tycker
bondryssen mest om dem.

De förstå att väl använda alla jordväxter. 
Jag har med förundran ätit mycket som 
jag trott duga till intet, t. ex.
svampar, pumpor, vallmofrö, gräs m. m.
<i>Augusti 26.</i>

Sedan jag skickat Stille på marknaden, 
gick jag själf till Blaga och lånade
af henne några förnödenheter; ty i afton
skall major Hjärnes och öfversten med
dess herrar supera hos oss. I morgon
skola thekoppar m. m. inköpas för att
hädanefter slippa låna.

E. m. kom vårt främmande. Herrarna 
spelade kort. Fru Hjärne och jag
hälsade på Blaga, och hon kom in till oss.
Jag trakterade flitigt med solroskärnor.
Vid supén skrattades rätt godt åt den
dåliga taffeln. Att anrättningen var 
tarfvelig skedde på en gemensam 
öfverenskommelse.

<i>Augusti 27.</i>

F. m. var jag med fru Hjärne uti 
narrinken och handlade. Vi hade redan
lärt oss så mycket ryska, att vi på egen
hand slogo oss ut, sedan Blaga lärt oss
några ord.

Herrarna spela ibland biljard hos 
italienaren, men det långa afståndet gör,
att de sällan profitera därutaf.

Min Pappa som fordom roade sig att
själf sköta sitt kompagni, att läsa och
skrifva och att vara uti en glad societet,
har här otroligt ledsamt, i synnerhet som
han redan plågas af hemsjuka och kan
aldrig vänja sig att fördraga någon ryss
eller något ryskt.

Stille ökade mitt bekymmer; ty då
hon träffade någon ryss, var hon nästan
alltid plump och elak mot dem. Pappa
kunde jag ej öfvertala att hafva fördrag
och tålamod, och Stille lät omöjligen hejda
sig, ehuru hon fruktade Siberien: hon
ville resa hem.

Jag var i flera afseenden just uti en
kinkig belägenhet; förlorade dock ej hvarken 
hopp eller mod, ty Pappa var för
öfrigt sig lik uti ömhet och välgörande
godhet mot mig, och Stille förstår jag att
kurera.

De besynnerliga rykten, som äfven
i denna vrå dagligen löpte och löper om
Sverige och kriget, och ovissheten, hur
länge plågan skall räcka, gjorde också min
största oro.

E. m. bjöd Blaga fru Hjärne och mig
att bada, hvilket vi ock gjorde. 
<i>Augusti 28.</i>

F. m. läste vi Bastholm<footnote>Den enda lektyr far och dotter tyckes hafva haft
under denna tid. Kristian Bastholms, den danske teologens,
andliga och filosofiska skrifter voro mot slutet af 1700-talet
högst populära och lästes, öfversatta till svenska, äfven gärna
i Sverige.</footnote>. E. m. gjordes 
visit hos major Hjärnes, hvarest
de öfriga svenskar ock voro. Fru Hjärne
och jag roade oss att se de promenerande
prasdnikssällskaperna och gjorde en 
jämförelse mellan vårt forna hem och detta. --

Vi förundrade oss öfver damernas
sätt att bära sina sjalar; de hade dem
svepta kring lifvet och armarna, hängande 
ned till fötterna. Till andra dagen,
som var prasdnik, gjordes öfverenskommelse 
att följas åt till den kyrkan, där
gudstjänsten var.

<i>Augusti 29.</i>

F. m. kl. 9 spasserade vi till major 
Hjärnes. Tolken var före oss där. Kl. 10
hördes på gatan en andäktig sång; strax
därpå syntes en procession med flera
grannt klädda präster. En hade rökelsekärl, 
en annan korset, och 2:ne hvar sin
liten flagga, därefter 2:ne helgonbilder,
målade på trä i människostorlek, hvilka
buros af flera andeliga personer. Prästen
och hela skaran voro barhufvade. De,
som mötte denna procession, stannade,
bockade och korsade sig. De åtföljdes
af mycket folk, allt under sång.

Tiden att gå till kyrkan var nu inne.
Utanför var mycket folk, som ideligen
bockade och korsade (sig). I kyrkdörren
råkade vi en tartarisk prins (Knes), som
Pappa kände och som lofvade att anföra
oss. Denne prins var skolmästare i 
storskolan härstädes, bestående af 95 pojkar.

Kyrkan var liten. Med svårighet fick
vi genom knesens tillhjälp en god plats.
Där var mycket herrskap, som med största 
nyfikenhet betraktade oss. Knesen
underrättade oss, att Adam och Evas fäst
firades och att högtidligheten var mycket
stor.

Präster, grannt sirade, sprungo om
hvarann, sysselsatta att iordningställa en
förgyld stol, som ställdes midt på golfvet
uppå en liten upphöjning.
Så öppnades stora dörren till helgedomen. 
Metropoliten trädde ut, verkligen
med värdighet, i en praktfull lysande
skrud. Han hade därofvanpå flera ordnar.

Alla utom vi bockade och korsade
sig. Han har ett hyggligt utseende och
talade med behag några ord; kastade sedan
rökelse på folket, som oupphörligen 
korsade sig.

Han gick in och dörrn tillslöts. Efter
en stund öppnades den åter. Han kom
då ut med ett flergrenigt brinnande 
vaxljus i handen. Han talade och under 
detsamma vinkade med ljusen åt folket så
häftigt, att vax stänkte öfverallt.

Fru Hjärne och jag voro olyckligtvis 
något för nära prelaten, hvarigenom
hon fick en souvenir på sin capotte.

Därefter gick han åter in, och dörrn
slöts åter till. Strax öppnades den för
3:dje gången. Prästerna rangerade sig
på trenne linjer, igenom hvilka biskopen
leddes af 2:ne bland de förnämsta prästerna 
till den omnämnda stolen på hvilken
han satte sig.
Gudstjänsten fortfor. Emellanåt talade 
Hans Högvördighet själf och kastade
med grace rökelse.

Sedan detta räckt vid pass 1/2 timma,
fördes han i samma ordning från stolen.

Då han kom in i Helgedomen, var
en prästinvigning. Metropoliten satte sig
uppå en stol vid hörnet af ett altare, som
var midt på golfvet i Helgedomen. Den,
som skulle bli präst, gick visst 8 hvarf
däromkring: hvar gång han kom till biskopens 
hörn, föll han på knä och kysste hans
fötter, hvarvid biskopen alltid tilltalade
recipienten.

Han omkläddes framför biskopen, som
sedan lade handen på hans hufvud och
därpå var denne präst.

En präst höll en handduk och en
förgylld skål med vatten, hvaruti metropoliten 
ofta sköljde sina verkligen hvita
och rätt vackra händer.

Dörrn slöts. Men Metropoliten utkom 
strax med ett kors i handen. Bredvid
honom ställde sig en präst, med en skål
vatten och en viska. De förnäma 
begynte att kyssa korset och metropolitens 
hand, som slöts så, att han med viskan 
kastade på dem en dosis vatten i ansiktet, 
hvilket de ganska begärligt emottogo.

Metropoliten gaf åt några, som han
mest ville gynna, hvar sin liten 
kopparpenning, som de gömde.

Härpå presenterades flere fat med
äpplen; vi erhöllo äfven hvar sitt, men
de voro högst osmakliga.

Nu var ceremonien slut. Vi spasserade 
hem trötta af stående.

Ännu en vidunderlig fäst, hvars like
jag tror, att historien ej kan uppvisa.

De tro på sannfärdigheten af händelsen, 
som bevisar deras ansats för det
vidskepliga. Häraf en följd i deras hårda
lynnen och råa seder.

Deras upplysning är så himmelsvidt
skild från vår, att man ej kan göra sig
ett begrepp om deras vildhet och sedefördärf. 
Allmänt stjäls, ljugs och bedrags.
Supa och slåss; ogina och smutsiga --
äro hufvuddragen uti deras 
hvardagslefnad. Mången ädel njutning är förbjuden, 
och mången naturlig passion utrotad.

Prästerna äro uti så liten aktning,
att de ej kunna umgås med bättre folk;
så snäft lönta, att de i mjugg tigga; så
okunniga, att de stapplande läsa sitt 
modersmål; de veta ej det minsta, hvad som
händt och händer uti deras land, ännu
mindre hos oss och andra nationer.

Anledningen till fästen en gång om
året är denna: helgonet St. Anders har
på en oformligt stor kvarnsten (liggande
här att skåda) seglat från Rom hit. Men
utom annat är ock märkbart att Novgorod 
var den tiden en Uppstad, kanalen
är i senare tiden uppgräfven. Olycklig
den, som disputerar händelsen, och ännu
olyckligare den, som gör ett gyckelspel
af dessa dumheter.

Sådana oförnuftiga inrättningar utestänga 
all upplysning och blifva säkert
varaktiga så länge detta stora rike äger
bestånd.

Vår Babuskas bror är inkvarteringsmästare, 
bor jämte oss. Genom fylleri 
håller han dagligen uppträden, som genera 
oss.

Kl. 4 e. m. berättade han oss vår
lycka, som i afton skulle uti min Pappas
rum få mottaga en prins, hvilken han
här inkvarterat.

Just som Pappa var i fart att gifva
honom en örfil, inträdde en ung officer,
som i de mest belefvade termer anhöll,
att den rika, för sitt vett och sina talenter 
öfver hela världen kända prins Gortschakoff
skulle af pappa tillåtas att få
bo i yttre rummet, ty prinsen var blesserad 
och kunde därför ej transporteras
uppför trappor, hvartill ingen sådan 
lägenhet fanns som denna i hela staden.

Pappas svar blef:

<i>I detta fall -- om det också vore en
underofficer -- så cederar jag min kammare.</i>

Allt fördes genast in i mitt lilla rum.

Kl. 6 kom prinsen med mycken ståt
och en talrik svit. Ifrån den vackraste
resvagn, som jag nånsin sett, utbärs han
på en med sidentyg klädd fällstol.
Prinsessan med sina damer inkörde
i huset midt emot oss. Strax kom hon
med en sällskapsdam på vår gård. Hon
hälsade vänligt, bad om förlåtelse att 
hennes man nödgades delogera oss, dock 
endast för en natt.

Genast började hon att politisera om
ursprunget till kriget, hvarvid jag märkte,
att min Pappa blef uppbragt och svarade
med en allvarsam ton:

<i>Konungen af Sverige vill ej bli vasall
åt Bonaparte</i>.

Hon smålog, och tillstyrkte Pappa
att ej yttra sig så djärft för någon annan
än henne, som i alla fall hyst en particulière 
högaktning för konungen och tillade, att 
Sverige åtminstone kan skryta
att i honom äga en herre af den fastaste
karaktär.

»Men edra trupper ha fått mycket
stryk, och hur kan man motstå Rysslands
arméer och resurser?»

Prinsessan gaf en vink och gick i
trädgården. Vädret var vackert. 
Prinsens medicus talade till Pappa
på tyska, och Pappa svarade på fransyska. 
Detta skedde växelvis i fort pladdrande
en lång stund, som föreföll mig sällsamt.

Prinsessan återkom, intog en plats
på en bänk och befallte Pappa att sätta
sig. Då efterfrågade hon grefvarna Hans
och Claes Wachtmeister, som i förra 
kriget blefvo fångne. Hon var nyfiken att
få veta, hvar gref Claes bodde, om han
var gift; gjorde många frågor om honom
och bad att hälsa dem.

Hon syntes nära 40 år, såg ännu
braf ut. Under mycken vänlighet iakttog
hon en väl afpassad värdighet i tal, svar
och skick. Hon gick in till sin man utan
att återkomma. Om natten jämrade han
sig, (så) att min Pappas nattro blef störd.

<i>Augusti 30.</i>

F. m. kl. 11 reste herrskapet i 6 vagnar 
åtföljda af en talrik betjäning. Resan
ställdes till Moskau.

E. m. åtog jag mig att på ett svenskt
mode sy en klädning af gridilin taft åt
Blagas lilla syster Tanja, 6 år. 
<i>Augusti 31.</i> 

F. m. voro vi hemma. Sågo då med
förundran, hur djur på vagnar fördes till
Pettersburg. Vagnarna äro 8 à 10 alnar
höga, byggda i 4 våningar och sågo ut
som hus af pertstickor. I den understa
våningen kacklade kalkoner, i den andra
gäss, i den tredje ankor, i den fjärde
höns. Då halsarna kom genom spjelorna, 
såg det lustigt nog ut. E. m. voro vi 
bjudna till öfversten. Min Pappa
spasserade dit helt tidigt. Men jag blef
hemma.

<i>September 1.</i>

Jag uppspände i båge en sjalett för
att utsy. E. m. hos major Hjärnes. -- --

<i>September 3.</i> 

Var för första gången regn och fult
väder. Vi voro också ruskiga till humöret.
F. m. arbetade jag. Min Pappa hade efter
vanligheten ledsamt och mådde ej väl.
E. m. kom major Hjärnes till oss. Majorerna 
öfvade patience. Nu projecterade
Pappa major Hjärne att skrifva till
general Buxhövden i Finland för att
begära flyttning till Wiborg: man kunde
åberopa sig högtidliga löften därpå m. m.
De kommo öfverens att göra det med
fortgående post. Sedan vi ätit tillsammans, 
gingo de hem -- --

*

Brefven, som icke stå i dagboken,
skrefvos omedelbart, major Hjärnes redan
samma afton.

Intressanta dokument, som de äro,
meddelas äfven de här:

»-- -- Uppå Hans Excellense, generallieutenant 
herr grefve Kamenskijs begäran har jag till 
honom skrifteligen aflämnat mitt hedersord 
att under innevarande krig emellan Ryssland 
och Sverige ej i något afseende tjena emot 
Ryssland eller dess allierade, hvarpå mig blef
tillåtet att kvarstanna i Finland, men
sedan jag nu som krigsfånge blifvit transporterad 
till Novgorod, så vågar jag i ödmjukhet hos 
Eders Excellens anhålla att antingen återfå min 
aflämnade förbindelse såsom nu mera öfverflödig, eller
ock att ärhålla tillstånd få vistas i Wiborg.

De många olägenheter att med famille vistas 
på ett ställe, där jag är okunnig i landets 
språk, är orsaken hvarför jag utber mig att 
få komma till Wiborg, hvarest jag åtminstone 
ej i brist af språkkunskap nödgas med min 
famille sakna de nödvändigaste behofven.

Med tillförlitnad på Eders Excellens
godhet och sensibilitet vågar jag hoppas
gratieust svar.

Med djupaste vördnad har jag äran
framhärda

<tab>Eders Excellences
<tab>allerödmjukaste tjänare
<tab><tab><i>Gustaf Hjärne.</i>
Major vid Kungl. Svea Artilleri samt Ridd. af
Kgl. Sv. Orden.

Novgorod den 3/14 September 1808.

Major von Hauswolffs bref, skrifvet
dagen därpå, medan hans dotter var på
promenad med fru Hjärne, hade följande
innehåll:
Hos Eders Excellens, som visar alla
och äfven däruti en del af mine kamerater
ädelmod och välvilja, att somlige fått
tillstånd återvända hem, andre åter att
kvarstanna uti Wiborg, supplicerar jag
såsom den största grace, att tillika med
min dotter och domestiquer få förbyta
vistelsen här i Novgorod i flyttning till
Wiborg. Jag vore högst obillig, om jag
nekade att jag icke är väl här omfattad
med all artighet och godhet, men jag
grundar min supplique på Ed. Excellences 
eftergifvenhet att låta en ung dame
och mig få préféréra Wiborg, hvarest herr
Capitaine Falk och baron Rehbinder med
fruar fått Eders Excellences tillstånd att
vistas -- ett stort skäl för sammanlefnaden, 
som språk-okunnigheten gör omöjlig här, 
och det ännu större, att våra
högsta förnödenheter af samma ordsak
fördyras och försvåras här till den grad,
att ätliga varor äro för oss svåra att träffa.

I hopp att Eders Excellence ej illa
upptager vår önskan, afvaktar jag så
mycket säkrare ett gracieust och nöjsamt
svar, som jag redan gifvit en oåterfåd
försäkran att jag ej skall tala, mindre
göra något, som kan vara misstänkt och
som jag vid skilsmässan från hemorten
blef tillsagd att få qvarstanna uti 
Fredrikshamn eller Wiborg.

Med största summission har jag äran
vara etc. -- -- --

Sedan brefven blifvit afsända, återtog 
lifvet för de fångna svenskarna sin
vanliga enformiga gång, och Adelaide von
Hauswolff fortsätter att berätta:

*

<i>September 5</i>. 

F. m. arbetade jag; bekikade emellanåt 
en mängd resande, som passerade fram
och åter. Lyxen i equipager och betjäning 
är stor. Sällan ser man en resande
med mindre än 6 hästar för vagnen, och
ofta har jag sett blott en person med 8.
De medföra kalescher och wurstar, tomma, 
för att däruti åka efter väderlekens
beskaffenhet. Jag tror, att sällan körs
så fort som i Ryssland. Oaktadt kafvelbroar, 
stenlagda vägar och smuts kan man åka 
öfver hufvud taget 20 mil på 12 timmar.

E. m. gjorde Durazoff oss visit, nyss
återkommen. Han berättade, att Moskau
är större än Pettersburg, att den är ett
paradis på jorden, att gref Löwenhjelm,
som är fånge där, mår väl, spelar kort
och roar sig mycket. Durazoff fortsatte
resan till Pettersburg.

<i>September 7.</i>

F. m. major Hjärnes till oss. Patiencebordet 
kom fram. Frun och jag promenerade uti narrinken.
Vid återkomsten utbjöds svenskt smör, hvilket 
vi hittills ej kunnat få köpa, ty ryssarna känna 
ej smör, utan ysta mjölken i ugn, som är
braf nog till mattillredning, men ej på
smörgås. Med stor förnöjelse köpte vi
2 pud. -- --

<i>September 11.</i>

Jag pysslar alltid med något arbete; 
min Pappa läser eller skrifver.

F. m. till major Hjärnes. Vi åtföljdes 
till kathedralkyrkan; där var litet
folk. Kyrkan är temmeligen stor, något
olik de andra grekiska. Den är gammal
och mörk, har många hvalf och pelargångar, 
flera präktiga grafkor, uti hvilka
helgon och apostlar ligga mycket väl
balsamerade.

På dessa högtidsdagar öppnas kistlocken, 
och hela församlingen kysser deras
händer. Gudstjänsten är då alltid uti
samma kor. Här var kören allt för vacker.

På hemvägen träffades öfversten, som
bjöd oss hem till kvällen. Jag ursäktade
mig och blef hemma; skref med posten
bref till Finland.

<i>September 12.</i>

Var ett ovanligt fult väder. Kl. 12
kom Farbror Dålig (jungfru Stille gaf 
inkvarteringsmästarn detta namn, som han
må behålla) och berättade, att 8 à 10
svenska officerare äro ankomna.

Glädjen och nyfikenheten blef stor.
Jag hade så när själf utsprungit att 
kunskapa.

Sarström skickades -- hvar minut
(var som en) timma. Ändtligen återkom
han. Endast 3 af dem voro af våra 
bekanta. De skulle rasta här.
E. m. gjorde major Nicander, löjtnant 
Hartvall och fänrik Halin oss visit.
De äro destinerade till Kaluga, 890 verst
från Pettersburg. De voro redan mycket
fatiguerade och ledsne vid de förfärliga
vägarna, men skulle ändå resa den andra
dagen. Vi kunde ej trösta dem med annat
än att lefnaden i Kaluga ej kostar hälften
emot här.

Vi voro innerligen glada att få se
någon från hembygden och höra, att våra
vänner mådde väl. Major Nicander skulle
till öfversten, men de andra passerade
aftonen hos oss.

Med högsta förbittring hörde vi nu,
att 13 officerare och underofficerare 
samfäldt aflagt eden på ryska språket uti
Pettersburg i marmorkyrkan; hvaribland
några äro oss bekanta, men hvilkas namn
för evigt må försvinna från papper och
bläck.

Detta gjorde oss mulna för hela aftonen 
och säkert för längre tid!

Flera högst oroliga rykten om arméen: 
min Pappa fick ock veta, att hans
bästa vän, löjtnant Magnus Blum, var
ihjälskjuten. Hur amiral Cronstedt och
de, som trott på honom och följt hans
råd, nu äro ansedda i Sverige -- att 
amiralen redan undergått en faslig dom.

Ehuru ovisst allt detta än kan vara,
så gjorde det ändå den allra största 
impression på oss. Må gå hur som hälst,
så tror jag att min Pappa ändå intet
ändrar sitt beslut att återvända till 
Sverige.

<i>September 13.</i>

Gick Pappa till de resande herrarna;
på e. m. sjuknade han, men ej farligt,
kanske en följd af bekymmer och oro.

<i>September 14.</i> 

Hela dagen var min Pappa sjuk och
jag ledsen. -- -- 

<i>September 16.</i> 

Var min Pappa frisk. Vi gjorde en
promenad på Moskauvägen. -- --

<i>September 19.</i> 

F. m. till major Hjärnes -- -- 
Ledsagade af vår tolk gick vi till 
kathedralkyrkan att se, hur aposteln 
St. Johannis namnsdag firades. -- -- 
Guldsmeden, som var bekant med en af prästerna,
skaffade oss lägenhet att få se kyrkans
antiqviteter.
Vi uppstego en alldeles mörk gång
till ett rum i ena tornet. Med uttydningar,
som guldsmeden dåligt öfversatte, vistes
oss den Helige Mosis kläder eller rättare
trasor, som voro 1500 år gamla, och en
dräkt, som legat 500 år i jorden; tjocka
kedjor, som Mosis i sin ungdom låtit
smida uppå sig; 2:ne af hans stafvar, den
ena af trä och järn, den andra af kristall,
och en besynnerlig lampa af järn. Själf
låg han begrafven i kyrkan.

Äfven vistes Frälsarens och Apostlarnas 
kläder.

Vi frågade, hur dessa så kunnat bibehållas.

Prästen svarade med korsningar (hvilka 
han ock gjorde vid hvarje persedels
framtagande), att det skedde på deras
förböner. De kunna således aldrig ruttna,
sade han.

Uti flera lådor voro besynnerliga kors
af en alns längd, infattade med stora äkta
pärlor. Det syntes, att de äro mycket
gamla. En underlig och ful mössa vistes
som den första biskop burit och därtill
en pung, som liknade en ridikyl; den bäres
på armen. -- Den första Zarens mössa
var simpel och ful. Äfven framtogs ett
kors, hvaruti en bit af Frälsarens var 
infattadt -- -- jag såg så mycket, att jag
ledsnade --

Sedan fördes vi uti ett alldeles mörkt
rum, som var uppfylldt af forntidens 
afgudar, arbetade i trä i lebensgrösse. 
Prästen hade en liten dank, hvarmed han
lyste på hvar och en af dem.

Jag gaf ej akt därpå. En ryslig känsla
intog mig. Jag skattade mig högst lycklig 
i mina religionsbegrepp.

Modellen till de 3 vise männen i brinnande 
ugnen stod midt på golfvet, gjord
af trä, hade säkert 25 alnars cirkel.

Några greker voro med oss, hvilka
korsade sig för hvarje ting. Ack, hvilken
kontrast! Vi lutheraner voro helt 
kallsinniga, och dessa så andäktigt fåkunniga,
att de äfven korsade sig för afgudarna. --

E. m. kom major Hjärnes till oss.
Vi visste, att metropoliten bor öfver sommarn 
i ett kloster, som ligger utom vår 
tull, och som vädret var vackert, föresatte 
vi oss att uppsöka Hans Helighets
boning. -- --

Men vägen var längre än vi trodde,
så att fru Hjärne och jag blefvo trötta.
Vid framkomsten funno herrarna, att ingen
metropolit bodde här.

Sedan vi besett klostret och hvilat
en stund, återvände vi öfver den stora
slätten och kommo hem i mörkret efter
att hafva promenerat 10 verst.

Så slutade denna dag, hvilken vi
påminte oss vara vår Goda Drottnings
Namnsdag (Fredrique). Hennes skål dracks
i godt thevatten. -- -- --

<i>September 22.</i>

Hos öfversten till aftonen. Han berättade, 
hur hans betjänt i natt på gatan
blifvit röfvad och mist 30 rubel. Sedermera 
upptäcktes, att guvernörens skrifvare begått 
denna stöld. -- -- 

<i>September 24.</i>

-- -- Hela e. m. och till kvällen voro 
alla svenskar hos oss. Jag hade samlat
mycket solros- och pumpkärnor samt 
vallmofrö att traktera dem med.
Sedan vi läst Bastholm, gick jag in
att se, hur gumman och Blaga utstyrde
sig till kyrkogång. Blaga medförde ett
blått sidensars band, som hon broderat
med silfver, för att hänga på den guden,
som hon där tillbeder.

E. m. voro vi alla hos major Hjärnes.
Fru Hjärne och jag gjorde visit hos deras
värdinna, som då klädde uppå mig sin
granna skrud, med hvilken jag ingick till
herrarna. Den var mig öfvermåttan tung
och besvärlig. På hemvägen, helt sent,
mötte oss oxar och fulla karlar. Vi 
upptäckte också ett tillämnadt kyfveri, som
vi afstyrde. Om aftnarna föregår oss
alltid betjänten med lykta. --

<i>September 26.</i>

Kl. 11 f. m. inkom en piga ifrån majorskan, 
som bor midt emot oss. Hon hälsade från 
frun och bjöd på kaffe, utan att
vi haft annan bekantskap än se på hvarann 
genom fönstren -- --. Jag var ganska
brydd hur den konversationen skulle gå.
Innan jag klädt mig, kom åter en betjänt,
med hvilken jag sedan följde dit.
Vid min ankomst tog hon rätt artigt emot 
mig och sade några ord, som jag ej förstod. 
Jag blef trakterad med sylt af flera slag 
och andra goda saker. Jag talade några ord, 
som jag lärt mig, men hastigt voro de slut, 
och sedan gapade vi på hvarandra.

Ett ungt fruntimmer hitkom äfven.
Det var fruns syster. Värden inträdde
med en årsgammal dotter. Ordning och
snygghet härskade inom huset. De äro
muntra. Konversation gick genom tempo
med händer och hufvud.

Emot aftonen kom en soldat, som
varit svensk -- -- -- han blef vår tolk.

Frun sade, att hon gärna gjorde min
bekantskap, att hon önskade kunna procedura 
mig några glada stunder, ty hon tyckte,
att jag hade ledsamt vid mycket sittande
hemma m. m. Hon hoppades och bad,
att jag hädanefter skulle anse henne såsom 
en närmare bekant och hennes hus
som mitt eget, komma dit dagligen o. s. v.

Jag tackade och var glad att hafva
gjordt denna hyggliga connaissance.
Sedan gjorde vi en promenad i staden, 
och efter flera höflighetsbetygelser
skiljdes vi åt. Vi äro jämnåriga.

<i>September 27.</i>

F. m. vinkade min majorska att jag
skulle komma dit, men jag hade ej 
tillfälle.

Hennes namn var Olga Wassiljevna.
Hennes mans: Michael Winakuroff. 
Dotterns: Olga Michaelowna.

En besynnerlig sed att i hela Ryssland 
kallas alla söner och döttrar efter
sin fars förnamn. Familjenamnet säges
sällan, det räknas som obelefvadt att 
benämna dem, som vi pläga göra.

Ehuru väderleken är tämmeligen
varm och vacker, begynner dock alla
borgarfruar att gå med stora muffar, utan
pälsar eller andra öfverplagg, blott med
stora sjalar och nettelduksärmarna, som
synas, hvilket gör en narraktig contraste.
Deras pälsar äro gjorda ungefärligen som
mantiljer, hvartill muffar ej kunna brukas. 
Man ser dem aldrig bära muffar om vintern, 
endast denna årstid. E. m. passerades hos 
major Hjärnes.
<i>September 28.</i>

F. m. var jag hos polismajorskan 
Olga Wassiljevna. Ehuru vi i dag bättre
förstodo hvarann, skickade hon efter 
tolken och frågade mig, om jag nästa söndag
ville följa med till hennes mor och syster,
som bo tillsammans här i staden. -- Hon
ville behålla mig till middagen, men för
min Pappas skull gick jag hem.

Emellertid hade min Pappa gjort uppvaktning 
hos guvernören och blifvit bjuden att hos 
honom passera alla torsdagsaftnar, då han 
alltid har sällskap. -- --

<i>September 29.</i>

E. m. skickade Olga Wassiljevna äpplen 
till mig. Min Pappa följde mig dit.
Där råkade han en kapten Coronelli, som
talte fransyska och var en belefvad karl.
Min pappa, han och Winakuroff följdes
åt till guvernören att supera. Frun och
jag blefvo på egen hand till kl. 10.

<i>September 31.</i>

Var major Hjärnes hos oss, och till 
kvällen voro vi alla hos öfversten, då
herrarna merendels spela quadrilj; min
Pappa spelar ofta så lyckligt, att öfversten
brummar -- --
<i>Oktober 2.</i> 

F. m. gick min Pappa till herrarna,
och enligt öfverenskommelse for jag kl. 5
med Olga Wassiljevna till hennes moster,
en ålderstigen fru, hvars man varit officer, 
nu grossör, den rikaste i hela guvernementet, 
som här betyder mycket.

Olgas mor, som bor hos dem, är
åldrig änka. Alla visade mig all möjlig
attention. Vi spelade kort om intet. Under
tiden blåstes en god instrumentalmusik.
De hålla eget kapell.

Jag hade tagit stiftsstjernan på mig,
som orsakade mycken nyfikenhet. De
kunde ej begripa, hvarför jag fått en sådan. 
Tolken skickades strax efter, som
explicerade allt. Sedan jag blifvit ståteligt 
trakterad, skildes vi åt under många
påminnelser att ofta återkomma. -- --

<i>Oktober 3.</i>
 
Voro vi hemma. Vi hafva ej bekommit 
något bref. Det är mer än påkostande 
att lefva bland främmande utan
minsta underrättelse om sina släktingar
och vänner. -- Till aftonen var det 
vanliga sällskapet hos oss.
<i>Oktober 4.</i>

Offererade Babuska mig en gammal söndrig 
soffa att ligga uppå; hittills har
jag legat på golfvet. -- -- 

<i>Oktober 5.</i>

Hösten är nu inne; det regnar och slaskar 
beständigt. E. m. var Olga tillika
med sin syster hos mig. Min Pappa gick
till major Hjärnes.

<i>Oktober 6.</i>

Var jag hos major Hjärnes, som rustade 
med flyttning till ett nytt kvarter.
Deras värdfolk skulle göra bröllop åt sin
son, hvarpå majorens voro bjudna d. 9:de.

E. m. kom Olga till mig.

Hon nämnde, att hennes moster har
6 barn och flere millioner rubel; hennes man
är ock förpaktare af allt vin och brännvin 
i hela guvernementet; om jag i Ryssland köpt 
t. ex. en ankare brännvin och händelsen gör, 
att jag ej behöfver det, så tillätes mig ej 
vid stor plikt att föryttra detta brännvin 
åt någon annan än förpaktaren. -- -- --

<i>Oktober 9.</i>

Bjöd vi vårt värdfolk till middagen 
och tillagade efter bästa förmåga maten
på svenskt sätt. Men ehuru det ej var
fasta, smakade den dem ej. De petade
och plockade uti den utan att äta en bit,
hvilket något förtröt Stille och mig. 
Pappa satiricerade dem (jag ber om förlåtelse) 
något för starkt. -- -- -- 

<i>Oktober 12.</i>

Var min Pappa -- --  hos öfversten,
som då hade proponerat, att vi 3 hushåll
skulle så inrätta samlefnaden, att vi alla
eftermiddagar och aftnar voro tillsammans, 
hvarmed han ock denna afton gjorde början. 
Hvarannan dag skulle passeras hos honom och 
mellandagarna skulle turas med major Hjärnes 
och oss. Ehuru fru Hjärne fann denna indelning 
orättvis, lät öfversten dock ej bekväma sig att
jämna den.

Om aftonen kom vår värd Wassilvjurna Tarrasoff, 
hans hustru, Afdobia Paulowna, och en ung flicka, 
deras släkting, från den långa resan. Glädjen i 
huset var stor. Gubben syntes vara en hedersman. 
Han misstyckte ej att vi voro inkvarterade här. 
De hämtade mycket presenter åt de hemmavarande. 
Jag blef trakterad med frukter, confityrer och
prennickor.
<i>Oktober 13.</i>

Gjorde min Pappa bekantskap med värdfolket. 
Gubben gaf oss en god frukost och visade 
oss en grannlåt af silfver, som han skulle 
skänka åt kyrkan.

I afton var turen hos major Hjärnes,
men Pappa var hos guvernörens och jag
hemma.

Kl. 6 inkom gubben och bjöd mig
godt the samt färska plommon. Han var
hjärtans glad och välmenande, kallade mig
beständigt: Karascha (braf, god) Aglajde(?).

<i>Oktober 14.</i>

Gick jag in till värdinnan, som är 
en ung, tvär och obelefvad fru, just en
motsats till mannen. Hon är styfmor för
Blaga och störde genom capricer och högfärd 
allt nöje och all sammanlefnad i hela
huset, hvarigenom ock hände, att jag
mer sällan såg den beskedliga Blaga och
då merendels tårögd.

Min Pappa superade hos öfversten. Det 
fula vädret gjorde, att jag var hos Olga. 
Medan vi pratade, kom rapport till hennes 
man, att svenska officerare voro ankomna. 
Jag skickade genast underrättelse därom 
till min Pappa.
<i>Oktober 15.</i>

I dagningen kom kapten Levory till oss. 
Han visste intet nytt, ej hur våra vänner 
i Finnland mådde; endast oroande rykten. 
Han skulle genast fortsätta resan till 
Tula, som är 909 verst från Pettersburg. 
Resten af ressällskapet är oss okändt. 
De flesta voro underofficerare.

<i>Oktober 16.</i> 

Vi frukosterade hos värden, som är
mycket munter och synes vara en frikostig 
och människoälskande man. E. m. skulle 
han resa till en stad, kallad Stavrussa. 
Innan han reste, kom en präst med klockare 
för att hålla gudstjänst och välsigna 
honom för en 40 versts åkning.

Aftonen passerades hos öfverstens.
Jag fick där af fru Hjärne en fullständig
beskrifning om bröllopet, som de hos sin
förra värd bevistat.

Bröllopsdagen äter ett talrikt sällskap 
middag hos brudens föräldrar, hvartill 
brudgummens föräldrar ej äro inviterade. 
Kl. 7 om aftonen skedde vigseln (alltid 
i kyrkan). Ingen var där närvarande, som 
kunde beskrifva tillgången. För trängseln 
slapp våra herrar ej in.
Hos brudgummens föräldrar är ett annat 
sällskap till kvällen, som samlar sig 
hos dem under vigseln, den inga 
föräldrar bevista.

Då den är förbi, åka de nygifta med
prästen till brudgummens föräldrar, hvilka, 
då de höra deras ankomst, springa ut
i förstugan, utbredande en grann matta,
ställande sig själfva framför den: fadern
med ett kors i handen, som betecknar
gudsfruktan; modern hållande en limpa
och ett saltkar, som beteckna välmåga.

Brudparet faller på knä framför föräldrarna, 
kyssa korset och limpan, korsa och buga sig 
i flera repriser, med pannan i golfvet, 
hvarunder föräldrarna växelvis låta korset 
och limpan och saltkaret passera öfver deras 
hufvuden.

Därpå inträder brudparet åtföljdt af mera 
främmande, då det trakteras med vin, 
confityrer, öl och the, hvarunder brudparet 
gå in uti en annan kammare, hvars säng 
nödvändigt skall vara fylld med
sängkläder upp till taket.
Ett bord dukas och fylles med mat; vid 
denna taffel placerades major Hjärnes, 
prästerna och 2:ne af de förnämsta
i sällskapet. Brudparet inkommer och
placeras stående utan att äta vid ena
sidan af bordet. Det öfriga sällskapet
såg också på stående. Prästerna hade
ätit och förtärt just oskickligt.

Flere skålar dracks under allmän tystnad.

Sedan desse uppstigit, fördes brudparet 
uti det omtalta rummet, mat inbars till 
dem och de förblefvo ensamma, tills 
brudens föräldrar anlände. Då serverades 
desse och hela det förut stående
laget med mycket buller och stoj.

Prästerna hade så förtärt, att deras
retraite var redan gjord. Major Hjärnes
drogo sig i tysthet undan kl. 2; sågo 
således (ej) slutet på ceremonien. De hafva
funnit den curieuse, men mördande ledsam. 
Utanför har marschaller brunnit,
och pöbeln efter vanligheten stojat; i flera
dagar trakteras och drickes. 
<tab><i>Anmärkningar!</i>

I allmänhet gifta ryssarne sig mycket
unga. Ingen lysning föregår bröllopet.
Ryktet, lika i alla land, bör kungöra det.

Vid frieriet frågar fästmön: hur stor
kvantitet äkta pärlor han har råd att
gifva henne. Däraf beror <i>ja</i> eller <i>nej</i>.

Uti fastlagerna får intet giftermål
contraheras. -- -- Efter giftermålet förblifva 
de merendels en lång tid hos brudgummens 
föräldrar. Den, som stått fadder,
får ej gifta sig med barnet, ty de räkna
ifrån den stunden släktskap.

<i>Oktober 17.</i>

Fult väder och så smutsigt, att jag ej 
kunde medfölja till major Hjärnes, utan 
passerade aftonen hos Olga Wassiljevna.

Seden i hela Ryssland är allmänt
den, att sedan man druckit the och mumsat 
många sorter sylt, frukt, confityrer
och kärnor af många slag, så kan man
vara kvar till kl. 10, då ännu ingen 
anrättning är synlig.

<i>Oktober 18.</i>

Som gatorna aldrig rengöras och allt 
utkastas på dem, blifva de jämväl af så 
mycket forsande så orena, att jag hädanefter 
nödgas blifva oftare hemma. -- --

<i>Oktober 19.</i>

Var jag hos fru Olga; ehuru nära det
är, kunde jag dock med svårighet komma
dit. På aftonen var vårt vanliga 
sällskap hos oss.

<i>Oktober 20.</i>

Kom värden hem från Stavrussa, lika glad 
och höflig. Aftonen voro vi hos öfverstens. 
På vägen fastnade jag i smutsen, att jag 
höll på att mista min ena sko.

<i>Oktober 21.</i>

Frukosterade hos värden. Under det
vi spisade, kom gubben in och tog mig
till sitt bord för att äta med dem. För
första gången åt min Pappa ensam. Aftonen 
passerades hos major Hjärnes. --

<i>Oktober 22.</i>

Språkade med gubben, som hälsade på oss. 
Han är ovanligt god och välmenande. -- 
Pappa superade hos öfverstens. Om aftonen 
kom gubben in och språkade med mig, bjöd 
mig på thé. Då jag åter gick in till mig, 
kom han efter med sylt.

<i>Oktober 23.</i>

Var min Pappa hos major Hjärnes.
Värden kom in och frågade mig, om jag
ville följa med dem för att handla fisk
och se sättet att här fiska. Sedan jag
erhållit Pappas lof, reste vi allesamman.
Då vi åkit 7 verst, kommo vi till en by
invid ett kloster. Här bodde metropoliten, 
och detta var det ställe, som fru Hjärne 
och jag tillika med herrarna förgäfves i 
somras letade (efter).

Fisk plär vara ondt om; den säljes
alltid styckevis och är dyr. I denna by
var ett stort fiskafång. Man gör sin 
provision för vintern; sättet att fånga den
var ej ovanligt. Sedan vi länge suttit,
erhölls en myckenhet gös.

Efter handeln gick vi i kyrkan för
att göra bön. Där voro några munkar;
en läste högt uti en bok. Aftonen inbröt
och kyrkan var ganska mörk, endast 
försedd med 2:ne vaxdankar, som matt 
upplyste helgonen och de svarta munkarna,
som sväfvade liksom andar omkring oss.

En rysning intog mig. Munkarnas
klädsel består i en vid svart kaftan, med
en hög mössa af samma färg, som har en
lång fläktande del på ryggen likasom
kossackernas; ett radband i handen.
Då vi kom hem, var kl. 8; värden
inbjöd mig på the och till middag andra
dagen på Blagas namnsdag. Min Pappa
var hos öfversten hela eftermiddagen.

<i>Oktober 24.</i> 

Frukosterade värden hos oss. För
mitt nöje ställde han i ordning ett urverk,
som spelade väl och förblef i vårt rum.
E. m. superade sällskapet hos oss. Stadens 
maskeradbaler begynte denna afton.
Olga önskade, att jag skulle följa henne
dit, men jag ville vänta till en annan gång,
då min Pappa vore hågad därför.

<i>Oktober 25.</i> 

Var major Hjärnes hos oss. Vi frukosterade 
hos värden tillsammans. Min Pappa och jag 
åto sedan middag hos honom: den var rätt god. 
Blagas skål dracks uti champagne, utom dess 
flera sorter vin. -- Vi superade hos major Hjärnes.
Adjutant Bergenstråhle, som var på maskeraden, 
berättade, att damerna bedt honom persuadera 
oss för nästa gång.

<i>Oktober 26.</i> 

Blef jag bjuden på the den 28, då
Olgas mosters namnsdag där skulle firas.
Jag har hopsytt kattunslappar till 
beklädning åt en stol, som jag gaf Olga.
Hon ansåg det såsom vackert och här
ovanligt. -- -- --

<i>Oktober 28.</i>

Kl. 5 kom ett superbt equipage, som 
förde mig till Semefskis. Mycket 
främmande var redan där och musiken i full
gång. Jag blef vänligt emottagen och
presenterad för sällskapet, hvaraf jag ej
kände mer än den släkten.

3 bord voro dukade, ett med sylt,
visst 10 sorter; det andra med confityrer
och frukt; det tredje med dricksvaror.
Allt detta bjöds oupphörligt omkring. --
Här dansades; jag lärde mig polonaise, som
här mest öfvas. Man persuaderade mig
att komma på nästa maskerad. Kl. 8
dracks the; vi åtskildes kl. 11 utan supé.
Jag kom nu ifrån ett kalas och åt ändock
vid min hemkomst.

<i>Oktober 29.</i>

Hos fru Olga och hjälpte henne att 
sy en slöja, som hon skulle bruka på 
maskeraden. Den gjordes efter min; således
införde jag här ett svenskt mode. -- -- 
Bjudningsbiljetter till maskeraden, som
förra gången manquerade, ankom nu.
<i>Oktober 30.</i>

Beslöt min Pappa att gå på maskeraden 
-- --. Kl. 2 ankom ett bref från
kapten Ljungberg, dateradt Vetluga, d.
20 sept. Sedan vår bedröfliga affärd var
detta det första bref, som vi fått af någon.
Vår fägnad vid denna vänskapsfulla hågkomst 
var stor. Men beskrifningen på deras svåra 
belägenhet bedröfvade oss mycket. Jag hade 
så när glömt hela maskeraden endast i tanke 
på Vetlugaherrarna. Min Pappa svarade genast på
skrifvelsen. -- --

Kl. 1/2 9 åtföljdes vi alla till slottet,
hvarest maskeraden hölls. Salen var
stor, men illa eclairerad; musiken Semefskis. 
(Endast) några få af borgarståndet
voro maskerade och det så uselt, att man
med skäl kunde förblanda dem med pöbeln. 
Till all lycka dansade ej dessa utan
löpte nyfikna af och an.

Med en polonaise öppnade guvernören balen 
med mig. Jag var klädd uti stiftsdräkten 
med stora bandet, som blef ett ämne för 
många frågor. 
Det sades, att samlingen ej var talrik 
i dag; dock innehöll den 130 personer.
Damerna voro klädda uti fina tyger och
smyckade med dyrbarheter, men (utan)
elegance och smak, de dansade så illa,
att våra pigor dansa ojämförligt bättre.
Också fanns i hela karlmassan ej mer än
en, som någorlunda kunde föra sin dam.

Damerna äro af vällefnad och stillasittande 
så ovanligt feta, att gående släpa
de sig fram i polonaiser och långdanser;
af en vals eller kadrilj äro de förlorade
för hela aftonen. Här såg jag t. ex. en
generalska, hvars armar min Pappa påstår 
vara som människo-lif och fingrarna
som människo-armar. En sanning är,
att af allt hvad jag här såg, uppväckte
hon min allra största förundran.

Alla voro fryntliga. Man visade mig
en utmärkt aktning. Jag dansade mycket
och hade roligt. Men Pappa hade ledsamt.
Kl. 12 bröto vi laget.

<i>Oktober 30.</i>

-- -- Reste vår värd till Pettersburg. 
Han ville nödvändigt hafva kommissioner 
af oss. Min Pappa hade då den 
godheten att be honom köpa mig en muff
med tillsägelse, att priset ej skulle 
öfverstiga 50 rubel. Till aftonen voro vi hos
öfverstens.

<i>November 1.</i>

Aftonen var sällskapet hos oss. Som
det var Allhelgona-afton, så stöpte Stille
i tenn för hvar och en att se dess lycka.
Sedan spådde hon kort. Härvid radoterade 
hon så besatt, att vi just hade småroligt 
till kl. 1/2 12. Hennes passion är
att spå, uttyda drömmar och mörda ryssar.
-- --

<i>November 4.</i>

F. m. var jag hos Blaga. Sedan
modren kom hem, får hon ej gå till mig
mer som förr. Jag fann och finner henne
nästan alltid gråtande och affallen. 
Ovärdiga mor! Hela huset är förändradt utom
den hederlige gubben, som dock ej genom
sitt ädelmodiga uppförande kan förbättra 
ett så fördärfvadt människohjärta.

Denne köpman hörde till 1:sta klassen, 
hade därför stora förmåner, äfven
den, att som adeln åka med 4 hästar för
vagnen. Jag såg honom dock aldrig begagna 
denna rättighet.
De flesta köpmän här äro slafvar,
som i stället för 5 à 10 rubel betala till
sina ägare 100 à 200 rubel årligen.

Många af dem äro rika.

I ytterdelarna af staden bor bönder,
som äro slafvar, men ägare af 30 à 40,000
rubel. Det låter otroligt, att ibland dem
skall finnas sådana, som ej vilja förbyta
sitt slafviska tillstånd i frihet. Jag har
detta af den trovärdige major Ollander,
som upptäckte sanningen häraf omkring
Uglitsch.

Kejsar Alexander skall mycket sparsamt 
gifva donationer. Jag skulle ännu
mer vörda honom, om han alldeles upphörde 
därmed, ty den lycklige antager
en förvaltare, och denne en annan, som
ditsätter en inspektor. Dessa alla skola
i hast rikta sig på den olycklige bondens
bekostnad, som därigenom blir så utblottad, 
att jag sett dem alldeles utsvultna
och trasiga begära i städerna arbete för
en kopek bröd om dagen. Och sådant
händer uti detta så af naturen välsignade
land! Hela massan är ett vidunder af
samhälle! De oförnuftigaste inrättningar
äro varaktiga, emedan de hålla mängden
i mörker och utestänga all upplysning.
I Wiborg bodde jag snedt emot en 
häradshöfding, som rättvist hade dömt till 
böndernas förmån emot adeln: guvernören
kasserade honom; men sedermera fick han
kejsarens nåd. -- -- --

<i>November 8.</i>

Ehuru tidigt är det ganska kallt. --

<i>November 9.</i>

Voro vi hemma och fryste i våra
kalla och dragiga rum. Kakelugnarna
äro här så behändigt inrättade, att en
värmer 2 à 3 rum. Uti hvardagsrummmen
är inventionen sådan, att man ligger uppå
dem, hvaraf den frusna Stille ofta 
delecterade sig.

Till Pappas rum är eldstaden uti
värdens kammare. Min Pappa befallte
Sarström att där elda, men hvar gång
puttrade Babuska däremot, ty hon är
snål på veden, och denna gången tänkte
just gumman att purra oss.

I tysthet släckte hon elden, tog gamla 
skor, grått papper och hår och kastade
på kolen (detta fick vi veta genom 
undersökning); häraf uppkom ett grufveligt 
os, i synnerhet som gumman hade en liten
beställsam flicka, som flere gånger 
öppnade dörren.

Min Pappa, som oupphörligt stängde den och 
kände det gemena oset förökas, märkte oråd, 
lurade på flickan, attraperade henne i 
gärningen och luggade henne.

Hela huset kom i alarm, inspringande, näsvisa 
och ovettiga. Min Pappa, som är häftig, körde 
ut dem nog hastigt, och Stille var ej heller 
overksam. Hon gick ut till de stojande, svor 
på svenska och framtog från kakelugnen de ännu
rökande lumporna.

Emellertid höll vi på att må illa af
lukten. Gumman inkom, ursäktade sig
och vred nätt ihop en osanning. Jag förstod 
redan något ryska, förhöll henne så
godt jag kunde oanständigheten i företaget. 
Men gumman blef stursk.

Då blef min Pappa ännu allvarsammare; skickade 
strax efter polismästaren och tolken. De kommo; 
undersökning skedde; muntliga bevis saknades 
ej emot 
gumman, hvarunder Stille i en löjlig position 
ställde sig midt för polismästarn samt
uppviste och beskref trasornas natur. Min
Pappa låtsade göra sig färdig att gå till
guvernören, och polismästarn hotade gumman. 
Då började hon gråta och be om pardon.

Och så slutades detta i sitt slag besynnerliga 
uppträde.

Vi fäktade att genom fönster och
dörr utfösa den fasliga lukten, hvarunder
våra aftongäster kommo utom fru Hjärne,
hvilket gjorde mig mer mulen.

Genom adjutant Bergenstråhle hade
en grefvinna Galovin, som jag ej kände,
den artigheten att tillbjuda mig sitt 
equipage, så ofta jag det behagade. 
Grefvinnan glömde säkert, att hon bor 3 verst
utom staden. Förmodligen trodde hon,
att jag i brist däraf ej var på sista masqueraden. 
Men jag har Olga Wassiljevna att commodera, 
när jag vill.

<i>November 10.</i> 

Var min Pappa till guvernören och
begärde i afseende på våra dragiga rum
ett annat kvarter, som lofvades. 
Emellertid intogs här ett annat rum, som vi 
kunde elda utan gräl. Till aftonen hos 
öfversten. -- --

<i>November 12.</i>

Om aftonen hörde jag farbror Dålig nämna, 
att svenska officerare voro hitkomna. 
Jag kände ingen annan än Hohenhausen. 
De fördes till Kaluga, 890 verst
från Pettersburg. Min Pappa superade
hos öfversten och träffade där några af
dem.

<i>November 13.</i>

Lästes Bastholm. Vi ämnade oss 
på masqueraden; men i sällskap med våra
vänner passerades aftonen roligare för
oss hemma. Herrarna spelte kadrilj. Fru
Hjärne och jag öfvade oss i pas de rigandon 
och solodans.

<i>November 14.</i>

Var jag hos Olga. Jag hörde då sägas, 
att hvart år firas här den dagen, på hvilken 
svenskarna i Gustaf Adolfs tid retirerade 
härifrån efter att hafva innehaft
staden i 2:ne dagar. Gref de la Gardie
bodde då i masqueradsalen. Jag önskar,
att denna upptäckt ej må göra min därvarelse 
ännu trögare. Man påstår, att
hela svenska arméen blef slagen med
blindhet, att Gud genom ett underverk
ville frälsa Novogorod; och därför firas
den dagen.

Sammankomsten var hos öfversten.

<i>November 15.</i> 

Vi superade hos major Hjärnes; om
natten kom vår värd från Pettersburg.

<i>November 16.</i> 

F. m. kl. 9 kom värden in till oss.
Han betygade sin ledsnad och högsta 
förtrytelse öfver Babuskans förhållande, som
blifvit honom berättadt. Han önskade
få behålla oss hällre än att inrymma en
ny inkvartering, och att vi skulle förlåta
hvad som händt. Men man hade redan
utsett ett nytt kvarter.

Därpå hämtade gubben en ganska
vacker muff. Han ville för ingen del
emottaga någon betalning, utan påstod,
att då han haft den lyckan göra en Svensk
Frökens bekantskap och då hon bodde
inom hans hus, kunde han ej göra en
mindre uppoffring; och att han dessutom
gjorde det i glädjen öfver den stora vinst,
som han nu haft på sin salthandel; med
ett ord: han ansåg såsom den största
grace, om jag ville mottaga den.
Mycket krus å båda sidor, hvarunder
min Pappa och jag så protesterade att
han sade: Nå, 50 rubel då!

Han fick dem, men syntes allvarsammare, 
såg på sedeln och sade:

Nåväl, kyrkan skall få dem.

Jag kysste Pappas hand och var hjärtans 
förnöjd i min present.

I det samma kom kapten Hollsten.
Gubben bjöd oss alla på frukost, som bestod 
i kaviar, stekt medvurst, piråg och
3 sorter vin.

Då sade gubben: Jag har gjort mig
för mycket besvär med den muffen, att
jag skulle få den skymf taga emot betalning. 
Jag, som kännare, har köpt hvar
bit och sedan låtit sy den i mitt rum i
Pettersburg.

Slutet blef mycket complimenterande å min 
sida, hvarpå vi försonade åtskildes. E. m. 
var jag hemma och skref bref; min Pappa 
hos öfversten. -- 

<i>November 18.</i>

Bjöd vår värd oss till middag; där 
var rätter mat, som jag ej kan namngifva;
men piråg kan jag laga.
<i>November 19.</i>

Kölden är stark. Redan en vecka
har man åkt i släda. Jag gick till fru Olga
och medtog muffen. Hon föll i förundran
och försäkrade, att den säkert vore mycket 
dyr, ty den är af oförfalskade zobelryggar.

Hon tillade: att ingen så dyrbar och
så vacker finnes i hela staden (jag har här
blifvit bjuden 100 rubel för muffen, men
den är värd mera).

Jag lät intet annat förmärka, än att
den nyss vore kommen från Pettersburg.

Hon visade mig en hvitgrå muff,
som kostat öfver 300 rubel, som i värde
ej vore att jämföra med denna. I hela
riket utgör skinnvaror en stor lyx, och
nästan hvar människa är förståsigpåare,
till och med sämre folk.

Emellertid var jag rätt brydd öfver
gubbens artighet och kunde nu först 
begripa hans underliga min, då han mottog
de 50 rub. Jag sökte persuadera Olga att
gå på masqueraden, men som hon på sin
mans födelsedag i öfvermorgon skulle gifva
ett kalas, så hade hon ej tid. Hon bjöd
mig redan därpå äfvensom på equipaget
i morgon.

Då jag berättade min Pappa hennes
beskrifning på muffen, sade han leende:

Jag har länge märkt, att gubben är
kär i dig!

Vi kommo öfverens om att tillsvidare
ej lådas därom. Som aftonen skulle passeras 
hos major Hjärnes, gick vi tidigt på
e. m. dit.

<i>November 20.</i>

E. m. kl. 9 åkte vi på masqueraden. 
Dansen var redan i full gång, då vi 
anlände.

Alla förnämare voro nu här och en
del af dem masquerade. Dansen var väl
animerad, men i utförandet lika usel som
sist. Major Hjärne och kapten Hollsten
voro för första gången här.

Det, som mest roade oss, var att se 3 
masquerade personer uti särskildt 
Siberiska nationalkostymer: den ena 
förestälde en trollkarl och frapperade 
mest. Hans dräkt bestod i bara järnskrammel, 
så konstigt sammansatt, att det svårligen
kan beskrifvas. När han rörde sig, led
hörseln. I handen hade han en tambour
de basque, efter hvilken han dansade.

Den andra var en fiskare, klädd i
mycket skinn, med en lång hängande
skinnsvans. Den tredje en bonde af bara
näfver ifrån topp till tå: mössa, klädning,
vantar, skor, strumpor, allt var af samma 
slag, rätt väl flätadt.

Guvernören ägde dessa kostymer. Endast 
för att visa oss dem lät han masquera
sina betjänter.

Här såg jag en petit maitre om några
och 40 år, som dansade med glasögon,
aftog dem aldrig. Han tycktes här utgöra 
nöjets gud. Han har varit köpman,
är välmående, heter Putschkoff. Jag vill
flera gånger se honom, innan jag beskrifver 
hans sätt att vara. Kl. 12 åkte vi hem.

<i>November 21.</i> 

Som vi i afton äro bjudna på kalaset
hos polismajorns, så gick jag till Olga
för att hjälpa henne i hvad jag kunde.
Då jag kl. 12 gick hem, anmodade hon mig
komma tidigt. E. m. gick jag dit kl. 4;
vi pysslade, pratade, skrattade till kl. 8,
då släkten först begynte komma; så de
öfriga gästerna.

Kl. 9 kom min Pappa och strax därpå
guvernören: en allmän uppståndelse för
polismästarn och en mängd herrar att
mottaga Hans Nåd på gården. Han syntes 
ej vara så munter, hvaraf jag inbillade
mig, att ryssarne fått stryk af våra 
trupper.

Jag tycker alltid om att en förnäm
ryss är trumpen, ty det är nästan ett
säkert bevis därpå.

Nu serverades kaffe och strax därpå
the; sedan oupphörligt flera sorter sylt,
confityrer, frukter, glacer, lemonader, 
viner. Dansen började kl. 1/2 11, men hvad
hade väl hela tillställningen varit utan
Putschkoff!

Han är den ende ryss i hela nejden,
som förtjänar en beskrifning.

Han ägde en alldeles egen gåfva att
muntra societeten och vinna bifall af
hvar och en, ty han var därjämte en man
af goda tonen. Alla möjliga utländska
och inländska turer kunde han och 
dansade så lätt som en ung kavalier; klädde
sig élégant, spridde omkring sig en atmosfer 
af pomada och essencer; var alltid
artig och förekommande; han glömde framför 
allt icke damerna. Han kunde spela
flera roller utur de bästa franska, tyska
och ryska pjeser och utförde hvar och en
roll med en så sällsynt skönhet i uttrycken 
och med en sådan deklamation, att
åhörarna ansågo timmar såsom ögonblick.
Han skall dessutom vara en honett och
välgörande man.

Sådan är vår Putschkoff.

Kl. 2 superades. Anrättningen var
den magnifikaste, som jag någonsin sett
och smakat. Ehuru rätternas antal var
nära 30 -- -- skedde dock serveringen
fort. I Ryssland är ej ovanligt att finna
en betjänt för hvar dörr, man passerar,
och en bakom hvarje stol, då det serveras,
utom hofmästare och dem, som bära fram
rätterna.

Här blef bordet fullsatt och åter
tomma rum fyllda, men vanligen plär
endast soppskålarna och desserten finnas
på bordet; rätterna presenteras trancherade, 
så att man omöjligen kan öfverse, hvad man 
vill äta, ännu mindre uti en blick mönstra 
allt och klandra att det står rasande och 
förvändt på bordet.

Ur bålar och buteljer serverades flera
slags dricksvaror: det är en förunderlig
lyx att, om man har t. ex. 6 sorter vin,
så skola de slipade glasen också bestå i
6 differenta slag; äfvenså är skillnad 
emellan öl-, mjöd-, kvass- och vattenglas.

Prinsen-Skolmästaren offrade af alla
mest åt Bachus. Endast värdens skål
dracks. Därefter gick desserten för 
mycket i galopp. Kl. 4 uppstegs från bordet.

Min Pappa, som setat jämte Putschkoff, 
berömde honom, och det var första
gången, som jag hört honom yttra något
till förmån för en ryss.

Där var några fruar och unga flickor, 
med hvilka jag gjorde en glad bekantskap. 
Alla visade mig en obeskriflig
attention. Som sällskapet var gallradt,
så var äfven här mycket animeradt. Den 
glada och kvicka värdinnan gaf lif och
ton åt allt.

Förteckning uppå dem, som voro hyggligast 
och med hvilka jag mest konverserade, är följande:

Öfversten och öfverstinnan Potätin.

Grefvinnan Gollovin och

Fru generalskan Semiratski, systrar
och döttrar till gref Worontzow.

Majorskan Ivanoff med dess döttrar:
Anna Maximov, Alexandra Maximov och
Helen Maximovna.

2:ne Fruar Tjäplåkova och Putschkoff.

Kl. 5 åtskildes sällskapet, jag 
åtminstone rätt nöjd med dagen. Men
surprisen blef ej liten: min Pappa märkte
vid hemkomsten, att man bestulit honom.
Han hade ej mer än uniformspersedlarna
och en gammal frack i behåll. Stille hade
insomnat uti det inre rummet. Säkert
var det huskyfvar. Stora porten var
stängd; jag har intet förlorat.

<i>November 22.</i> 

Rustade vi oss till flyttning. Jag
gick dock först till fru Olga att tacka
henne för gårdagen och ett godt grannskap 
m. m. Vi voro ledsna å ömse sidor,
ty nu flyttade jag långt därifrån: vi 
kunde således ej så ofta råkas.

Då vi kl. 12 middagen kommo in
till vårt värdfolk för att taga afsked, sade
jag honom bland andra höflighetsbetygelser, 
att jag ej allenast vore ledsen öfver
skilsmessan, utan ännu mer däröfver, att
jag med all visshet kände att det vore
en zobelmuff, värd vida mer än som
lämnades.

Min fröken, sade han, behåll den
tills jag gör ett utbyte af en annan, som
min hustru lämnade i Archangel, och
som den är nyttjad, må fröken under
tiden bruka denna, ju mer ju bättre.

Nej, skrek hans fru, min muff är af
bara svansar och kostar mer, det sker
intet.

Den Tåpan, som upptog gubbens skämt 
för allvar, tog af mig ett indifferent 
afsked, men gubben och de öfriga
tvärtom. 
Det nya kvarteret, som jag ej förr
sett, innehöll också tvänne rum, hvaraf
det, som min Pappa bebor, är stort som
en dans-sal med 5 par höga fenster och
en stor kakelugn att ligga uppå.

Meublerna bestå i 4 ganska krassliga, 
fula stolar, som Stille sedermera 
beklädde med ett gammalt förkläde. Ett
litet uselt bord och en gammal träsoffa
sådan att en bonde i Västmanland hvarken 
kan eller vill sätta sig på henne.

I min kammare 2 rankiga stolar, ett
bord med svart oxhud och ingen säng.
Dock är jag nöjdare med detta kvarter,
ty det skall vara varmt, är i många delar
commodare, ligger närmare för upphandling 
af mat och våra sällskapsvänner.

Min Pappa fick i dag bref af en grosshandlare 
Harthin i Pettersburg, som han
ej känner mer än till blotta namnet. Denne
man declarérade, att han ansåg för den
största lycka att få assistera min Pappa
med pengar, i fall så behöfdes. Han bad
därjämte som en grace, att min Pappa
skulle uppge dem af fångne svenska 
officerare, som han trodde vara i behof, 
deras namn och station, så ville han hjälpa
dem med så mycket penningar, som de
kunde behöfva.

Af allt i min Journal antecknar jag detta 
nöjdast, ty Harthin är född i Stockholm.

Min Pappa passerade aftonen hos öfversten. 
Jag blef hemma, gjorde en hastig visit hos 
vårt nya värdfolk. Han är af andra klassen; 
de af tredje äro merendels Lifegna.

<i>November 23.</i>

F. m. sattes allt i ordning. Säng kunde 
jag ej få. Här började vi på att koka mat
på ryska sättet uti lerkärl, som är en 
composition, hvilken länge emotstår stark
eld. Ryssarna koka och steka all mat i
ugn.

E. m. var sammankomsten hos oss.
Mitt usla bord framsattes för herrarne,
som skulle spela, men korten fastnade
kvar i oxhuden, hvarmed det var beklädt,
hvilket elände Stille med ägghvita och
gnidning förstod att till allas nöje 
afhjälpa.
<i>November 24.</i> 

F. m. var major Hjärne hos oss. Här
löper ett rykte om fred: Gud gifve, att
det vore sant! Äfven berättas, att 
general Buxhövden blifvit tillfångatagen af
svenskarna och styckad i bitar: det senare 
tro vi ej, ty i vår nation finnas inga
barbarer. E. m. skickade fru Olga equipage 
efter mig; jag passerade aftonen rätt
muntert där; min Pappa var hos öfversten.

<i>November 25.</i> 

Ett kringvandrande sällskap med
dansande djur och sällsynta fåglar äro
hitkomna; öfversten bjöd oss alla dit. Vi
samlades hos major Hjärnes. En löjtnant
Stormbom, som blifvit flyttad från 
staden Tischvin hit, kom och berättade, det
han fått tillsägelse att åtfölja de svenskar,
som snart härifrån skola flyttas.

Vi äro förundrade och bekymrade, ty vi veta 
ej af någon flyttning. Kreatursspectaclet 
var uselt och högst obehagligt. Aftonen 
passerades hos major Hjärnes. --

<i>November 27.</i> 

Kom major Hjärne. Vi gjorde då en lång 
promenad tillsammans, mötte öfverste 
Potätin, som är ovanligt lik öfverste
Gyllenbögel. Ehuru hans fru och flere
damer redan länge haft den godheten att
be mig hälsa på dem, kommer jag mig ändå 
ej därtill, dels däraf, att min Pappa ej
gör någon visit, dels därför, att fru Hjärne
ej är bekant med någon af dem. -- --

<i>November 28.</i>

-- -- Ehuru här finnes franska och 
tyska Aviser, har det dock ej tillåtits
herrarna att få läsa dem. Då de påminna
guvernören därom, hittar han alltid på
en ursäkt, som betyder afslag. -- --

<i>November 29.</i>

Hemma. De förfallna ruinerna af det 
gamla slottet, som jag förut beskrifvit, 
låter nu en köpman i djup snö och
ganska kall vinter mura och rappa in- och
utvändigt. Han inreder ock rummen, så
att han om en månad inflyttar uti dem.
För 8 dagar se'n började han arbeta. 
Slottets ruiner ligger midt för våra fenster.
Så tidigt har jag aldrig märkt en så sträng
köld med så mycken snö. Det är obegripligt, 
hur man här kan företaga och exeqvera en 
sådan byggnad, men allt låter göra
sig i Ryssland. -- -- --

<i>December 2.</i>

Gjorde löjtnant Stormbom och en 
flaggjunkare Wellingk min Pappa visit.
E. m. var den vanliga societeten hos
oss. Vår värdinna bjöd mig uti badstuga.
Fru Hjärne och jag profiterade däraf:
Som sagdt är, inrättningen och 
arrangementen är förträfflig.

<i>December 3.</i>

Spelade major Hjärne patience med
min Pappa och aftonen passerades hos
öfversten.

<i>December 4.</i>

-- -- Hela e. m. hos major Hjärnes. Då 
öfversten f. m. varit hos dem, har en
svensk ditkommit, som sagt sig vara 
sjökapten vid namn Justin från Stockholm
och har seglat på Cronstadt, där han hade
gjort någon förlust, kommit uti en svår
process, vore nu stadd på vägen till 
Siberien, dit förmodligen processens utgång
bragt honom. Ynkligast var, att han fördes 
såsom de gröfsta missgärningsmän,
sammanbunden med arrestanter. Han
bekom penningar, och öfversten antecknade 
hans namn för att i Sverige tillkännagifva 
hans berättelse.

<i>December 5.</i> 

Var major Hjärne och kapten Hollsten 
hos oss. Genom en polisofficer blefvo 
vi bjudna, på en bal hos guvernören i
morgon. Hans föräldrar voro på resan till 
Pettersburg för att där passera vintern.
Baln är anställd att fira moderns namnsdag 
(Catharina). Jag reste med Anna
Wassiljevna till fru Olga.

Vid min hemkomst hade min Pappa
fått bref af kapten Wärnhjelm; det var
ännu bedröfligare skrifvet än Ljungbergs
och oroade oss hjärtligt.

E. m. blef jag hemma; min Pappa superade 
hos öfversten. Kl. 7 hade guvernören 
ditkommit och bjöd öfversten på
baln. Vid samma tillfälle frågade han min
Pappa, om icke han äfven ville göra honom 
den äran. Som han ej nämnde mig,
svarade min Pappa, att polisofficeren redan 
i förmiddag därom tillsagt både honom och 
mig. Ehuru han därpå svarade
som sig borde, hade det dock röjts något
misstag, som nu ej fick en riktig utveckling, 
men som vållade, att jag tog mitt
parti -- blifva hemma. Jag passerade
kvällen hos fru Olga. -- --

</i>December 6.</b>

Då min Pappa kl. 8 gick på baln, 
promenerade jag till fru Hjärne.
<i>December 7.</i> 

Min Pappa, som kl. 3 hemkommit,
berättade, att guvernören genast saknat
mig. Pappa svarade, att han hade 
anledning förmoda, det polisofficern, som
var något besupen, öfverskridit sin 
instruction. Guvernören ville skicka sitt
equipage efter mig, men min Pappa afstyrde det.

Vidare berättade min Pappa, att
arrangementen varit superba i anseende
till refraichissementer och mat; att 
guvernörens Herr Far vore i allt lik köpman
Heijdenstrauch, och hans Fru Mor en af
de artigaste damer, som Pappa någonsin
sett.

Putschkoff hade sagt, att hon skall
vara favorite hos änkekejsarinnan; att de
inberäknadt eget kapell medföra en 
betjäning af 80 personer; att ehuru han af
stora gods, 5,000 bönder, har öfver 50,000
rubel årlig revenüe, så förslår det ej; att
sonen, guvernören, får tilltal af modern
för det att han lefver nog indraget, att
deras hus i Pettersburg skall vara ett af
de mest frequenterade och deras palais
ett af de vackraste.

Den doktor, som de medförde, ansåg 
Pappa som deras hofnarr. Då under
måltiden deras många och stora hundar
infördes (just nyss inkomne från landet),
hade glädjen blifvit otrolig; de serverades
genast med den läckraste mat från bordet,
och Hennes Nåd uppgaf hvars och ens
meritlista.

Min Pappa hade nu för första gången
ätit sterlett. En ukas befaller, att de
största (af en argins längd) skola alltid
föras till hofvet. En enda sådan fisk 
betalas där med 500 rubel. Denne hade
kostat 150 rubel. Min pappa kunde ej
gifva annan beskrifning, än att den var
hvit och grof, den fetaste fisk han nånsin
ätit och att den ej hade smak af någon
annan, om icke af både lax och ål.

<i>December 8.</i>

F. m. var öfversten hos oss. E. m. var 
jag hos Semefskis. Min Pappa superade 
åter hos guvernören. Inga främmande 
damer hade då varit där. Guvernören 
bjöd min Pappa på en déjeuné i
morgon och förbehöll sig att då äfven
få se mig.

<i>December 9.</i>

-- -- Kl. 1 kom guvernörens equipage 
efter mig. Alla gästerna voro redan
samlade; jag blef presenterad och artigt
emottagen. En place jämte Modren anvistes 
mig. Som jag vunnit någon färdighet i 
ryskan, så converserades på detta
språk. Flere af damerna kände jag förut,
men gjorde nu bekantskap med några,
som jag ej förr sett.

Déjeunén anrättades kl. 1/2 2 och
var ganska läcker. Skada, att jag ej förr
än efteråt visste, att sterlett utgjorde en
rätt, jag skulle eljest ej låtit den passera
osmakad. Kl. 4 stegs från bordet.

Som det i dag var prasnik, skulle alla 
enligt landets sed åka uti öppna voityrer. 
Under den starkaste köld och urväder gjorde 
vi en promenad genom hvar gata af staden. 
Jag åkte med öfverstinnan Potätin, som är 
en glad och belefvad fru. Hon visade mig 
mycken vänlighet. Jag förfrös min högra hand, 
så att gikten plågar den.
Alla omtalade en snart förestående fred 
och trodde, att vi snart skulle få resa
hem m. m. Vi äga ju intet hem!

Emot aftonen kom majorskan Ivanoff med 
sina döttrar m. fl. och då begyntes 
dansen. Öfverste Bergenstråhle och dess 
son kommo på visit, blefvo kvarbjudna, 
men den senare stadnade endast kvar. 
Öfversten såg en stund på dansen;
persuaderade mig att dansa en långdans
med balettsteg, hvilket man här ej hade
sett. Ehuru ofullkomligt jag det gjorde,
steg dock somligas förundran i det högsta.

Yngsta mamsell Ivanoff och Putschkoff 
dansade en rysk nationaldans, som
var rätt nätt. -- -- Redan kl. 2 åtskildes
vi, emedan guvernörens föräldrar skulle
resa dagen därpå.

Guvernörens kusk var så rusig, att täckvagnen 
var nära att stjelpa invid vår port.

<i>December 10.</i>

Var jag frusen och trött. E. m. syntes 
en postillion komma till oss. Min glädje 
blef stor; men något ledsamt anade
min Pappa, som förebrådde mig min nyfikenhet.
Ett bref kom verkligen, men min Pappa ville 
ej öppna det, och jag var obeskrifligt nyfiken.

Ändtligen bröts sigillet; det var ifrån
Harthin i Pettersburg med den bedröfliga
underrättelsen, att 72 hus och 26 magasiner 
hade den 17 november uppbrunnit i Helsingfors; 
att Govenii hus äfven varit ett rof för 
lågorna, utan att något blifvit bärgadt, 
och förmodligen äfven alla våra saker, som 
förvarades i den gården.

Min Pappa blef just bedröfvad, men jag, som 
redan längesen -- ja, från samma stund, som 
vi lämnade det olyckliga Sveaborg -- gifvit 
allt ihop förloradt, sade: Hastigt fick jag 
det och hastigt blef det försvunnet. -- Och 
i samma stund föresatte jag mig att muntra min
Pappa och att aldrig mer tala därom.

Efter inventarii måttliga värde går
min förlust öfver 4,650 Rd. riksg. och
min Pappas säkert till 1,500 Rd.

Han saknade mest sitt lilla utvalda
bibliotéque och Sköna Sinne. Häraf har 
jag erfarit, hvad jag redan länge tänkt
och ofta sade min goda Pappa, att man
ej bör offra allt för mycket pengar på
meubler och husgeråd. -- --

<i>December 11.</i>

Voro vi hemma och läste Bastholm. 
Aftonen var turen hos oss. Hedarna
kommo, men major Hjärnes intet. Efter
supén, som gafs tidigt, gick öfversten med
sin son på masqueraden, men kapten Hollsten 
förblef en stund hos oss. Stackars
man! Han har blifvit orolig och mjältsjuk, 
som ej fått någon underrättelse om
sin fru i Vesterbotten. -- -- -- --

<i>December 15.</i>

För aftonen var turen hos oss. Innan 
vi superade, trakterade jag flitigt med
pumpkärnor. --

<i>December 16.</i>

Bekom min Pappa ett bref af handelsman 
Govenius med bekräftelse på vår
förmodan, att våra effecter helt och hållet
uppbrunnit utan att den minsta article
kunnat räddas.

Denne allmänt ärade genomhederlige
man har själf däri förlorat mer än 30,000
rubel. Han tillade, att kejsaren varit
så nådig att lofva att någorlunda ersätta
all timad skada och att han (Govenius,
som ej kände beräkningen i vår förlust),
uppgifvit den i komittén till 2,000 Rd.
Banco, men denna summa öfversteg ej
hälften af värdet i det förlorade. Dock
kan denna missvisning afhjälpas.

Oaktadt det kejserliga löftet är ändå
min Pappa bekymrad, hvilket jag så mycket 
mer anser tungt, som jag med glädje
ögonskenligen märkt, hur hans hälsa under 
denna tid med hvar dag blifvit förbättrad, 
hvilket (icke) med skäl kan tillskrifvas 
det gytjiga pölvattnet, som vi jämt 
nödgas att dricka och laga mat af. -- -- --

<i>December 22.</i> 

F. m. tidigt kom en poliskarl med
befallning att min Pappa skulle infinna
sig hos guvernören. Som detta innehöll 
ovanliga order, trodde min Pappa att
något ledsamt åter var å färde. Stille
var strax färdig med sina kort och 
försäkrade, att vi skulle resa härifrån.

Med otålighet afbidade jag min Pappas 
återkomst: då befanns Stilles spådom
vara grundad. Till guvernören hade 
kommit svar från general Buxhövden på de
bref, som min Pappa och major Hjärne
d. 3:dje september affärdade om flyttnings 
tillåtelse till Wiborg. Denna resa
kommer nu rätt illa till pass, ty kölden
är stark, voityrerna på hjul och föga
pälsverk äga vi, hvilken brist dock här
med pengar snart afhjälpes, endast kassan
tillät det.

Aftonen voro vi hos öfversten; där
öfverlades om resan och beslöts att den
skulle företagas på nya året emedan 
terminen berodde af oss själfva. --

<i>December 23.</i>

Gick jag till fru Olga; berättade om 
min förestående resa, hvaröfver hon blef
ganska ledsen.

Utaf värdfolket begärde jag att få
bada; man svarade, att badstufvan var
sönder; men sedermera såg jag att de
själfva promenerade dit i denna afsikt.
Orsaken att neka mig begrep jag ej.

E. m. reste min Pappa till en direktör,
boende långt utom tulln. Som han har
många handtverkare, så ackorderade min
Pappa med dem att få min lilla vagn satt
på kälkar. Aftonen passerade sällskapet
hos oss, utom fru Hjärne, som blef hemma
för att sy varma kläder för resan.

<i>December 24.</i>

Till julklapp bekom jag af min Pappa
en stor madrassjal. Jag hade sytt ett par
strumpeband med en rysk devis åt fru
Hjärne; åt barnen lagade jag några leksaker. 
Emot aftonen begaf vi oss till
öfversten; den förflöt efter vanligheten.

Jag underlät dock ej att tänka på
de förra jul-aftnar; och dessutom har jag
i stillhet ofta gråtit saknadens tårar, 
ihågkommande älskade vänner uti en kär
hemort.

Fru Hjärne gaf öfversten en nästan
fullständig almanack för år 1809, som
hon själf utarbetat och renskrifvit.

Då jag var hemkommen, fann jag
i min säng ett paquet, hvari låg en vacker
ridicule, som säkert fru Hjärne förfärdigat.

<i>December 26.</i> 

Ryssarnas tideräkning är gamla stilen. 
Sålunda inträffar deras jul 12 dagar
senare än vår. De gifva ej julklappar,
men väl nyårsgåfva. På f. m. ämnade 
jag mig till fru Hjärne, men i detsamma
kom hon till mig.

På e. m. fick jag i hast det infallet
att skrifva ett invitationskort, som Sar-
ström införde till Stille för att bjuda henne
på ett imagineradt kalas hos vår tolk.

I början ville hon ej gå dit; men hon
ville ändå så gärna. Hon hade många
funderingar; var isynnerhet brydd hur
hon skulle kläda sig. Slutligen tog hon
fram sin broderade mössa, den grå tafts-
klädningen, sin sjal och de finaste strum-
por, allt under mycket prat om den artiga
guldsmeden.

Jag skrattade i mjugg däråt; men vid
upptäckten af mitt puts, under det hon
klädde sig, önskade jag, att det hade varit
ogjordt. Ty hon blef så ond, att hon i 3
dagar ej lät försona sig.

Man bör känna den beskedliga Stille
för att finna passagen så löjlig, som den
verkligen var.-------

Var min Pappa i narrinken för att December 27,
handla skinnvaror m. m. till resan.-------

En svensk flickas dagbok 15,

Jt&O
<i>December 28.</i> 

Var jag hos Semefskis och öfverenskom 
att med dem resa till fru Olga. E. m.
gick min Pappa till öfversten, och jag
reste enligt aftal. Jag gick midt emot
för att taga afsked af vårt förra 
värdfolk. Vi spelade kort, drack the och 
mumsade godt hos Olga ända till sent på 
aftonen. De önskade att få behålla mig 
åtminstone öfver den ryska julen, den de
trodde nu som alltid blifva rik på 
lustbarheter. -- -- 

<i>December 29.</i> 

Erhöll min Pappa ett just bedröfligt
bref af herr baron Leijonhufvud. Ack,
hvad de hafva dubbelt lidit, som varit
närvarande i den fasliga branden! 
Baronen har som knappast undankommit med
hustru, svärmor och barn. -- -- --

<i>December 30.</i>

-- -- I dag begynns här en marknad,
den besynnerligaste i sitt slag och som
varar i flera dagar.

Hela torget är uppfylldt med lass
af matvaror för ganska godt köp; sedermera 
tågar resten till Pettersburg. Man
finner här många lass fyllda endast med
gås- och kalkonhufvuden, andra med
deras fötter och åter andra fullproppade
med djurens vingar.

Gödda hundar och kattor säljas äfven
här; dessa utgöra en handelsgren inom
staden.

Det ges nästan ingenting, som inte
ryssen använder, förtär eller säljer; allt
duger åt honom. De hafva i allmänhet
en sådan passion att bedraga, så att de
förjaga all redlighet ur sina hjärtan.

E. m. gick jag till major Hjärnes.
Majorskan var sysselsatt att sy pälsar,
hade därför ej tid att gå till öfversten,
hvarför ock jag utan att taga farväl gick
hem. Men händelsevis fick hon veta, att 
jag var hemma; lämnade så sitt arbete och 
kom efter mig för att gå till öfversten. -- -- -- 

<i>Januari 1.</i>

Gjorde vi nyårsvisiter hos hvarann. Min 
Pappa reste ock med mig till polismästarns 
att taga afsked.

Middagen spisade vi hos öfversten.
Löjtnant Stormbom och flaggjunkar Wellink 
voro ock där.
Under måltiden dracks så, att alla
blefvo emot vanligheten muntra. Fru
Hjärne och jag hoppade och dansade efter
sång med herrarna; vi pratade, öfvade
jullekar, och dagen förflöt lustigt nog.

<i>Januari 2.</i> 

Gick min Pappa till Putschkoff och
till guvernören för att taga afsked och
hos honom fixera resdagen, afgöra om
skjuts och höra, huru vi skulle föras m. m.

En polislöjtnant, som talade tyska,
blef utsedd att följa oss. I skjuts bestods
endast 1 1/2 häst, ett ryskt påfund, som
guvernören ej kunde förklara, men väl
hade han uppvist orderna därpå. Således
blir min Pappa föranlåten att själf betala
3 1/2, ty 5 behöfvas. Skjutspengar äro
något dyrare i Ryssland än i Sverige:
40 kopek betalas för 10 verst.

E. m. packade vi in; aftonen passerades 
hos major Hjärnes, här för sista gången.

<i>Januari 4.</i>

Helt tidigt syntes en präst i full fonition 
med korsningar, vigvatten och sång
väsnas utanför badstugan och inuti 
densamma, hvilket högeligen förundrade mig.
Då berättade Stille, att sedan fru Hjärne
och jag badade därstädes, hade en liten
flicka, som badat, sjuknat; därför trodde
värdfolket att vi förtrollat badstugan,
och just det var orsaken, hvarför jag
andra gången blef nekad (se den 23 dec.).
Nu då vi reste, skulle prästen afbedja
trollkraften.

Den goda Olga Wassiljevna och hennes 
syster kom att taga afsked. Vi lämnade 
hvarann små souvenirer, och jag
tolkade, så godt jag kunde, min tacksamhet 
för all den välvilja och godhet,
som hon under denna tiden bevist mig,
hvarpå vi åtskildes.

Efteråt gjorde jag den reflexionen,
att Gud i alla land planterat goda 
människor bland de elaka. Jag tackade 
honom för den tid, som jag tämligen lycklig
passerat här, med den förtröstan, att Han
öfver allt i världen lika nådigt skall 
beskydda mig.

Öfversten och dess herrar kommo
att taga farväl. Jag tycker, att han bör
få mer än ledsamt, som är utan bekantskaper 
och saknar sitt spelparti hvarje afton.

*
</chapter>
<chapter name="Tillbaka till Finland">
<h3>TILLBAKA TILL FINLAND.</h3>

<i>Januari 4.</i>

Sedan vi tagit afsked af värdfolket, 
satte jag och Stille oss i vagnen; min
Pappa och Sarström sig uti en stor 
kibitka. Värst var, att Stille och Sarström
voro sjuka, och jag hade en svår bröstvärk.

Hos major Hjärnes måste vi vänta
i en timme, så att kl. 3 anträddes resan
i sällskap med dem, flaggjunkare Wellink
och polisofficern.

Min vagn var ställd på mycket höga
kälkar; en liten skjutspojke, som låg 
framstupa på fottrampen, körde, och på de
breda vägarna, som af otaliga transporter 
äro glatta, fruktade jag hvar minut
att stjälpa.

Kölden var gruflig; klimatet är äfven
så strängt som i Finland. Kl. 6 kom vi
till första station, hvarest vi träffade en
dansk herre, som högeligen förundrade
sig att finna damer i fångenskap.
Sedan vi ätit, restes till den 2:dra
station. Här blef jag glad att finna 
bekanta från Novogorod: Fru generalskan
Semiralsky, Anna och Helena Ivanoff.
Med vanlig fryntlighet undfägnade 
generalskan oss med vin och nötter.

De äro enligt landets sed på resan
till staden Tichvin (212 verst) att före
julhögtiden där bevista en religions-ceremoni 
uti en namnkunnig kyrka. Mycket folk samlas 
vid denna tid i Tichvin, men jag tror, att 
de flesta resa för sitt nöje. I stora 
medaljonger af guld hängde gudar på deras 
hals. -- -- Vi åtskildes under många 
lyckönskningar.

Sedan vi åkt ett stycke från 3:dje
stationen, kom en ridande karl och ropade:
Håll! Håll!

Min Pappa, som ensam af oss varit
i stugan, blef nu beskylld att hafva stulit
ljusstaken. Medan Pappa brummade, kom
underrättelse, att den var återfunnen.
Men de kunde ej förmås att be om förlåtelse 
för sitt grofva misstag. 
Under en förfärlig köld åkte vi hela
natten. Jag frös hällre i min vagn än vara
uti en snaskig stuga.

<i>Januari 5.</i>

Vi frukosterade och uppvärmde oss uti en 
by. Jag hade mer lidit i den stränga
kölden, än jag ville nämna. Resan 
fortsattes sedan hela dagen. -- -- Officern,
som förde oss, var oupphörligt full. Om
aftonen togs nattkvarter uti en by.

<i>Januari 6.</i>

Ganska tidigt begaf vi oss ut. Af 
fruktan för den trånga vagnen, som flera
gånger snodde omkring och var på vippen
att stjälpa, åkte jag sedan i kibitkan
med min Pappa.

Detta är vår 13:de dag och ryska
juldagen. Kl. 2 kommo vi till Zarsko-Zelo.
Det första, som föll oss i ögonen, var en
skridbana, som säkert hade 50 alnars
höjd, med den allra brantaste sluttning
af bräder. Nu voro flera soldater sysselsatta 
att ösa vatten på sluttningen, för att 
göra den till en halkande is. I högtiden 
åka äfven Herrskap här utföre. Besynnerligt, 
att vid alla prasniker och 
i synnerhet helger utmärka de sig i ett 
löjligt sätt att åka. 

Slottets sköna byggnad frapperade 
oss så, att vi ville närmare betrakta det. 
En vaktmästare uppsöktes, som emot några 
rubler stillade vår nyfikenhet. 

Själva slottet är bygdt i en rak 
linia, tämligen långt, 2 våningar högt 
med många byster och ornamenter. På 
ena ändan är ett förgyllt torn. En låg 
byggnad i hästskoform utgör en borggård. 
Trenne ingångar leda upp till slottet 
med superba trappor af marmor, 
prydda med byster. -- -- Uppgången 
midt i slottet, som för till rummen, är 
rymlig och prydligt skön. De (rummen) 
äro nästan alla tomma. De superba prydnader, 
som fordom funnits här, äro bortförda, 
emedan slottet numera ej bebos. 
Rummen äro höga och stora, med vackra 
speglar och trymåer. En stor danssal 
behagade mig mest. 

Uti ett rum var en mängd kinesiska 
porcelainskrukor besynnerligt arrangerade. 
Uti ett stort rum voro väggarna 
helt och hållet af bernsten och taflor i 
mosaik. I f. d. kejsarinnans -- -- sängkammare 
befanns väggarna af hvitt benglas 
med pelare af blått glas, som gjorde 
en dyster effekt. 

Slottskyrkan, belägen invid slottsrummen, 
är ganska täck, väl förgylld och 
sirad; men grannare har jag dock skådat 
under våra resor. Sedermera passerades 
flera rum med gamla meubler. 

Staden befinner sig inom slottets område 
helt nära detsamma, och är nätt 
bygd. Den har i går blifvit utnämnd till 
stad med privilegier; äfven har kejsarn 
då nämnt sig som Storfurste af Finland. -- 

Nu återstår 20 verst till Pettersburg. 
Mörker och kyla inbryta nu: men vi resa! 

På afstånd hördes ett slags sång eller 
rättare ett jämmerligt gnäll -- ett 
besynnerligt sätt af sämre folket att fira 
helgen: en mängd små kälkar drogs af 
barn längs utåt vägen; 6 à 7 kvinfolk 
befunnos stående på hvar och en kälke. 
Deras sång var det, som vi hörde. 
Kl. 6 kommo vi till Pettersburg
Sedan vi setat (man vet ej hvarför) 1/2
timma vid tullen, omringade af tiggande
soldater, reste vi in i staden. Fråga 
uppstod, hvart man skulle köra. Vår officer
var full. Det var mörkt och grufligt kallt.
Under öfverläggningar åkte vi i mer än
3 timmar gata upp och gata ner. Den
fulla människan sprang nog in här och
där att höra sig före, men kastade sig
åter i slädan och körde.

Min Pappa ropade: kör till jourgeneralen!
Han ville ej betala en dyr rumshyra. Jag 
teg, var ledsen, och det så mycket mer, 
som min Pappa var ond och motsägande andra.

Sedan vi efter många krokar, väntningar 
och debatter kommit till jourgeneralens 
kvarter, blef oss af dess adjutanter
samma kasern anvist, som vi i somras
bebodde. Efter en lång väntan utanför
kasern på en annan adjutant, som hade
nycklarna till rummen, befanns, att de
voro i samma skick som sist och oeldade.
Denna motgång gjorde, att vi reste
härifrån till en major Morelli, som bodde
helt nära och som min Pappa en enda
gång hade sett. Efter mycket krus och
complimenter erhölls ändtligen här kvarter.

Nu var klockan 10 och kl. 6 kommo
vi till tulln.

Genomfrusna och utledsna fick fru
Hjärne och barnen, jag och båda våra
jungfrur ett ganska litet rum för oss och
alla våra saker och hvarest vi nödgades
att ligga på golfvet. Herrarna bodde 
också på fusk. Jag såg strax, att detta var
ett snuskigt och oordentligt herrskap.

<i>Januari 7.</i>

En löjtnant Stenhoff inkom till Morellis, 
hemma i Åbo. Han har med hela sin familj 
logerat här en lång tid -- -- berättade, 
att om några få timmar skulle konungens 
och drottningens af Preussen intåg ske: 
om vi voro hågade att se detta, så 
offererade han ett fönster på Isacstorget, 
som vi också kunna profitera utaf.

Med villkor att få deltaga i de 18
rubel, som fönstret kostade, antogo vi
med tacksamhet tillbudet. Vi gjorde oss
färdiga, fick equipager, reste i fläng dit,
men blefvo af trängseln tvungna att lämna  
equipagerna och gå ett stycke.

I rummet funno vi Herrar Deputerade<footnote>Midt 
under kriget, medan Finland ännu icke var löst
från sina förbindelser till Sverige, hade kejsar Alexander --
i juni 1808 -- befallt att ett antal deputerade från Finland
skulle infinna sig i Petersburg för att med honom öfverlägga
om landets angelägenheter. Detta skedde just på nyåret 1809,
till stor harm för alla svensksinnade, bland dem major v.
Hauswolff och hans dotter.

Deputationens råd till kejsaren var att snarast sammankalla 
landtdag i Borgå, hvilket skedde i mars samma år, just
som far och dotter också anlände till denna stad från sin
långa färd i fångenskapen.

Som bekant infann sig kejsar Alexander själf i Borgå
och utfärdade där den proklamation, hvari han förklarade sig
hafva tagit storfurstendömet Finland i besittning. Freden med
Sverige var då ännu ej sluten och Finland tillhörde allt 
fortfarande sitt moderland!</footnote> från 
Finland, hvaribland några voro kända. Af 
dem behagade mig mest en okänd köpman från 
Borgå, som bragte mig ett bref från min 
Jeanette, hvilket jag högre skattade än 
hela denna härligheten, ty det var det 
första, som jag under hela resan af denna 
vän erhållit.

Man hade upptändt eldar på torg och gator 
för att värma de 35,000 --
somliga påstod 40,000 -- man, som paraderade.

Kejsaren, storfursten Constantin och
hela generalitetet voro vid tullen till häst
för att emottaga de kungliga. Kl. 1 kommo 
de: konungen med dem, jag redan nämnt, 
till häst, utan öfverrockar, och det
var likvisst sträng köld; drottningen med
2:ne hofdamer åkte uti sjuglasvagn. Hon
syntes vara fet och vacker, hade på sig
en hvit pelise, fodrad med zobelsvansar,
som kostat 80,000 rubel, och en fotpåse
af samma skinn för 700 rubel -- presenter 
härifrån, som blifvit skickade emot henne.

Sedan de inkommit i slottet, ställde
kejsaren och konungen sig på balkongen,
hvarunder denna massa af trupper till
häst och fot defilerade förbi dem. De
voro väl klädda och putsade. En så briljant 
parad har jag aldrig sett och får jag 
förmodligen aldrig mer se. De kungliga skola
bebo Eremitagen, hvilket till vår stora ledsnad 
hindrar oss att få bese detta präktiga slott.
Stenhoffs hafva under vistelsen här
insatt 4 döttrar i Smolnet: en inrättning
som ej allenast af enke-kejsarinnan 
beskyddas, utan hvarpå hon äfven använder 
otroliga summor. Personligen infinner 
hon sig ofta där åtminstone en à två
gånger i veckan. Om något barn är sjukt,
skickar hon hvar dag och låter fråga, hur
det mår, och är barnet illa, skall hennes
lifmedicus sköta det.

Denna skola för flickor är indelt uti
3 klasser: den 1:sta för adeln, den 2:dra
för ofrälse, den 3:dje för fattiga borgarebarn. 
De intagas vid 6 års ålder och utgå,
då de äro 15 år.

Hvad jag med visshet vet är, att de
fattigare betala ingen receptionssumma,
ingen beklädnad -- ingen utgift äger rum.
De lära gratis allt som fordras i en 
fullkomnad uppfostran. Ganska propert äta
de middagen, 3 rätter bastant föda och
tvänne legera om aftonen. 6 st. bo i hvart
rum, och där går ordentligt till, allt efter
klockslag och på minut. En guvernant
finnes alltid i hvart rum utom extra 
mästarinnor, som gå till och från. -- -- Baler
anställas vissa högtidsdagar, hvarvid 
kejsarinnan och de förnämsta merendels
äro närvarande. Öfverguvernant är en
grefvinna Adlerberg, som alla vakter
skola gå i gevär för, emedan kejsaren
gifvit henne så hög rang. För att hafva
jämn uppsikt på barnen bor hon i Smolnet.

Inrättningen är makalös, men det är 
ypperligast, att den så allmänt vördade 
enkekejsarinnan själf har den ömmaste 
modersomsorg för dem (barnen) och utdelar 
ofta med egen hand uppmuntringar. Deras 
antal växlar mellan 6 och 900. -- -- 

Kejsaren har lofvat att i Smolnet intaga 
100 frälse och 100 ofrälse finska flickor.
Detta, som mycket annat, annonseras
nog tidigt. Skulle jag anteckna alla nyheter, 
som här löpa, så skulle min journal
blifva ett pasquill, och om jag trodde
herrar berättare, så skulle mitt hjärta
brista af harm.
Kejsaren har föresatt sig att offra
millioner för att göra De Höga Resandes
vistelse här angenäm, hvartill ock stora
förberedelser äro gjorda. Jag hoppas 
åtminstone i ett hörn få bekika något.

Krigsrådet Silfverskjöld kom till oss.
Han berättade bland annat hvad stora
förmåner och stora nådebetygelser herrar
deputerade här njuta -- -- jag frestas
att anmärka ett infall, som en bekant 
fällde häröfver, att det är liksom när 
<i>Djefvulen frestade Vår Herre</i>.

En fåfäng ambition dödade nu kammarherre 
Scherimetoff, en eljest här allmänt 
estimerad man, som efter berättelse
var -- näst en lord i England -- den rikaste 
herre i Europa.

Det infallet påkom honom att gifva
det preussiska Herrskapet en fäst, som
skulle égalera en kejserlig, hvarför han ock
flyttade ur sitt palais, som för 100,000
rubel skulle ommeubleras. Han gick så
flitigt för att efterse arbeten där, att han
sjuknade och dog. Till de fattiga, som
bodde inom församlingen, hade han anordnat 
95,000 rubel, och de skulle äfven följa 
honom till grafven. Han har efterlämnat 
en så ansenlig förmögenhet, att förmyndaren 
för hans 10-åriga son skall lagligen hafva 
54,000 rubel årligen. Dessutom har grefven 
till 2:ne naturliga döttrar testamenterat 
en million rubel åt hvardera.

Han har utom dess gjort flere betydliga 
dispositioner. I kriget mot Bonaparte 
uppsatte han och equiperade 3,000
egne bönder, som han skänkte kejsaren.
Han är omtalad såsom den, hvilken
aldrig prässade sina bönder, utan öfvade 
godhet och rättvisa mot dem. Hvad dessa 
komma att sakna sin välgörare! -- 

Jag har hört antalet på bönderna
och summan af årliga inkomsten; men
jag förstår intet att iordningsätta en sådan 
mängd af siffror.

<i>Januari 8.</i>

Bestyrde vi om ett annat kvarter; dock 
flyttade vi ej den dagen. I afton är
masquerad uti operahuset. Utom Pappa reste 
vi dit i sällskap med fru Stenhoff.
Där var mycket folk; många väl
masquerade, många omasquerade; man dansade 
ej. Jag såg tvänne verkeliga kinesare 
omasquerade, klädde uti sitt lands
dräkt. Af allt frapperade desse mig mest.
Äfven såg jag tvänne uti asiatiska kostymer; 
de voro prålande granna. Flere voro i 
nationaldräkter.

Där fanns också just oanständiga
masquer. Eclaireringen var charmante,
med en sorts små lampor fästade i fasoner
på väggarna.

Musiken var förträffelig. Jag var
nu i tillfälle att få höra den så mycket
omtalade hornmusiken, hvilken emellanåt 
blåste. Hornen är gjorda af bleck, 60
till antalet; det minsta var ej mer än 2
kvarters, det största 3 alnars längd. Hvar
och en karl sköter endast en enda ton,
och ändå är i det hela denna harmonimusik 
det bäst exequerade jag i min lifstid 
har hört. Den är öfver all beskrifning
skön. Då man ej ville promenera, satte
man sig i logerna.
Kl. 2 reste vi hem. Min Pappa ångrade sin 
hemmavaro för hornmusikens skull.

<i>Januari 9.</i>

Flyttade major Hjärnes och vi uti 
det nya kvarteret, ej långt från Morellis.
-- -- För hvarje dag arrangeras dyra nöjen 
för de kungliga gästerna. De smakfullaste 
och dyrbaraste presenter skola redan 
vara utsedda och aflagda.

Man omtalar, att nyårsdagen -- efter
deras stil -- skall den unga prinsessan
Catharina förlofvas med prinsen af Oldenburg. 
Prinsen af Koburg har jag sett,
en ung och vacker herre. Han har ock
friat till prinsessan, men fick till svar:
<i>jag är hällre min brors minsta undersåte
än Napoleons största</i>.

<i>Januari 10.</i>

Åkte fru Hjärne och jag till narrinken. 
Sedan hon handlat och vi frusit några 
timmar, reste vi till engelska magasinet. 
Med skäl må det kallas magasin, ty 
större förråd på syperba saker må väl
ej finnas i världen.

Den smak och den kostnad, hvarmed
själfva rummen äro prydda, är makalös.
Jag häpnade att tänka på all den fåfänga 
i stort och smått, som här var planterad.

Därifrån reste vi till ett annat magasin, 
som ej är så stort men dock präktigt
och med största soin arrangeradt. En fru
nyttjade en turkisk sjal, som kostade 650
rubel. Hon hade här till salu dem, som
kostade 1,000 rubel och därutöfver.

Jag lämnade detta öfverflödets boningar 
med den önskan, att dess värde
må blifva utdeladt bland landets fattiga,
som säkert nu frysa och svälta.

Sedan reste vi till en fransysk 
modehandlerska. Sågo också här mycket vackra 
saker; ibland annat 2:ne klädningar,
som tillhörde förnäma hofdamer och skulle
nyttjas denna afton. Den ena var öfver
allt påsydd med äkta pärlor, den andra
var broderad med silfver. En aktris har
stickat en klädning så fin, att den kan
gömmas i handen; kejsarinnan köpte 
densamma. -- -- 

På hemvägen mötte vi kejsarn och
kungen af Preussen, åkande uti en öppen
liten släde med tvänne hästar. Kejsarn
satt till venster, det är högsätet i Ryssland. 
De färdades just som andra människor. 
Kejsarn skall ej maka stat, åker
alltid simplast af alla. Jag tror, att landets
innevånare ej äro därmed nöjda, ty deras
smak för det yttre röjes i allt.

I dag ha många finska officerare hitkommit 
för att resa hem: hvad de äro
lyckliga emot oss, som ännu skola stanna
här i landet! -- -- 

<i>Januari 12.</i>

I dag göra vi oss färdiga att resa i 
morgon, hvilket i största hast påkom min
Pappa. Ehuru oförmodadt gör jag det
ändå af flera orsaker rätt gärna. Märkvärdigt 
är, att de 2:ne gånger, som jag
kommit till och rest ifrån Pettersburg,
har inträffat på 4 fredagar.

<i>Januari 13.</i>

I dag, som är ryska nyårsdagen, skall 
ett fyrverkeri afbrinna framför Tauridiska
palatset, hvartill 46,000 dukater säges
vara anslagna. De kejserliga och kungliga
personerna skola uti palatsets fönster se
därpå. För den skull har man ock i
dag låtit insätta slipade fönsterglas därstädes.

F. m. kom till min glädje morbror
Frese, som nu också är stadd på hemresan. 
Han kvarblef till middagen och packade 
sedermera in oss uti våra voityrer. 
Kl. 1 reste vi i sällskap med major
Hjärne (hans fru kvarblifver någon tid
här) och den officern, som förde oss ifrån
Novogorod, jämte flaggjunkar Wellingk. --

Vår officer var efter vanligheten full.
Sedan vi blifvit något uppehållna i tulln,
fortsattes resan hela natten. Med nöje
påminte jag mig alla de ställen, som vi i
somras passerade, ty jag slet mer ondt
då, fast kölden nu är plågsam och mycket
sträng. Jag finner, hur de skola frysa,
som från loger och equipager bese 
fyrverkeriet. --

<i>Januari 14.</i> 

Reste vi hela dagen. På en station,
då vi frukosterade, inkom en frusen rysk
officer af gardet, som syntes vara själfva
glädjen. Under det han åt och drack litet
med oss, gjorde han flera frågor, hvarvid
han fick den besynnerliga idéen, att jag
vore major Hjärnes fästemö. Han marquerade 
sin tro med ett ha -- ha! och ville
för ingen del blottställa majoren och mig
för medgifvande, utan tog sin mössa,
bockade sig och reste. --

<i>Januari 15.</i>

Fortsattes resan. Kl. 1 kom vi till 
Wiborg. Sedan vi en timme väntat på
gatan, fick vi ändtligen kvarter hos en
rådman Allopæus, 5 rum och kök, med
hvilka vi äro rätt nöjda. Major Hjärne
beviljade oss det nöjet att vara här till
dess man kunde anskaffa honom ett godt
kvarter, som är svårt att här träffa.

Hvad vi vinna på flyttningen från
Novogorod är det, att vi äro närmare hemorten, 
då alltid något spörjes, och att
här finnas några äkta svenska människor 
af gamla stammen.

<i>Januari 16.</i>

Vår polislöjtnant kom till oss och 
medförde en poliskapten, som kallas Samarin 
och som talar svenska. Han skall
här i stan gå herrarna tillhanda; också
handterade min Pappa honom som en
betjänt. Den förre rekommenderade sig
och återvände till Novogorod. Herrarna
skrefvo med honom till öfversten. Sedan
visade kaptenen dem vägen till guvernörn. 
Därpå skaffade han en skräddare
och en skomakare. -- Jag gick till vårt
förra värdfolk, Schmitts, som med mycken
fägnad emottog mig. Jag var tvungen
hos det goda folket göra en omständlig
beskrifning öfver hela vår resa. De gladdes
just hjärteligen, att vi befunnit oss väl
och voro återkomna. Jag har uti
dem verkeliga vänner och skall aldrig
glömma deras hyggliga sätt att vara med
mig. -- 

<i>Januari 18.</i>

Bittida kom kaptenen (allt för en
sup), underrättade oss att enligt bruk
borde herrarna i dag och alla helgdagar
uppvakta guvernören samt att i f. m.
vore en högtidlig ceremoni, som kallas
Jordan, hvilken jag under den 25 augusti
beskrifvit. -- -- -- 

<i>Januari 20.</i>

Gick jag till Schmitts; general Buxhövden 
kom i går, och nu voro de plågade med 
inkvartering af hans suite -- -- e. m.
gick jag till pastor Schröders, som fägnade
sig åt vår återkomst.
<i>Januari 22.</i>

Följde jag med samma prästfru uti 
svenska  kyrkan. Prästen var ej uppbyggelig, 
men gudstjänsten var för mig
ganska angenäm, emedan jag på så lång
tid ej bevistat någon.

På e. m. gick jag en liten stund till
fru Wulfert, mor till den officer, som
förde oss från Lovisa. Mitt förnämsta
ärende var att dagligen få köpa af hennes
ovanligt goda svagdricka; det lyckades
för 10 kopek buteljen. -- -- -- 

<i>Januari 23.</i>

Flyttade major Hjärne uti eget kvarter 
ej långt från oss. På e. m. fick vi till 
vår stora glädje se kapten Wärnhjelm
hos oss, min Pappas och allas favorit.
Han var på hemresa i sällskap med kapten
Aminoff. Vi blefvo just glada, som fingo
herbergera den förstnämnde öfver 
natten. -- -- 

<i>Januari 25.</i>

Vi voro obeskrifligt nöjda och min 
Pappa utomordentligt glad att få råka
dessa herrar. De voro våra reskamrater
i somras och dessutom af vår forna intima 
societet. På denna färd hade hvar och en 
undergått sina särskilda öden.
Att berätta dem för hvarann är roligt;
att återse dem friska är roligare, att få
deltaga i deras glädje, som nu snart träffa
hustrur, barn och föräldrar, är roligast.

Säkert hade kapten Ljungberg och löjtnant 
Wärnhjelm af misstag blifvit kvarlämnade 
i Kineschma (985 1/3 verst från
Pettersburg), hvarifrån dessa nu anlände.
Det kostade mycket uppå oss att veta
deras ledsamma belägenhet där. De äro
ofta nämnda i de händelser, som förekommo 
i somras, emedan de med sitt
glädtiga skämt ofta muntrade mig och
bjödo till att göra resan så agréable, som
möjligt var. Jag kan ej nog prisa deras
godhet. -- -- 

<i>Januari 26.</i>

I sällskap med major Hjärne voro
vi hemma hela dagen. Kapten Samarin
kom hvarje morgon kl. 8 till herrarna
liksom för att efterse om de voro förrymde. 
Min Pappa lät förstå, att det ej
särdeles behagade honom, och sedan upphörde 
kaptenens täta besök.

<i>Januari 27.</i>

General Steinhells bor midt emot oss.
F. m. skickade generalskan och 
inviterade oss på the. Min Pappa, förebärande
opasslighet, blef hemma och spelade patience 
med major Hjärne, men jag gick
dit kl. 6. Fru generalskan mötte mig,
förde mig i sina rum och var öfvermåttan
vänlig. Hon är en både vacker och glad
fru, vid 30 års ålder. -- -- En fröken
Chervais och krigsguvernören Obreskoff
voro redan där; utom den sistnämnde
kunde alla tala svenska. Generalskan
var förekommande och mycket munter.

Var ogenerad och kom ofta till mig,
sade hon, när ni vill. Jag påminte mig
då Olga Wassiljevna i Novogorod -- -- 
som jag så ofta önskat att äga här. -- -- 

Guvernören lofvade att bjuda mig
på sitt nästa societetsspectacle, hvilket
är det roligaste, han vet. Han är en herre
vid några och 50 år, har blifvit enkling
för 2 år sen, munter och språksam och
skall vara älskad utaf hela guvernementet.

Så hastigt gjorde jag bekantskap med
agréabla människor.

Glad och intagen af deras godhet
skildes jag vid dem kl. 1/2 9. Seden är
här, som inuti landet, att man sammankommer 
på e. m. tidigt eller sent, med
arbeten, sitter så länge man behagar, har
man ej förfall, så merendels till kl. 9. För
att supéra blir man antingen tillsagd att
stanna kvar eller formelt bjuden. Detta
bjudningssätt är på the, sylt och allahanda 
slisk. Ryssarna supera sällan. De tyska 
husen här följa samma metod. -- --

<i>Januari 31.</i>

Kom biljetter för spectacleaftonen
hos guvernören. -- -- Kl. 6 reste min
Pappa och jag dit. Man införde oss uti
en stor sal, hvarest hela den ena väggen
bestod af trymåer, som gjorde mig nästan
yr i hufvudet. Få damer voro komna.
Rummet var radtals fullt med bänkar.
Jag var förlägen, hvar jag skulle taga
min plats, ty jag såg ingen bekant. Jag
placerade mig på den andra bänken ifrån
theatern, där ingen satt.

Efter en liten stund kom generalskan
Steinhell och guvernören. De talade strax
med mig liksom vi varit gamla bekanta.
Satte sig sedan i raden framför mig. I en
hast blef salen uppfylld af damer och
kavaljerer. Ridån uppgick. Spectaclet
var ryskt, hvaraf jag ej förstod mycket,
men fann dock, att pjesen var vacker
och väl exequerad, i synnerhet af 
herrarna. -- Theatern var ej stor, decorationerna 
voro nätta; dock röjdes någon brist
i det hela. Då detta var slut, infördes en
del af sällskapet uti ett stort förmak, hvarest 
man drack the och konverserade. -- --

Man ville starkt utforska, hvad jag
tyckte om spectaclet, hvilket jag upphöjde 
till skyarna. Jag har förmärkt, att
detta var guvernörens käraste konversationsämne. 
Han är ryss och älskar högt
sitt språk, hvarför det roade honom mycket 
att tala med mig. Han sade sin föresats 
vara att bättre lära mig det.

Här blef jag ock varse postmästaren 
Sager, densamme, på hvilkens bekostnad 
jag roade mig i somras. -- --
Han hade 2:ne år varit med ambassaden
i Stockholm. Nu blefvo vi snart bekanta.

Att vara postmästare i Ryssland är en 
betydande syssla. Denne hade collegialråds 
titel.
Jag fann med förundran hur öfvermåttan 
mycket alla bemödade sig att
öfverträffa hvarann uti otillgjorda attentioner 
mot främlingar. Ehuru jag uti
rang och värde var den allraminsta af
sällskapet, blef mig dock den största égard
bevisad. Vid hemresan, som skedde kl.
10, blefvo vi ganska förlägna öfver alla
tillbud af equipager, som gjordes oss äfven
af människor, dem vi ej kände. -- --

<i>Februari 1.</i>

Man säger allmänt, att general Buxhövden 
sitter här uti civil arrest och att
han ej så hastigt får tillstånd att resa till
Pettersburg. Assessor Ladau åtföljde honom. 
Hans familj bebor det vackraste trähus
i hela stan, hvilket han nyligen låtit bygga.

<i>Februari 2.</i>

Vår värd, som är en rådman om
några och 60 år och god svensk, är köttslig
farbror till f. d. ryska ministern i Stockholm, 
har berättat min Pappa curiosa
om orsakerna till krigets utbrott, dem
jag hvarken kan eller vill utföra här.
E. m. gick jag till Schmittens och roade
mig hela aftonen uti det hederliga gamla
folkets ensamma sällskap. -- --
<i>Februari 4.</i>

Blefvo vi inviterade på bal i afton 
hos assessor Ladau. -- -- Kl. 9 reste vi
dit. De stora rummen voro redan uppfyllda. 
General Buxhövden med sina
söner voro äfven där. Min Pappa presenterade 
mig för värden och han för värdinnan, 
en ung fru af vackert utseende. De
hafva 2:ne små barn, vackra som englar.

Efter the begynte dansen med polonaise, 
sedan fortsattes den med variationer. 
Refraichissementer af många slag
serverades på stora silfverfat. Det tillgick 
präktigt och tycktes i allt förråda
en rik värd, men tillika en utsökt artig
värd, hvars muntra umgänge behagade
alla. Men jag tyckte, att han njuter endast 
en dunkel känsla af huslig sällhet.

Kl. 12 superades. Ett stort hästskobord 
och därpå fanns endast granna pratavor, 
mycket silfver och desserter af alla
slag. Societén var så talrik, att endast
damer placerades vid bordet. Maten,
som bestod i många rätter af läckerhet,
serverades från ett annat rum, af en
mängd uppassare. Efter supén fortsattes
dansen. Kl. 4 reste jag hem med generalskan. 
Vid min hemkomst berättade Stille,
att majorskan Hjärne var kommen.

<i>Februari 5.</i>

Kom invitationskort till spectacle hos
guvernören. -- -- Kl. 6 följdes vi åt dit.
Pjesen var tysk och trög, i det hela så
utförd, att jag ej mer än en gång sett
spelas sämre, och det var uti den lilla
staden Köping.

I en öm suck påminte jag mig våra
fordna charmanta societetsspectacler, hvilka 
så ojämförligt öfverträffade dem, jag
sedermera öfvervarit. Och just nu träffade
jag här fru Hjärne, hvilken hela vår förstörda 
societet har i det mesta att tacka
för dessa oförgätliga stunder. -- --

<i>Februari 6.</i>

Hemma vid mitt arbete. Kl. 6 kom
öfverste Wright och fänrik Bronckowski
från Jaroslaw, 730 verst från Pettersburg.
Reströtta ville de ej supera hos oss, gjorde 
endast en hastig visit.

Öfversten visade mig en matlista,
som han tagit på värdshuset Stadt London 
i Pettersburg. Hvar rätt var därå
specificerad; jag nämner här endast 
summariskt, att rätternas antal utgjorde 166,
17 sorter dessert och 67 vinsorter. Detta
förvånande antal gifves dagligen på förenämnda 
värdshus jämte en sådan tryckt
lista. Jag skulle ändå ej hafva trott det,
om icke flere sedan besannade verkligheten 
af en sådan orimlighet.

Samma afton kom major Ollander
med sin son från Uglitsch, 718 verst från
Pettersburg. De hade passerat Novogorod
och medförde bref ifrån öfverste 
Bergenstråhle. -- --

<i>Februari 7.</i>

Proponerade generalskan Steinhell mig 
att fara med henne till fru generalskan
Sutthoff. -- -- Den åldriga fruns umgänge
behagade mig så, att jag fick vördnadsfull 
aktning för henne. Hon hade 2:ne
döttrar och 2:ne söner, de bäst uppfostrade 
barn jag i Ryssland sett. -- --

Då hennes äldsta son hälsade mig,
gjorde jag efter vårt bruk blott en compliment. 
Man frågade mig, om så var
mode i Sverige, hvilket jag bejakade.

Då sade generalskan: Men i Ryssland 
anses det för den största ohöflighet
att ej kyssa kavaljeren på kinden, då han
gör handkyssning. Kom hit, Carl, sade
hon till sin son, vi måste lära fröken!

Carl kom. Rodnande och flat visade
jag mig ej särdeles benägen att taga denna
lektion, men det halp ej: jag måste kyssa
Carls kind till allas stora förnöjelse.

Sedan har jag brukat det med äldre herrar.

Barnen spelte klavér och fiol och
hade sköna röster. Vi roade oss till kl.
9, då vi åtskiljdes under flera påminnelser, 
att jag ofta skulle återkomma, hvilket 
jag ock med nöje skall göra.

Sedan jag med skäl så mycket berömt
fru generalskan Suthoff och hennes döttrar, 
vill jag äfven gifva flere damer och
barn i Wiborg det loford, som i sanning
de förtjäna.

Alla, som ej hafva grekiska religionen
utan den lutherska (hvilka utgöra största
delen af innevånarna), kalla sig tyskar,
och tyskan är nu deras modersmål, ehuru
de härstamma från vårt gamla Finland.
Dessa blifva bäst uppfostrade. Genom
den glada och artiga samlefnad, som familjerna 
föra inom sig, få flickorna redan i
de yngre åren rätt städade fasoner och
hållas alltid vid göromål.

Hvar bättre person talar 4 à 5 språk,
fransyska, tyska, svenska, finska och ryska, 
dock lär svenskan alldeles upphöra
med denna generation. Barnen kunna
vid 8 à 10 år de fyra språken -- ej svenskan. 
Uti sällskap talas språken med
fermité, stundom ock engelska och italienska. 
För musik hafva de af naturen
en sådan fallenhet, att innan de taga
lektioner, spela de ganska nätt efter gehör.
I all söm och stickning gå de långt. -- --
De sticka isynnerhet charmanta spetsar
-- -- i för oss alldeles okända fasoner.

Jag skall bjuda till att lära mig några
sorter och profitera så godt jag kan, på
det min resa ej må bli alldeles fruktlös.
För tyska språket har jag ock stor lust.
Min Pappa är äfven så god och tillåter
att jag får lära mig det, om tillfälle yppas.

Af Catharina 2:dra och af kejsar Alexander 
äro här förträffliga inrättningar
stiftade för uppfostringsverket, hvarom
jag till någon del nämnt under den 29
juli.

Pensionen för flickor af alla stånd,
inrättad af Catharina, är den bästa, som
jag någonsin sett. 3 fruntimmer hafva
tillsyn härvid och gifva därjämte lektioner. 
Det första (fruntimret) lär alla nybörjare; 
så komma de till det andra, som
lär språk och små arbeten, och sist till
det 3:dje, som fullkomnar allt. Henne
känner jag ganska väl såsom en aktningsvärd 
människa full af vett -- -- född i
Berlin.

Dessa tre lönas af kronan; barnen
betala endast 10 rubel årligen för uppassning. 
De som äro fattiga och utan föräldrar 
betala intet. Barnen bo och äta
hos sina släktingar och gå likasom uti
en halfpension. Här gäller ingen rang;
barnen estimeras efter deras uppförande
och erhålla proportionerade belöningar vid
examen. I skolan placeras de efter flit
och skicklighet på långa bänkar, hvarför
ofta händer, att den simplaste 
borgardotter sitter i bredd med generalens. Som
en följd häraf tror jag, att den så aktningsvärda 
artighet, de visa alla utan åtskillnad, härrör.

Om måndagen togo de lektioner uti
historia och geografien; om onsdagar i
språken och lördagarna uti religion och
moralen. Dessa lektioner gifva magistrar
ifrån gymnasium. Flickorna äro merendels 
15 år, då de lämna pensionen.

Af både rika och fattiga danas här
nyttiga medborgarinnor. Jag gratulerar
dem, som få en af de sistnämnda uti sitt
hus, och önskar, att i Finland en så högst
nyttig inrättning blefve införd, hvilken
skulle skänka upplysning och sedernas
förfining åt många.

I Wiborg kan man hvarken hos högre eller 
lägre röja minsta spår af högfärd. --

<i>Februari 9.</i>

Började jag läsa tyska för min Pappa. 

<i>Februari 10.</i>

Vår värd hälsar ofta på oss; han är 
mycket tjänstaktig och proper; vi äro i
allt afseende väl belåtne med kvarteret.
Min Pappa går mycket sällan ut.
<i>Februari 11.</i>

Gick jag till fru generalskan Steinhell, 
som förebrådde mig, att jag varit
så osynlig. Krigsguvernören var där.
Hans ena adjutant, prins Tjelroff, skulle
i dag gifta sig med en -- -- släkting till
generalskan Steinhell. Hon är 22 år gammal 
och står nu brud för 3:dje gången,
är köpmansdotter, heter Svensson. Hennes 
släkt tycker, att hon nu gör ett dåligt
parti, ehuru prinsen har litet pengar; men
han var endast löjtnant och n. b. knes.
Generalskan och guvernören voro bjudna
på bröllopet. De offererade mig equipage
för att föra mig i kyrkan, och engagerade
mamsell Lehman (det fruntimret, jag
nämnt, som hade 3:dje klassen i skolan)
att följa mig dit.

Guvernören raillerade mig. Han ville
gifta bort mig här; jag skulle därför vänjas
vid ceremonien.

Kl. 9 reste vi till kyrkan, som var
uppfylld af många åskådare. Ehuru bruden 
var lutherisk, skulle ändå, som förr
är sagdt, vigseln ske på grekiskt sätt.
Dessa band äro oupplösliga. Skillnad
existerar aldrig i Ryssland.

På golfvet stod ett litet altare, uppå
hvilket bibeln låg, 2:ne höga silfverljusstakar 
med tjocka vaxljus på ömse sidor.
Två präster med hvar sin vaxdank stodo
framför altaret, och den vanliga gudstjänsten 
begyntes. -- -- Oskickligt såg
det ut, att prästerna som stodo framför
altaret, vände ryggen åt brudparet och
hela församlingen. Brudparet ställdes
på ett hvitt sidensarsskynke, som klockarn 
lade framför dem. Prästerna vände
sig och gaf dem hvar sin brinnande vaxdank 
i handen. Han vände sig sedan mot
altaret, och gudstjänsten fortfor. Så tog
prästen en mycket stor silfverkrona, som
han presenterade brudgummen att kyssa.
En officer trädde bakom och tog emot
den, höll den sedan en tum öfver hans
hufvud. På samma sätt tillgick det med
bruden, som fick en annan lika stor krona,
hvilken också en officer höll öfver henne.
Brudgummen gaf prästen en ring, som
han under läsning satte på brudens finger.
Därpå begynte en marsch, som såg
comique ut: bägge prästerna med sina
dankar, efter dem brudparet med sina
dankar, sist följde de, som höllo kronorna,
hvilken kommission säkert var högst besvärlig. 
På detta sätt spasserades 3 gånger
omkring det lilla altaret under andäktig
sång. Hvarje gång, som de promenerande 
voro midt för altaret, stannade de och
korsade sig alla.

Tyska åskådarna hade största möda
att berga sig för skratt. Jag, som stod
midt emot generalskan Steinhell, fick af
henne muntra miner, och själfva bruden
kunde ej afstyra sig ifrån smålöje, men
denna gången förblef jag helt allvarsam,
kunde ej gilla deras glädtighet. Då de
åter ställde sig i samma ordning som förut,
emottogo de nattvarden, kronorna aftogos 
och blefvo kyssta.

Finalen blef, att bruden och brudgummen 
kysstes och reste med alla sina
gäster till bröllopsgården. -- -- Min
Pappa, som ej sett någon vigsel, förblef
hemma. -- --
<i>Februari 17.</i>

Min Pappa har i dag skrifvit till öfverste 
Bergenstråhle och jag till Olga Wassiljevna 
i Novogorod. På det att brefven
skulle komma säkert fram, förseglades
de uti ett omslag med rysk utanskrift.
-- -- Jag bråkar dagligen med tyskan,
och min Pappa säger, att det går braf nog.
I e. m. var jag hos generalskan Sutthoff
-- -- fröknarna Sutthoff dansade för min
skull en kossakballett, som var charmante.

Jag lärde dem att hoppa öfver lina,
som roade dem. -- --

<i>Februari 18.</i>

Ryska fastlagen är nu ingången. Denna 
vecka har för grekerna varit använd
för nöjen och vällefnad. De hafva gjort
visiter hos hvarann, liksom för att taga
afsked, i synnerhet i mellanklassen. Det
mesta nöjet består uti ett oupphörligt
åkande, och det största däri, att hela
denna vecka göda sig af allt, som under
fastan är förbjudet, för att någorlunda
behålla hullet under 7 långa veckor, som
de lida hungersnöd.
Under denna tid må inga nöjen påtänkas, 
hvarför ock den sista masqueraden
blir om söndag. Denna glädjevecka kallas
Maslitsa.

På e. m. blef jag af krigsguvernören
bjuden att åka. Kl. 3 var equipaget färdigt, 
men hur skall jag kunna beskrifva
en så löjlig tillställning och en sådan färd?
7 st. hästar, som kördes af en kusk och 2
spannridare, voro spända för en oformligt 
stor öppen släda; bakom densamma
voro 12 st. små kälkar med tåg fastbundna,
2 och 2 parvis efter hvarandra. Dessa
kälkar hade låga ryggstycken och voro så
små, att man med möda rymdes i dem; man
satt arm i arm med sin granne och så nära
gatan, att man tycktes halka fram sig själf.

Uti den stora slädan satt mamsell
Lehman med många barn; uti första paret
af småkälkarna var mamsell Wahl och
fröken Steinhells guvernant; uti andra
paret krigsguvernören och generalskan
Steinhell; uti tredje general Steinhell och
jag o. s. v. och uti sjette paret 2:ne betjänter.
Denna oformliga längd var för oböjlig 
i gathörn och vändningar, men -- det
gick. Till allmänt åskådande och under
prat och skratt åkte vi gata upp och gata
ned. Innerligt önskade jag att hafva
blifvit sedd af mina hemmavarande vänner.

Sedan vi farit genom hela stan, restes
utom tulln, men då vi vände om, måste
alla stiga ur; vi blefvo af regn hemjagade.

<i>Februari 19.</i>

Kl. 9 reste vi (till masqueraden). Jag 
hade tämligen roligt, dansade till kl. 12.
Man påstod, att där var 300 personer;
också tycktes trängseln vittna därom.
Min Pappa, som gick, hade den godheten
att bära min ridicule, men då han kom
hem, var den borta med alla mina nycklar 
m. m. Jag anser, såsom ett underverk, 
att Sarström uppå torget, i snö och
mörker, midt ibland många voityrer återfann den.

<i>Februari 20.</i>

Aldrig har min Pappa haft så ledsamt 
som i Wiborg. Hans största nöje
består uti den godheten att bidraga till
mina dissipationer. Men sällan är han
ute, har en trög lektyr, söker ej sällskap.
Därför begär han ock nu genom guvernören 
tillstånd att få resa till Finland,
emedan freden säges vara helt nära och
de flesta fångna officerare redan äro 
ditresta. -- --

<i>Februari 22.</i>

General Steinhell har köpt ett stenhus, 
hvaruti de i dag skola flytta. Jag
mister mitt goda grannskap, men jag
skall nog söka upp henne. -- På e. m.
gick jag till min generalska, som strax
följde mig till sitt nya hus, för att lära
mig vägen, sade hon. Krigsguvernören
ankom dit, och sedan vi hade besett de
nya rummen, följdes vi åt till honom för
att där passera det öfriga af dagen.

Efter en stund kom excellens Buxhövden 
dit. Alla damerna sprang strax
in uti ett kabinett. -- -- General Buxhövden, 
som i 6 veckor varit här inhysing,
har nu fått tillstånd att nalkas närmare 
Pettersburg. Man uppgaf en orsak
till hans rapell, som jag ej vill införa.
Jag hade en rolig afton och kom sent
hem. -- --
<i>Februari 23.</i>

Några svenska fångna officerare har 
i dag anländt. På f. m. kom en löjtnant
Kalmberg och Svibelius till min Pappa:
de hade sjuknat i Uleåborg, blifvit där
tagna och skulle nu föras in i Ryssland,
men trodde få uppehålla sig någon tid
här, hvaråt jag är ganska glad, emedan
min Pappa därigenom kan få något sällskap. 
På e. m. kom en baron, kapten
Köhler vid Västmanlands regemente, till
min Pappa. Vi gjorde honom flera frågor,
men han visste lika litet af denna sorten
som af allt annat. -- --

<i>Februari 28.</i>

Var jag hos fru Hjärne. Man omtalar 
kejsarns förestående resa till Finland.
Krigsministern Araktschejew väntas snart
för att påfösa trupperna emot Åland.
Denne herre är allmänt känd som barbariskt 
sträng. Man fruktar mer för honom 
än kejsarn och hela senaten. Till
aftonen voro löjtnanten Kalmberg, Svibelius 
och Broberg hos oss.

<i>Mars 1.</i>

E. m. skickade generalskan Steinhell 
sitt equipage efter mig. Där var mycket 
främmande för att lyckönska dem
till sin nya boning. Man obligerade mig
att hoppa öfver lina, hvilket blef så omtyckt, 
att de flesta ville öfva sig. Själfva
generalskan Steinhell började att hoppa.
Man berömde denna kammarmotion. Jag
åtminstone finner den vara nog stark. --

<i>Mars 2.</i>

-- -- Passerades hemma utan att
jag gjorde annat än införde och reglerade
något i denna journal. Min Pappa var
hela e. m. hos herrarna. Vi hafva öfverenskommit, 
att han ej skall se journalen förr än 
resan är slutad och jag får den färdig.

Då jag hela min återstående lefnad
ej kan glömma den förekommande artighet 
och den känslofullt deltagande ömhet, 
hvaraf jag dageligen blifvit omfattad, 
vill jag, för att göra mina hemmavarande 
vänner bekanta med dessa människors 
namn, uppgifva förteckning på
alla dem, med hvilka jag här passerat
mången nöjsam stund. Jag sätter en
stjärna (*) efter dem, som jag éstimerar och
framdeles verkligen kommer att sakna:
Krigsguvernören Alexander Obreskoff *.

Herr general Steinhell *. För min Pappa ock *.

Dess fru Nathalia Engelhardt bör få **.

Fröken Anna Martinowna.

Enkefru generalskan Sutthoff, född Ludvig **.

Lisette Sutthoff **
Helene Sutthoff **   } Dess barn.

-- -- Herr Legationsrådet postmästaren Sagel.

Dess fru, Sophie Ludvig **.

Herr assessor Ladau och dess fru född Vegesag.

Herr Lado, den rike, och hans fru.

Tyska pastorn Eclesiastikrådet Wahl *.

Dess fru Annette v. Behagen **.

Nathalia Wahl *
Julie Wahl *      } Deras barn.

Herr Grosshandlare Schmitt *.

Dess fru Anna Schmitt ***. -- --

-- Vår beskedliga värd hr rådman Allopæus *.
-- -- Det synes, som skulle jag af
glömska lämna mamsell Lehman, men det
är intet så. Hon meriterar af mig ***.

General Kohl är en herre om 30 år,
som utan att vara af familj blef af kejsar 
Paul inom ett år ifrån soldat befordrad 
till general. Vid Pauls mord tog han
afsked.

Min Pappa föll på den idéen och
guvernören tillstyrkte, att jag borde ingå
med en supplik till Hans Majestät Kejsarn
om ersättning för min förlust vid branden 
i Helsingfors, som uppkommit genom 
ryssarnas ovårdighet med elden.

Lektor Melartin uppsatte och collegialrådet 
Sagel justerade suppliken, som,
författad på tyska och af mig underskrifven, 
i dag afgick med posten, direkt
ställd till Hans Majestät Kejsarn.

I Ryssland är en ståtelig inrättning
däruti, att ifrån den förnämsta till den
ringaste undersåte är det tillåtet förmedelst 
erläggande af 25 rubel på postkontoret 
få en extra post, som, man påstår, 
framskaffar med säkerhet bref uti
kejsarns egna händer. -- -- Som i 17
dygn intet anmärkningsvärdt passerat, 
endast att jag på ett vanligt sätt umgåtts
med mina vänner, dock emellanåt arbetat, 
läst och skrifvit, så gör jag ett hopp
till den 19.

<i>Mars 19.</i>

Man har redan länge här varit i den 
största oro och fruktan att Ålands intagande 
skulle kosta ryssarna många lif
och mycken sorg.

Det är nästan ingen af mina bekanta,
som icke har någon anhörig eller vän vid
arméen, och som samtalet ofta fallit på
detta ämne, har jag varit nog obarmhärtig
att fråntaga dem hopp om en lycklig utgång. 
Men nu drabbade denna utlåtelse
mig själf. Ty just under det jag i e. m.
var hos general Steinhells i sällskap med
krigsguvernören och flere andra, inkom
en kurir ifrån den deln af arméen.

Allas nyfikenhet drefs i det högsta,
men ej min, ty kurirn såg så hjärtans
glad och förnöjd ut. Man bestormade
honom med frågor om Åland, och han
svarade, att det utan någon 
blodsutgjutelse var intaget. Han tillade flera sårande 
anekdoter.

Glädjen blef otrolig, dock voro de
så beskedliga att ej yttra den alltför mycket, 
emedan jag var närvarande. I början
trodde jag det ej; men då en ung gosse
i glädjen ropade: Ach, wie glüchlich die
Russen sind!, ihågkommande mitt fädernesland 
och hur nära fienden nu är Stockholm, 
glömde jag mig själf, gaf gossen
en stark blick, fällde strida tårar och
sprang fort in i ett annat rum.

Mina vänner, som blefvo bestörta
och trodde detta hafva inflytelse på min
hälsa, kommo genast in för att trösta
mig. Men nu glömde jag också vänskapen, 
såg i dem endast fiender och önskade
i tysthet, att de varit långt borta. Och
ändå öfvade de medlidande och godhet
mot mig. Jag bad om förlåtelse; begärde
equipaget, vi åtskildes bedröfvade af olika
orsak å ömse sidor.

Ännu tårögd och darrande berättade
jag nyheten för min Pappa, som steg upp
af stolen, gick af och an och talade ej
ett ord i mer än en timma. Utan att äta
tillbragte vi sedermera en ledsam afton
och en sömnlös natt.

<i>Mars 20.</i>

Blef min Pappa kallad till krigsguvernören. 
Jag gissade till orsaken, och
min aning slog in. Min Pappa berättade,
att major Hjärne och han får tillstånd
att resa eller blifva kvar, hur de behaga. Min
Pappa beslöt genast att resa. Major Hjärnes
flytta, då det blifver möjligt med hjul.

Nu bereder jag allt i ordning för hemfärden, 
hvilken sker med mycken fägnad,
ehuru vistelsen här medför både nytta
och nöje för mig. Men så är det och så
blir det, att min Jeanette är värd halfva
Wiborg, och mina öfriga vänner resten
och förlustelserna på köpet. -- -- 

E. m. var jag hos general Steinhells;
nu persuaderades jag öfver all måtta att
stanna kvar. De förnyade sin offert, att
vi skulle passera sommarn med dem på
deras landtgods ej långt härifrån. Jag
uppgaf motskäl och complimenterade bort
hela saken. Ehuru roligt det än vore,
reser jag ändå hällre.
Därifrån gick jag till Wahls, och det
var ej utan, att icke jag äfven här röjde
vänskapsprof.

<i>Mars 21.</i> 

Nästa måndag d. 27 är utsatt för
resan. En gammal sjöbuss, kapten Sirelius, 
som under hela tiden varit krigsfånge 
här, skall följa med oss.

E. m. var jag hos den älskvärda fru
generalskan Sutthoff. Jag förfelar icke,
då jag påstår, att hon och hennes döttrar
och söner utgöra en prydnad uti hvad
societet som hälst. Hon gaf mig sunda
regler och förnuftiga råd: jag lofvade och
skall bjuda till att hålla dem. Jag tyckte
mig finna den skönaste modèle uti hennes
egna döttrar, hvilka jag kan älska som
syskon. Jag tog denna gången ej afsked.

<i>Mars 22.</i>

Som min Pappa genom bref vet, att
matvaror skola i Finland vara öfverdrifvet 
dyra, så har han i dag uppköpt
mera däraf, än vi kanske kan medföra.
Äfven köpte Pappa 2 Pud bomull, för
att med vinst i försäljningen frälsa något
af skjutspengarna. -- -- 
<i>Mars 23.</i>

Var jag hos fru generalskan Steinhell, 
som jag har att tacka för så många
nöjsamma stunder här. Jag har umgåtts
med henne såsom med en älskad anförvandt. 
Hon, som trodde att jag nu var
på afskedsvisit, började att raisonera så
ömt och deltagande om min framtid m. m.,
att vi blefvo hjärteligt rörda begge två.
Jag lät henne anse detta såsom afskedsvisit 
men föresatte mig att än en gång
uppvakta henne. Därifrån åkte jag uti
hennes equipage till köpman Schmitts,
hvilka ifrån min första hitkomst bevisat
mig godhet.

<i>Mars 24.</i>

-- -- Reste jag på afskedsvisiter. 
Jag kan ej mer säga än att det i mer och
mindre grad kostade på mig att se dem
för sista gången.

Min Pappa gjorde också afskedsvisiter, 
men summan utgjorde endast 4, ty
Pappa kände ej flera, och han har under
denna tiden äfven verkeligen negligerat dem.

<i>Mars 25.</i>

På f. m. kom guvernören att taga 
afsked af min Pappa. I dag väntas 
kejsarn. Hopen löper af och an för att se
hans ankomst. Jag går ej ett steg därför.

När under resor kejsarn passerar
städerna, är det hans skyldighet att gå
in i den förnämsta grekiska kyrkan för
att bevista en kort gudstjänst, af prästerna 
mottaga rökelse och vigvatten, därför 
stormar ock folket dit.

-- -- Kl. 8 föll det min Pappa in att
gå till kyrkan, och strax därpå ankom
kejsarn. Prästerna hade då på trappan
utanför kyrkan med vaxljus i båda händerna 
bockat och nickat med ljusen, men till
deras stora missnöje och harm reste han
förbi direkt upp till guvernören. Man
tror, att änkekejsarinnan uppfostrat honom 
i lutherska religionen, och att han
offentligen ej vågar visa det.

Han har åkt uti en ganska simpel öppen 
släda, gref Tolstoi sittande till höger.
Kl. 10 passerade han våra fönster. Vanligen 
skall han åka mer än två mil i timmen.
Genom natten reser han till landtdagen.

Jag inbillar mig hur brilljant den
lilla fläcken Borgå skall vara, men
hur indifferent min Jeanette lär vara därvid.

<i>Mars 26.</i>

På f. m. var jag i kyrkan; därifrån 
gick jag till fru Hjärne. Fru generalskan
Steinhell skickade efter mig och e. m.
passerades med henne hos krigsguvernören 
uti ett talrikt sällskap. Hur man här
persuaderade mig att dröja kvar till freden, 
och hur ömt generalskan nu för 3:dje
gången tog afsked af mig, låter förklara
sig, ty hon sade: Min vän! Ert fädernesland 
blir olyckligt, man förutser det m. m.

Min Pappa var efter vanligheten hemma.

<i>Mars 27.</i>

Helt tidigt skickade general Oreskoff 
till oss en välsignad hop med flere
fina grynsorter i påsar såsom reskost. På
f. m. kom mina vänner och bekanta till
mig för att vid min afresa gifva mig det
sista farväl. Men vår betjänt var så 
illamående, att vi nödgades uppskjuta resan
i dag. Min Pappa gjorde afskedsuppvaktning 
hos krigsguvernören och försåg sig
med nödiga papper för resan.
I Ryssland får ingen resa utan påderåsna, 
det vill säga ett pass, hvarpå
personernas rang och antal jämte hästarnas 
myckenhet är antecknad. Påderåsnan 
skall uppvisas på hvarje poststation,
annars får man inga hästar. Den, som
förlorar en sådan, står knappast att hjälpa. 
Ingen får eller kan resa annorstädes
än där dikteras.

Ännu en svårighet på resor här i
landet: man måste medföra en tung säck
kopeker (slantar), ty här är stor brist på
skiljemynt. Den minsta sedel innehåller
5 rubel, den är blå; den därnäst 10 rubel,
som är röd; så en på 25 rubel, den är smal
och hvit; därnäst på 50 rubel, som är
större och hvit. Den största som myntas
är 100 rubel också hvit.

Men hur se dessa sedlar ut? Jo, de
äro lika magra och tunna som de ryska
soldaterna och föga bättre i värde. Men
de äro granna som de. Också bruka sedlarna 
kapprockar, men hvilka endast påsättas, 
då de äro trasiga. Smärre silfverpengar 
och silfverrublar äro rariteter. För
att få en sådan måste jag gifva 157 kopek
utöfver dess rätta värde, som är 100 kopek. 
En rysk dukat har jag inte sett. Här
i Wiborg antages både Banco och Riksgäld 
nästan utan rabatt. 
-- -- -- 

<i>Mars 28.</i>

Sarström mådde bättre. Resan i dag 
är afgjord. Jag flög således till fru Hjärne. 
Jag, som fordom njutit så mycken
godhet i hennes hus och som nu med
henne slutar en så ovanlig färd, kände af
erkänsla något som jag med allt skäl bör
kalla <i>Ett Fast Vänskaps Band</i>, och det
var hon så god och tillät mig att vid detta
tillfälle närmare få knyta. Vi skildes nu
åt på ett jag tror oss båda värdigt sätt.

Jag kom hem och tillsade Stille att
skynda sig med middagen, ty hästarna
voro redan på gården. Kvarter och ved
hade vi utan betalning under hela fångenskapen.

Sedan vi tackat vår hederliga värd
för slikt och ett dessutom honnette bemötande, 
satte jag mig i kibitkan med
min Pappa. Och då slog kl. 1. Under
resan genom staden hade jag det nöjet
att ännu få nicka åt några vänner.

Utan äfventyr fortsatte vi resan genom 
natten, men det var rätt kallt.

<i>Mars 29.</i>

F. m. kl. 7 kom vi till Fredrikshamn.
Uti denna tråkiga stad uppehöll vi oss
endast för att äta. Kl. 9 fortsattes resan.
Vi mötte löjtnant Brodd, som ämnade
sig till Pettersburg. Han lämnade mig
bref från min Jeanette, hvaraf jag såg,
att hon 3 månader varit illa sjuk. Jag
ropade strax på finska åt skjutsbonden
Aija Pal (kör på). Hon, som ej visste
min ankomst, medsände en almanack.

<i>Mars 30.</i>

Kl. 1 om natten kommo vi till Lovisa,
men ömsade där blott hästar och anlände
utan äfventyr kl. 12 middagen till Borgå
genom (kan någon tro mig!) en stor äreport. 
Jag såg upp och fann mitt misstag,
läsande: <i>Åt Alexander Den 1:sta, Lagens,
Upplysningens och Finlands Beskyddare.</i>
Ännu ett misstag, hvaröfver jag dock
mindre flatnade.

Magistraten hade visligen bestrött gatorna 
med sand, förmodeligen därför att
gubbarna ej skola stöta sig, då de springa
att begapa kejsaren. Men det vållar min
harm, ty jag kom rasande långsamt till
löjtnant v. Törnes kvarter, hvarest jag
på gården med en innerlig glädje träffade
mina släktingar Stjernschanz’es.

Fort klädde jag mig för att hasta
till min Jeanette (som var hos fru Kuhlefeldt), 
sedan jag dock försiktigtvis med
en biljett prévénerat henne därom.

Jag trippade så snällt dit, öppnade
varsamt dörren: Gud! se Adelaide! var
Jeanettes endaste ord.

Vi kommo så förunderligt uti hvarandras 
armar, och hälsningen yttrade sig
uti något, som så få känna, men ingen
kan beskrifva. Sådant kan blott fattas
af dem, som hysa en proberad, öm och
deltagande vänskap. Säll den, som äger
en sådan vän! Utan henne har lifvet
intet behag, förlorar åtminstone mycket
af sitt värde.

Jag förblef här, och min Pappa bodde
hos min väns farbror och välgörare, 
löjtnant v. Törne. Han var illa sjuk, och
det oroade oss samfäldt.

Påderåsnan var ställd på generalguvernören, 
boende i Borgå: nu var han
rest med kejsaren in i landet, och därmed 
är jag bäst belåten.

Uti en treflig enslighet hur nöjsamt
förflög icke tiden! Innan jag hunnit
besvara min väns frågor och hon mina,
var midnatten inne. Allt föreföll mig så
förfriskande nytt och ovanligt.

Jag, som klädt mig efter ryska modet, 
var likasom en främmande person här, 
och deras klädsel föreföll mig ovanlig; 
dock blefvo vi snart bekanta med
hvarandra också i den delen.

Här är nu landtdag och i följd häraf
muntert och lifligt. Flera damer, inkomna 
från landet, bo nu i staden. Jag vet
ej, hur dessa roa sig. Jag gick endast i
kyrkan och, som oftast, till min Pappa,
hälsade med detsamma då och då på
hans éstimabla värd.

Själfva kejsarn återkom, och jag äflades 
ej att få se honom, ty det hade
varit en förlorad timma hos en hemmavarande 
sjuklig vän.

Hon omtalade en lustig anekdot vid
kejsarens första hitkomst:

En borgare var död; begrafningen
skedde; klockorna ringde; men, som det
också alltid är ett tecken för kejsarns
ankomst, så lossades i och med detsamma
kanonerna, trupperna paraderade, generalerna 
till häst m. m. -- likprocessionen
gick tågligt dem förbi. Sällan har en
sotare med sådan ståt blifvit jordfäst.
Kejsarn kom 2 timmar efteråt.

Efter kejsarns hyllning finnes en tron
i kyrkan: själfva stolen är väl förgylld,
klädd med rödt sammet; 6 trappsteg,
klädde med grönt sammet och guldgaloner, 
ledde till den; väggen bakom tronen
och dess tak var af rödt sammet och guldfransar. 
En grann himmel och ryska
vapnet funnos därpå; på ömse sidor hängde 
de sex finska länens vapen. Det sägs,
att denna prydnad skall kvarblifva här.

Under denna tid var jag en dag på
Sköldvik, och det med största 
tillfredsställelse. Dessa älskade släktingar hafva
också förlorat ansenligt genom detta olyckliga krig.

<i>April 7.</i>

Generalguvernören är återkommen
och min Pappa tillsade mig att resa i
morgon. Detta föll såsom en bomb på
Jeanette och mig. Öfverenskommelse
att flitigt skrifva skedde redan nu, och
därmed skall jag ärligt hålla ord.

<i>April 8.</i>

Sedan jag nu i 10 dagar delecterat
mig uti Jeanettes -- -- exemplariska sällskap 
och betygat henne och hennes tant
min hjärteliga tacksamhet för all den
godhet, som de bevisat under min vistelse
här, reste jag med min Pappa kl. 9 e. m.
härifrån. Kosan ställdes genom natten
till Helsingfors.

<i>April 9.</i> 

Uppehållne på gästgifverierna, dåliga 
vägar och ännu dåligare hästar vållade, 
att vi ej nalkades Helsingfors förr än
kl. 11 f. m. Min Pappa, som ej tagit något
bestämdt parti, öfverlade nu först på
vägen, på landsvägen, hvar han ville
stanna. Utslaget blef att göra ett försök
hos den goda och hjälpsamma fru 
friherrinnan Rotkirck, som så ädelmodigt
härbärgerade oss i 8 dagar, innan vi reste
i fångenskapen, ty i Helsingfors ville hvarken 
min Pappa eller jag logera.

Vi sträfvade således ditåt, men hästarna 
tröttnade på isen. Jag och Stille
marscherade till Brändö, och detta aktningsvärda 
Herrskap gaf oss icke allenast
hästar utan ock af sin vanliga gästfrihet
en god middag.

En lycklig händelse gjorde också, att
vi här träffade friherrinnan Rotkirck, hvars
ömma hjärta ej kunde neka oss tak öfver
hufvudet. Vi åtföljdes härifrån och kl.
6 voro vi på Herrtonäs.

Jag har således slutat en 9 månaders
äfventyrlig och besynnerlig resa. Jag
ser min Pappa vara återkommen med
en förbättrad hälsa, och min har alltid
varit god. Jag finner, att våra vänner
och bekanta, dem vi redan träffat många,
omarma oss lika ömt och vänligt nu som
förr; jag vet, att jag står och har kommit 
i nya förbindelser hos andra -- jag
sökte därför nu en stunds enslighet för 
att vara tacksam emot Försynen och för
att därjämte återbära det goda, som jag
njutit af människor, åtminstone uti hjärteliga 
välsignelser. Ty jag har uti den glada
dagen gjort mig det till en lag att vara
ödmjuk, och har jag någon gång kämpat
mot vidrigheter, så har jag ock med undergifvenhet 
böjt mig för mina lidelser (lidanden) 
och då tackat <i>Den Allgode</i>,
som skickat mig så nyttiga lärare. Den
pligten, ehuru svagt, är nu uppfylld.

Nå, min Jeanette, har jag då uppfyllt 
mitt löfte till dig?

Det var du, som ålade mig att föra
en Journal öfver min resa: Jag lydde
din önskan såsom en befallning.

Här har du den i all sin ofullkomlighet af

<tab><i>din fullkomligt tillgivnaste vän
<tab><tab><tab>Adelaide.</i>
</chapter>

