

<i>JOHN LOCKE</i>
TANKAR OM UPPFOSTRAN


<i>JOHN LOCKE</i>

<h1>TANKAR OM UPPFOSTRAN</h1>

SVENSK ÖVERSÄTTNING
AV
<i>J. REINIUS</i>

MED ETT FÖRORD AV PROF. <sp>AXEL HERRLIN</sp>

<i>Andra, genomsedda upplagan</i>

<sp>A. V. CARLSONS FÖRLAG, STOCKHOLM</sp>
<i><sp>KURT LINDBERG</sp>
Boktryckeriaktiebolag
<sp>Stockholm</sp>
1926</i>
<chapter name="Innehåll">
<h3>INNEHÅLL.</h3>

De romerska siffrorna till vänster ange kapitel.

<table>
<td 2> <td r>Sid.
<td 2><i>Förord av prof. Ax. Herrlin</i> <td r>V
<td 2><i>Översättarens förord</i> <td r>XI
<td 2><i>Författarens tillägnan</i> <td r>1
<td 2><i>Inledningsord</i> <td r>7
<td r>   I. <td><i>Om Hälsan.</i> — Om värme. — Simning. — Luft. — Om vanor. — Kläderna. — Dieten. — Måltider. — Dryck. — Frukt och bär. — Sömn. — Förstoppning. — Medicin <td r>8
<td r>  II. <td><i>Den andliga uppfostran:</i> Själslivet. — Begär <td r>32
<td r> III. <td><i>Om straff</i> <td r>43
<td r>  IV. <td><i>Om belöningar</i> <td r>48
<td r>   V. <td><i>Om regler och vanor:</i> Regler. — Vanor <td r>56
<td r>  VI. <td><i>Om barns yttre hållning.</i> — Sällskap <td r>62
<td r> VII. <td><i>Om fördelarna av uppfostran i hemmet.</i> — Exemplets makt <td r>67
<td r>VIII. <td><i>Belöningar och straff</i> (utförligare). — Tvång. — Bannor. — Trilskhet. — Att tala förstånd med barn. — Exemplets makt. — Kroppsaga <td r>76
<td r>  IX. <td><i>Nödvändiga egenskaper hos en informator</i> <td r>94
<td r>   X. <td><i>Om föräldrars förtrolighet med sina barn.</i> — Vördnad <td r>110
<td r>  XI. <td><i>Om barns olika läggning</i> <td r>116
<td r> XII. <td><i>Om barns egenvilja.</i> — Vederkvickande nöjen <td r>118
<td r>XIII. <td><i>Om barns gråt och skrik</i> <td r>129
<td r> XIV. <td><i>Om rädsla och mod hos barn.</i> — Mod. — Feghet. — Härdning <td r>134
<td r>  XV. <td><i>Om barns benägenhet till grymhet</i> <td r>143
</table>
<table>
<td 2> <td r>Sid.
<td r>  XVI. <td><i>Om barns nyfikenhet</i> <td r>147
<td r> XVII. <td><i>Om slöhet och dagdriveri</i> <td r>152
<td r>XVIII. <td><i>Tvinga icke barnen att läsa!</i> <td r>157
<td r>  XIX. <td><i>Om leksaker</i> <td r>160
<td r>   XX. <td><i>Lögnaktighet hos barn</i> <td r>163
<td r>  XXI. <td><i>Om gudsfruktan som dygdens grundval.</i> — Andar och spöken. — Sanning och välvilja <td r>166
<td r> XXII. <td><i>Klokhet</i> <td r>172
<td r>XXIII. <td><i>Belevenhet</i> <td r>174
<td r> XXIV. <td><i>Om boklig undervisning.</i> — Att läsa. — Skrivning. — Teckning. — Kortskrift. — Franska. — Latin. — När bör undervisning givas i grammatik? — Uppsatser. — Verser. — Utanläsning. — Geografi. — Aritmetik. — Geometri. — Kronologi. — Historia. — Etik. — Allmän lagfarenhet. — Engelsk lagfarenhet. —  Retorik och logik. — Stil. — Naturfilosofi. — Grekiska <td r>185
<td r>  XXV. <td><i>Talanger och färdigheter.</i> — Musik. —  Ridning och fäktning. — Praktiska yrken. — Målning. — Andra vederkvickande sysselsättningar <td r>246
<td r> XXVI. <td><i>Bokföring</i> <td r>259
<td r>XXVII. <td><i>Om resor</i> <td r>261
<td 2><i>Slutord</i> <td r>266
<td 2>Register <td r>267
</table>
<chapter name="Förord av prof. Ax. Herrlin">

<b>D</b>et verk, som härmed av sin översättare överlämnas 
åt den svenska allmänheten, tillhör sedan mer
än tvenne århundraden uppfostringshistoriens
klassiska verk. Ej blott i sitt hemland utan ock på
kontinenten blev det tidigt uppmärksammat. Redan på
1700-talet upplevde det både tyska och franska
översättningar, liksom det ock redan 1709 för första
gången utkom i en översättning till svenska (av Matth.
Riben).

Sin närmaste själsfrände inom uppfostringslitteraturen 
av äldre datum äger Locke i Michel de Montaigne,
vars Essais han lärde känna under sin vistelse i
Holland under åren 1682—1688 och som han ock direkt
omnämner i detta arbete (s. 96). Talrika äro ock de
uttalanden hos Locke, för vilka man kunnat påvisa
direkta anknytningspunkter hos hans franske föregångare. 
Men därutöver finna vi även vissa rent principiella 
överensstämmelser mellan deras åskådningssätt.
Båda hävda de sålunda helt och fullt den för
renässanspedagogiken centrala princip, som Montaigne
formulerat i orden: »Det är icke blott en själ, det är icke
blott en kropp, som man uppfostrar, utan en människa».
Och i ett tidevarv, som trots renässansens stora
genombrott dock allt fort i sitt undervisningsväsen tyngdes
av medeltida verbalism och formalism, representera de
ett bildningsideal, för vilket kunskapsförvärvet icke
blir självändamål utan medel för den unges fostran
till klokhet i ordets sanna mening, till förmågan att,
som Locke säger, med skicklighet och förutseende
sköta sitt arbete i denna världen, att skilja mellan sant
och falskt, rätt och orätt och handla därefter. Yttermera 
tillfogar han: »Att vänja ett barn att ha riktiga 
begrepp om saker och ej ge sig till freds, förrän det
har dem, att höja dess själ till stora, värdiga tankar
och hålla det borta från falskhet och från list, i vilken
senare alltid falskhet till betydlig del ingår, — det
är lämpligaste sättet att bereda ett barn till att vinna
klokhet» (s. 173). Så blir för Locke —- liksom i
grunden även för Montaigne —- förståndsbildningen i sista
hand ett moment i den <i>etiska karaktärsdaningen.</i>
Hos Locke bär dock denna etiska tendens samtidigt
en av hans egen uppfostran betingad puritansk prägel,
som är främmande för hans galliske föregångares
estetiserande livssyn, och som onekligen kommer Locke
att med utpräglad ensidighet bedöma de estetiska
uppfostringsproblemen.

Så mycket fullständigare är däremot hans
överensstämmelse med Montaigne i fråga om värdesättningen
av reformationstidevarvets skolväsen. Dess extremt
humanistiska och formalistiska undervisning hade ju
det minsta möjliga gemensamt med det realistiska och
praktiska bildningsideal, vartill såväl Montaigne som
Locke leddes av sin allmänna pedagogiska åskådning.
Och för de ungas karaktärsdaning måste en skolvärld,
där sedeslöshet och brutal disciplin voro så
dominerande drag, te sig som den sämsta tänkbara jordmån.
Reformarbetet på detta fält syntes dem båda hopplöst.
I likhet med Rousseau, deras store arvtagare, kommo
de sålunda att helt göra uppfostran till en hemmets
angelägenhet och lägga den i händerna på en
informator.

Den pedagogiska utvecklingen har ju i detta stycke
desavouerat Locke och hans meningsfränder och allt
mer visat sig vara determinerad av den sanning, som
Fichte formulerar i orden: »Der Mensch wird nur
unter den Menschen ein Mensch». Ur denna synpunkt
betingas sålunda väsentliga divergenser mellan den
Lockeska pedagogiken och våra dagars
uppfostringssträvanden. Och givetvis måste även mycket annat i
Lockes verk närmast betraktas som en exponent av de
tidsförhållanden, varunder det såg dagen, och av det
speciella syfte, vari det skrevs. Så sunda ock goda än
t. ex. hans principer rörande fysisk fostran äro, och
så stor betydelse de än säkerligen haft för
utvecklingen av de traditioner, vilka först och främst i hans
hemland burit så rika frukter, så kunna naturligen
hans hygieniska föreskrifter icke i alla detaljer
förenas med vår tids medicinska åskådningssätt. Ej
heller böra utilitariska synpunkter, som Locke
anlägger i sina instruktioner för en informator, vilken
speciellt skall undervisa en »ung herreman» i de språk
han för sin världsvana behöver, indragas i våra dagars
principiella debatter rörande de klassiska studiernas
allmänna bildningsvärde eller deras betydelse för den
rent språkliga bildningen. Lika litet får man
generalisera Lockes metodik för språkundervisningen, med
dess apologi för en imitativt mekanisk metod och dess
åsidosättande av det grammatikaliska elementet. Själv
har ju Locke för övrigt betonat, att hans
reformförslag i dess mest radikala form endast gäller dem, »som
lära sig språk för det vanliga sällskapliga umgänget
och för tankeutbyte i det dagliga livet, utan någon
vidare avsikt med deras användning», men däremot icke
dem, »vilkas arbete i denna värld till största delen
utföres med tungan och pennan», och ännu mindre dem,
som vilja »med vetenskaplig noggrannhet» lära
något språk (s. 208—210). I vad mån den Lockeska
minimimetoden med dess rent praktiska rutinteknik
skall tillämpas vid språkundervisningen, betingas
alltså av de avprutningar man vill göra i sina krav på
språkbildningen.

Måste man sålunda göra bestämda restriktioner, om
man vill taga Lockes auktoritet till intäkt för vissa
ytterlighetssträvanden inom språkmetodiken, så gäller
detta i ej mindre grad i fråga om en pedagogisk
doktrin av mera generell karaktär, vilken vid en första
bekantskap med Locke i honom synes äga en prononcerad
representant. Jag tänker här på den ståndpunkt, som
underskattar det rent faktiska kunskapsmaterialet och
minnesodlingens betydelse för intelligensutvecklingen.
Vill man taga Locke på orden, synes det visserligen
lätt nog att här få hans medhåll. Sitt kapitel om den
bokliga undervisningen inleder han med att påpeka, att
han sätter den sist, då han anser den vara det minst
viktiga stycket (s. 185). Och den avdelning av detta
kapitel, som behandlar utanläsningen (s. 217), åberopas
med förkärlek av motståndare till formella
minnesövningar som den klassiska vederläggningen av dylika
strävanden. Oförnekligt är ju ock, att Locke här
bestrider möjligheten att i egentlig mening uppöva
minnet, vilket för honom exklusivt ter sig som ett
naturanlag, och särskilt möjligheten att genom
minnesövning inom ett visst specialområde skapa en medövning
för memorering av material av annan art. »Om
Xerxes», säger han, »var i stånd att kalla vid namn varje
menig soldat i sin här, som bestod av hundratusen man,
så tror jag man kan antaga, att han icke vann denna
underbara förmåga genom att lära sina läxor utantill,
när han var gosse» (s. 219). Detta medövningens
problem ligger nu visserligen icke så enkelt, som Locke
ansåg. Och våra dagars psykologiska forskning har på
experimentell väg sökt komma detta problem till livs,
utan att dock ännu ha genomarbetat det på ett så
omfattande och allsidigt sätt, att en definitiv lösning kan
anses föreligga. Men vare med detta specialproblem
huru som helst, Locke har dock ej heller ifråga om
minnesövningen varit så ensidig, som det strax ser ut.
Efter sin vidräkning med vad han härutinnan anser som
onatur fortsätter han: »Jag menar härmed icke, att
man ej skall giva barnens minne övning» (s. 220). Han
tillfogar, att det är nyttigt att »dagligen giva dem
något att lägga på minnet, men alltid någonting, som i
sig själv är värt att minnas, och som ni aldrig vill se
bortfallet ur deras hågkomst, närhelst ni frågar eller
de själva söka därefter». Det är alltså i grunden blott
mot en memorering utan plan och urskillning av
materialets värde, som han opponerar sig, men icke mot
minnets odling för ett bestämt ändamål. Och vore
detta ändamål icke blott den Lockeska gentlemannens
världsmannabildning, för vilken ett existensminimum
av kunskaper är tillräckligt, utan i stället ett
bildningsideal efter den måttstock, som kräves t. ex. för en
ämbetsman i vårt samhällslivs undervisningsväsen eller
ekonomiska organisation, så skulle Locke säkerligen
vara den siste att bestrida betydelsen av minnets
träning och av ett grundligt kunskapsförvärv inom de
olika vetenskapsgrenar, som för dessa speciella ändamål
äro behövliga.

I grunden hade det väl ock varit underligt, om en
pedagog förbisett träningens vikt för den intellektuella
utvecklingen, vilken i så hög grad som Locke betonat
övningens och vanans allmänna pedagogiska betydelse.
Ty efter Aristoteles är det icke många, som så klart
förstått den sanning, vilken Locke formulerar i orden
(s. 57): »kom väl ihåg, att man icke skall lära barn
genom regler, vilka alltid falla ur deras minne! Vad
ni anser nödigt för dem att göra, skall ni befästa hos
dem genom oeftergivlig övning, så ofta anledning
därtill återkommer. Och skapa om möjligt anledningar!
Detta kommer att hos dem framkalla vanor, vilka, när
de en gång grundlagts, verka av sig själva lätt och
naturligt utan bistånd av minnet». Att skapa de goda
vanorna, det är och förblir den enkla huvudsumman av
all pedagogisk visdom.

Dock, jag har redan talat mer än nog om ett verk,
som talar så tillräckligt för sig själv. Ett verk, som
ock stundom talar väl mycket, och ibland även talar
med en ton av den <i>common sense,</i> som icke är fri från
förnumstighet. Men mycket, mycket mera finnes där
dock samtidigt av den <i>common sense,</i> som heter sunt
förnuft, och därav kan man aldrig få för mycket.

<tab><tab><tab><tab><tab><tab><i>Axel Herrlin.</i>

</chapter>

<chapter name="Översättarens förord">
<h3>ÖVERSÄTTARENS FÖRORD.</h3>

Denna översättning av Lockes <i>»Some Thoughts
concerning Education»</i> grundar sig på <sc>Daniels</sc> upplaga
(London, National Society's Depository).

<sc>Locke</sc> är en bland de många tankens och
forskningens stormän i England, som sökt tala till vida kretsar
på ett lättfattligt språk. Liksom hans tänkande är
riktat på det sakliga, så har också hans stil en saklig
prägel och åsyftar framför allt att klart och tydligt
uttrycka tankarna. Ofta finner han också fyndiga och
åskådliga bilder för att inskärpa de sanningar han
förkunnar. Hans strävan efter klarhet förleder honom
dock till rätt långrandig omständlighet. Han tillhör
också en litterär övergångstid och har kvar mycket av
en föregående periods styva periodbyggnad på
samma gång som dess ofta vårdslösa språkform.
Upplösningen av de långa perioderna och tydningen av de
språkliga uttrycken ger stundom rum för olika
möjligheter, vilket naturligtvis inkräktar på den klarhet, som
han i det hela så beundransvärt uppnått. Och på en
nutida läsare torde den dräkt, vari Locke klätt sina
sunda, starka och visa tankar, verka som en
egendomlig blandning av stelhet och vardaglighet.

Föreliggande arbete anses visa formella svagheter i
högre grad än <sc>Lockes</sc> övriga skrifter, vartill kommer
dess synnerligen lösliga komposition. Det ena som det
andra förklaras därav, att arbetet ju enligt författarens
förord ursprungligen varit otvungna brev skrivna till
en vän, vilka han senare sammanfört utan egentlig
omarbetning. Därför har stundom samma sida av ämnet
behandlats  på flera ställen, och talrika upprepningar
förekomma. Dessutom ha i senare upplagor inskjutits
en del förklarande eller utvecklande tillägg, varigenom
sammanhanget mellan vissa stycken blivit mindre
tydligt.

Av det nu sagda framgår, att det är förbundet med
vissa vanskligheter att på ett lämpligt och värdigt sätt
ge svenska läsare del av <sc>Lockes</sc> klassiska verk. Mest
kännbar är kanske den rent språkliga svårigheten att
för 1600-talsförfattarens uttryck — skenbart så lika
den moderna engelskans, men ofta så olika dem till
betydelsen eller åtminstone till stilarten — träffa den
rätta svenska motsvarigheten i betydelse och stilvalör.

Översättarens förnämsta ögonmärke har jämte
riktigheten naturligtvis varit tydligheten och lättlästheten. T
fråga om klassiker av <sc>Lockes</sc> flärdlösa saklighet bör
detta vara självfallet. Originalets så typiska långa
perioder ha således ofta måst upplösas i kortare satser,
men som ovan antytts, lurar härvid mången gång den
möjligheten, att sammanhanget kan på olika sätt
uppfattas. I viktiga fall har alternativ tolkning meddelats
i not.

Att träffa rätta nyansen och stilarten för författarens
uttryck och vändningar bör ju vidare vara ett
önskemål, särskilt vid tolkningen av ett klassiskt verk som
detta. Att härvid även den omsorgsfullaste kan begå
misstag, är naturligt. Slutligen bör tolkningen även
—- utan skada för tydlighet och sanning —- bevara en
viss allmän tidsfärg.

Indelningen i kapitel är ej författarens egen utan
infördes av hans förste franske översättare <sc>Coste</sc> och har
här bibehållits för överskådlighetens skull. För att
tankesammanhanget skall framstå klarare och även
arbetets utveckling klargöras, har i noter angivits, vilka
stycken som tillagts i senare upplagor, detta enligt R. 
H. <sc>Quicks</sc> edition 1880. Den tyske översättaren v.
<sc>Sallwürk</sc> antar emellertid, att tillägg överhuvud
föreligger, närhelst en paragraf består av mer än ett stycke.
De äldsta upplagornas stora sällsynthet gör här egen
undersökning mycket svår. —- Även har sammanhanget
förtydligats genom att i noter talrika hänvisningar
gjorts till andra ställen i arbetet, där samma fråga
behandlas. För att öka användbarheten har slutligen
register bifogats.

Förutom mer formella upplysningar har översättaren
trott det vara lämpligt att i noter även meddela sakliga
förklaringar av historisk art, då ju därigenom detta
mästerverk lättare torde bliva tillgängligt for en större
läsekrets. Naturligtvis kunna meningarna vara delade
om huru långt man härvid bör gå.

Vid noternas utarbetande har jag haft god hjälp av
två tyska upplagor: E. v. <sc>Sallwürks</sc>(Langensalza,
Beyer, 1883, i Samml. d. bedeutendsten pädagog.
Schriften älterer u. neuerer Zeit) och <sc>Ludw. Wattendorffs</sc>
(Paderborn, Schöningh, 2. Aufl. 1913).

<tab><tab><tab><tab><tab><tab><tab><sc>Översättaren.</sc>

</chapter>


<chapter name="Författarens tillägnan">
<h3>FÖRFATTARENS TILLÄGNAN.</h3>

<i><b>Till Herr Edward Clarke på Chipley</b></i><footnote>Med denne underhöll Locke nära vänskapsförbindelse,
åtminstone sedan 1686, och brevväxlade med honom under sin
vistelse i Holland.</footnote>.

<tab> Min Herre!

Dessa tankar om uppfostran, vilka nu offentligen
utgivas, tillhöra rätteligen Eder, då de ju skrivits för
åtskilliga år tillbaka för Eder räkning och icke äro något
annat än vad Ni redan har i Er ägo i mina brev. Av
vad jag sände Eder på olika tider och vid åtskilliga
tillfällen, har jag så litet ändrat någonting, förutom
endast ordningen, att läsaren av stilens förtrolighet och
form lätt torde finna, att detta snarare var två vänners
enskilda samtal än en avhandling avsedd för
offentligheten.

Vänners enträgenhet är den vanliga ursäkten för
skrifter, som man är rädd för att erkänna sig vara
ivrig att utgiva. Men Ni vet, att jag i sanning kan
säga, att om icke några personer, som fått höra talas
om dessa mina uppsatser, enträget begärt att få se dem
och sedan att få dem tryckta, så hade de ännu vilat i
den avskildhet, för vilken de voro avsedda. Men
personer, till vilkas omdöme jag tar mycken hänsyn, hava
sagt mig, att de vore övertygade om att detta mitt
utkast kunde vara till någon nytta, om det bleve mer
allmänt bekant, och de hava därmed berört en sak, som
alltid skall vara mycket bestämmande för mig. Ty jag
tror det vara var människas oavvisliga plikt att på
varje sätt hon kan tjäna fäderneslandet; och jag 

står ej, vilken skillnad den, som ej tänker så i livet,
gör mellan sig och sin boskap. Detta ämne är av så
stor vikt, och en rätt uppfostringsmetod är till så
allmänt gagn, att om jag funne min förmåga motsvara
mina önskningar, så skulle jag icke behövt
uppmaningar eller enträgna böner av andra. Likväl skall icke
obetydligheten av denna skrift och min rättmätiga
misstro till den hindra mig, av blygsel över att göra så
litet, från att bidraga med min skärv, när intet mer
kräves av mig än att lägga den i offentlighetens
offerkista. Och om några fler personer finnas av samma
betydenhet och samma uppfattning som de, vilka
tyckte så bra om min skrift, att de ansågo den värd att
tryckas, så kan jag smickra mig med att den ej för alla
blir bortkastat arbete.

Jag har själv på senare tiden blivit rådfrågad av så
många, som säga sig ej alls veta, hur de skola fostra
sina barn, och det har nu blivit en så allmän klagan
över det tidiga fördärvet bland ungdomen, att man icke
kan anse det alldeles förmätet, om en person för fram
detta ämne till övervägande och kommer med något,
om det också blott är för att egga andra eller ge
anledning till beriktigande. Ty misstag i fråga om
uppfostran bör man ha mindre överseende med än med
några andra. Dessa, liksom fel i första stadiet av
matsmältningsprocessen, vilka aldrig kunna botas i dess
andra eller tredje stadium,<footnote></footnote> draga med sig sitt
sedermera obotliga fördärv genom alla åldrar och
Syftar på en indelning inom den äldre fysiologien.

Jag är så långt ifrån inbilsk över någonting jag här
har kommit med, att jag icke skulle beklaga, just för
Eder skull, om någon för en dylik uppgift mera
skicklig och lämplig person i en riktig avhandling om
uppfostran, lämpad för vår engelska herrskapsklass, ville
rätta de misstag jag gjort i denna. För mig är det
nämligen ett mycket större önskemål, att unga
herremän beredas bästa tillfället till utbildning och 
undervisning —- vilket en var borde vara angelägen om —-
än att min mening i saken skall godtagas. Ni torde
emellertid kunna giva mig det vitsordet, att den här
föreslagna metoden haft mindre vanliga verkningar på
en viss herremans son, för vilken den dock icke var
avsedd.<footnote>Här menas Francis Masham, född 1686 och son till lady
Masham på Oates, i vilkens hvis Locke vistades från 1691 till
sin död.</footnote> Jag vill ej förneka, att barnets godlynthet
mycket bidrog härtill; men därom tror jag, Ni och
föräldrarna äro förvissade, att en motsatt behandling, i
enlighet med det vanliga sättet att fostra barn, icke
skulle ha förbättrat hans sinnelag eller fått honom till
att älska sin bok, att finna nöje i kunskapers
inhämtande och att, som han nu gör, önska få mera lärdom,
än hans omgivning alltid anser lämpligt att meddela
honom.

Men för mig gäller det nu icke att anbefalla denna
avhandling åt Eder, vars mening därom jag redan
känner, eller åt allmänheten, vare sig med stöd av Eder
mening eller Edert beskydd. Att barnen få en god
uppfostran, är i så hög grad föräldrarnas plikt och
angelägenhet, och därpå beror i så hög grad nationens
välfärd och förkovran, att jag skulle vilja, att en och var
lade det allvarligt på hjärtat och, sedan han noga
prövat och urskilt, vad tycke, sed och förnuft tillråda i
saken, hjälpte till att överallt främja det sätt för de
ungas fostran med hänsyn till deras olika
levnadsställning, som är lättast, snabbast och har största utsikt
att frambringa dygdiga, skickliga och dugande män i
deras skilda levnadskall. Det, scm förtjänar mesta
omtanken, är dock <sp>herremannens</sp><footnote>Eng. <i>gentleman,</i> vilket här särskilt avser en medlem av
den förmögna godsägareklassen.</footnote> levnadskall. Ty
om väl medlemmarna av denna klass genom sin
uppfostran fått en god riktning, få de snart ordning på
alla de övriga.

Jag vet icke, om jag gjort mer än visat min goda
vilja därtill i denna korta framställning. Sådan den 
är, är den nu i allmänhetens händer, och om däri
finnes något, som för denna är värt att taga vara på, så
har man Eder att tacka därför. Min tillgivenhet för
Eder gav första upphovet därtill, och jag är glad över
att kunna lämna eftervärlden detta bevis på den
vänskap, som har bestått mellan oss. Ty jag vet ingen
större glädje här i livet eller något bättre minne, som
man kan lämna efter sig, än en lång, oavbruten
vänskap med en hederlig, dugande och förtjänstfull man
och en fosterlandsvän.

<tab><tab><tab><tab>Eder ödmjukaste och trognaste tjänare

<tab><tab><tab><tab><tab><tab><i>John Locke.</i>

Den 7 Mars 1693.

</chapter>
TANKAR OM UPPFOSTRAN

<chapter name="Inledande ord">
1.  »En sund själ i en sund kropp» är en kort men
fullständig beskrivning på lycka i denna världen. Den,
som har dessa bägge ting, har föga mer att önska sig;
och den, som saknar ettdera av dem, har föga nytta av
någonting annat. Människors lycka eller olycka är
mestadels deras eget verk. Den, vars själ ej leder
honom visligen, väljer aldrig den rätta vägen, och den,
vars kropp är bräcklig och svag, kan aldrig komma
framåt på den vägen. Jag medger, att det finnes
människor, som av naturen äro så kraftigt och väl danade
till kropp och själ, att de ej tarva mycken hjälp av
andra, utan genom kraften av sitt naturliga snille
ända från vaggan föras mot förträffligheten och genom
förmånen av sin lyckliga läggning äro i stånd att göra
underverk. Men exempel av detta slag äro endast få,
och jag tror mig kunna säga, att av alla människor,
som möta oss, äro nio tiondelar det de äro, goda eller
dåliga, dugande eller icke, tack vare sin uppfostran.
Det är den, som åstadkommer den stora skillnaden på
människor. De små eller hart när omärkliga
intrycken i vår späda barndom hava mycket viktiga och
varaktiga följder. Där, liksom vid en del floders källor,
leder ett stilla handgrepp det lätt ledda vattnet in på
banor, som giva dem alldeles motsatta lopp, och genom
denna lilla ledning, som de först få vid källan, erhålla
de skilda riktningar och komma slutligen fram till
ställen långt avlägsna och fjärran från varandra.

2.  Jag tänker mig nu barnasjälarna lika lätt ledda
åt det ena eller andra hållet som själva vattnet; och
fastän denna ledning är huvudsaken och vår främsta
omsorg bör gälla det inre, så får dock icke
kroppshyddan försummas. Jag skall därför nu börja med detta
yttre och först tänka på kroppens hälsa. Det kan man
ju också kanske snarast vänta av de studier, jag
anses hava alldeles särskilt ägnat mig åt,<footnote>Jfr s. 31. Locke hade grundligt studerat medicin och blev
bl. a. medicinsk rådgivare åt sin gynnare lord Ashley, på vilken
han också utförde en lycklig operation.</footnote> och detta
ämne blir också fortast avfärdat, enär det, om jag ej
misstager mig,  är föga omfattande.
</chapter>
<chapter name="I. Om hälsan">
FÖRSTA KAPITLET.

<h3>OM  HÄLSAN.</h3>

3. Hur nödvändig hälsan är för vårt arbete och vår
sällhet, och huru behövlig en stark kropp, i stånd att
uthärda ansträngningar och vedermödor, är för den,
som vill göra sig gällande i världen, är alltför
uppenbart för att kräva något bevis.

4.  Jag vill här tänka på hälsan icke från
synpunkten av vad en läkare bör göra med ett sjukt eller klent
barn, utan från den synpunkten: vad böra föräldrarna
göra utan hjälp av läkemedel för att bevara och stärka
en frisk, eller åtminstone icke sjuklig,
kroppsbeskaffenhet hos sina barn? Hela den frågan skulle man
också kanske kunna avfärda med denna enda korta
regel: herremän böra behandla sina barn så, som
ärligt bondfolk och duktiga dannemän behandla sina.
Men eftersom mödrarna möjligtvis kunna finna detta
en smula för hårt och fäderna för knapphändigt, så
skall jag förklara mig mera i detalj och nu endast
uttala den allmänna och säkra iakttagelsen, som
kvinnorna böra beakta: de flesta barn få sin hälsa
förstörd eller åtminstone skadad genom kelande och
klemighet.

<b>Om värme.</b>

5.  Det första man bör se till är, att barn ej äro för
varmt klädda, vinter som sommar. Ansiktet är vid 

födelsen lika ömtåligt som någon annan kroppsdel.
Det är endast vanan, som kardar det och ger det mer
förmåga att uthärda köld. Därför gav också den
skytiske filosofen ett mycket betecknande svar till
atenaren, som undrade på hur han kunde gå naken i
köld och snö. »Huru kan du», sade skyten, »fördraga,
att ditt ansikte är utsatt för den skarpa vinterluften?»
»Mitt ansikte är vant vid det», sade atenaren.
»Betrakta då mig som bara ansikte!» svarade skyten.
Vår kropp fördrager vad som helst, som den är van
vid från början.

Ett utmärkt exempel härpå, som visserligen gäller
det motsatta förhållandet av ytterlig värme, men som
tjänar vårt närvarande syfte att visa vanans makt, vill
jag anföra med författarens egna ordalag, såsom jag
påträffat det i en nyligen författad resebeskrivning
med goda iakttagelser och tankar.<footnote>Nouveau voyage du Levant, s. 150. <i>(Lockes egen
anmärkning.</i> Han synes avse ett arbete av Dumont 1694, I så fall
är detta stycke senare tillägg.)</footnote> »Hettan på
Malta», säger han, »är starkare än i någon del av Europa:
den överträffar hettan i själva Rom och är fullkomligt
kvävande, så mycket mer som här sällan förekomma
svalkande fläktar. Detta gör, att gemene man äro
svarta som tattare. Dock trotsa bönderna solen; de
fortsätta sitt arbete under den hetaste delen av dagen
utan att göra uppehåll eller söka skydd för dess
brännande strålar. Detta har övertygat mig om att
naturen kan förmå sig till många saker, som tyckas
omöjliga, förutsatt blott att vi vänja oss alltifrån vår späda
barndom. Det göra maltesarna, som härda sina barns
kroppar och försona dem med hettan genom att låta
dem gå spritt nakna, utan skjorta, benkläder eller
huvudbonad, alltifrån vaggan och tills de bli tio år
gamla.»

Tillåt mig därför råda er att icke alltför sorgfälligt
skydda barnen mot vårt klimats kyla! Det finnes
människor i England, som använda samma kläder vinter
och sommar, och det utan olägenhet eller mera känsla 
av köld, än andra ha. Men om modern av fruktan för
skada och fadern av fruktan för klander nödvändigt
vilja göra något extra mot köld och snö, så må man
åtminstone icke låta gossens vinterkläder vara för
varma. Och kom bland annat ihåg, att när naturen
täckt hans huvud med hår och stärkt detta vid ett par
års ålder så väl, att han kan springa omkring om
dagen utan mössa, så är det bäst, om ett barn ligger utan
någon sådan även om natten, ty det finnes ingenting,
som mer utsätter en för huvudvärk, snuva, katarr,
hosta och flera andra sjukdomar, än att man håller
huvudet varmt.

6.  Jag har här sagt <i>gossen,</i> emedan min
framställnings huvudsyfte är att visa, huru en ung herreman
bör uppfostras från barndomen, och dessa råd icke i
alla stycken torde lika fullt lämpa sig för döttrars
uppfostran. Men där skillnaden i kön kräver olika
behandling, torde det icke vara svårt att göra
åtskillnad.

7.  Jag skulle också vilja tillråda att dagligen tvätta
hans fötter i kallt vatten och ha hans skor så tunna,
att de kunna läcka och släppa in vatten, så ofta han
kommer åt sådant. Här fruktar jag, att jag får både
frun och pigorna emot mig. Den förra tycker nog, att
det är ett för osnyggt sätt, och de senare kanske, att
det är för mycket besvär att rengöra gossens
strumpor. Men ändå är det ett sanningens ord, att hans
hälsa är mycket mera värd än alla dylika hänsyn och
tio gånger så mycket därtill. Och den, som betänker,
hur skadligt och fördärvligt det är att bli våt om
fötterna för dem, som blivit klemigt uppfostrade, önskar
nog, att han gått barfota liksom fattigmans barn,
vilka därigenom bli så vana och fästa sig så litet vid väta
om fötterna, att de icke förkyla sig eller ta skada
därav mera, än om de vore våta om händerna. Och vad
är det väl, som hos andra gör denna stora skillnad
mellan händer och fötter, annat än bara vanan? Jag
betvivlar icke att, om en person alltifrån vaggan
ständigt vore van att gå barfota, under det hans händer
ständigt vore inhöljda i varma vantar och betäckta
med handskar (»handskor», som holländarna kalla
dem), — jag betvivlar då ej, att med en sådan vana
det skulle vara lika farligt för honom att bli våt om
händerna, som det nu är för många andra att bli våta
om fötterna. Medlet att förebygga detta är att låta
göra gossens skor så, att de släppa in vatten, och låta
tvätta hans fötter dagligen i kallt vatten. Det är att
rekommendera för renlighetens skull; men vad jag nu
här åsyftar, är hälsan, och därför begränsar jag det
icke precis till någon viss tid på dagen. Jag känner
ett fall, då det använts varje kväll med mycket gott
resultat, och det hela vintern igenom, utan att man
försummat det ens en enda kväll vid ytterlig kyla.
När vattnet var betäckt av tjock is, badade gossen
ben och fötter däri, ehuru han ej var så gammal, att
han själv kunde gno och torka dem, och var pjunkig
och mycket ömtålig, när han började med denna vana.
Men som huvudsyftet är att härda dessa kroppsdelar
genom träget och vanemässigt bruk av kallt vatten
och att därigenom förebygga de olägenheter, som
vanligen åtfölja tillfällig väta om fötterna för personer,
som äro uppfostrade på annat sätt, så tror jag det kan
lämnas åt föräldrarnas klokhet och läglighet att välja
vare sig kväll eller morgon; tiden anser jag likgiltig,
blott saken blir riktigt gjord. Den hälsa och den
härdning, som härigenom vinnas, skulle vara billigt köpta
för mycket högre pris. Härtill kan jag lägga
förebyggandet av liktornar, vilket för somliga torde vara en
mycket värdefull synpunkt. Men börja först om
våren med ljumt vatten, tag så allt kallare för varje
gång, tills ni om några dagar kommer till riktigt
kallt, och fortsätt sedan med det så vinter och
sommar! Ty vid denna liksom vid alla andra
förändringar från vårt vanliga levnadssätt är att märka, att
förändringarna måste ske med sakta och omärkliga
övergångar; på det sättet kunna vi få vår kropp till vad
som helst utan plåga och utan fara.

Hur ömma mödrar sannolikt skola upptaga denna
lära, är ej svårt att förutse. Att så behandla deras
späda barn, vad kan det vara annat än att mörda dem!
Vad för något? Att sätta deras fötter i kallt vatten
i vinterkylan, när allt, vad man kan göra, knappast
förslår att hålla dem varma! För att nu något häva
dessa farhågor genom exempel, utan vilka det klaraste
förnuftsskäl sällan vinner gehör, påminner jag om att
Seneca berättar om sig, att han brukade bada i kallt
källvatten mitt i vintern. Om han ej hade tyckt detta
vara icke blott möjligt att uthärda utan också
hälsosamt, så hade han knappast gjort det, med sin
överdådiga rikedom, som väl kunnat fördraga utgiften av
ett varmt bad, och vid en ålder — ty han var då en
gammal man —, som skulle ha ursäktat större
skonsamhet. Kanske vi nu tro, att det var hans stoiska
grundsatser, som ledde honom till denna stränghet.
Må då så vara, att denna hans filosofiska riktning
gjorde, att han tåligt fördrog det kalla vattnet. Men
vad var det, som gjorde det nyttigt för hans hälsa?
Ty denna led icke av den hårda behandlingen. Men
vad skola vi då säga om Horatius, som ej värmdes av
tanken på någon filosofskolas rykte och allraminst
lade an på stoisk stränghet, men dock försäkrar, att
han vintertiden brukade bada i kallt vatten. Men
kanske man tycker, att Italien är mycket varmare än
England och att kylan av dess vatten icke kan
jämföras med vårt vattens om vintern. Om Italiens floder
äro varmare, så äro Tysklands och Polens mycket
kallare än någon i vårt land; och i dessa länder bada dock
judarna, både män och kvinnor, hela kroppen vid alla
tider på året utan någon skada för sin hälsa. Och
alla människor äro icke benägna att tro det vara ett
underverk eller någon särskild egenskap hos S:t
Winfridas berömda källa,<footnote>I den därefter uppkallade orten Holywell i norra Wales.
Källan anses ännu i dag av katolikerna ha undergörande kraft.</footnote> som gör, att det kalla vattnet
i denna icke skadar de ömtåliga människor, som bada
i den. Alla ha nu så mycket att förtälja om de 
underverk, som kalla bad göra med en bruten och svag
kropp för återvinnande av hälsa och krafter. Därför
kunna sådana bad icke heller vara oanvändbara eller
outhärdliga för att kroppsligen stärka och stålsätta
dem, som ha bättre hälsa och krafter.

Om man nu anser, att dessa exempel med vuxna icke
kunna fullt tillämpas på barn, utan kanske tror, att
dessa ännu äro alltför ömtåliga och ur stånd att
fördraga sådan behandling, så må man undersöka, vad
forntidens tyskar gjorde och irländarna nu göra med
dem. Man skall då finna, att även späda barn, hur
ömtåliga de än anses vara, utan våda kunna fördraga
att bada icke blott fötterna utan hela kroppen i kallt
vatten. Och det finnes i våra dagar damer i skotska
högländerna, som använda denna behandling med sina
barn mitt i vintern och finna, att kallt vatten ej
skadar dem, ens när det är is därpå.

<b>Simning.</b>

8. Jag behöver ej här nämna simning, som gossen
bör lära, när han är gammal nog och har någon, som
kan undervisa honom. Denna färdighet räddar
mången människas liv. Romarna ansågo den så nödvändig,
att de ställde den i jämnbredd med boklig bildning,
och det var det vanliga uttrycket för att beteckna en
obildad och oduglig människa, att hon »varken hade
lärt sig läsa eller simma» : <i>Nec literas didicit nec
natare.</i><footnote>Detta latinska ordspråk var en efterbildning av ett grekiskt.</footnote> Men utom det att gossen därmed vinner en
förmåga, som kan tjäna honom vid behov, så äro
fördelarna för hälsan av att ofta bada i kallt vatten
under sommarvärmen så många, att jag tror, ingenting
behöver sägas för att uppmuntra därtill, om blott detta
enda försiktighetsmått iakttages, att han aldrig går
i vattnet, när på något sätt kroppsrörelse gjort
honom varm eller satt hans blod eller puls i häftig
rörelse. 


<b>Luft.</b>

9.  En annan sak, som är mycket fördelaktig för
alla människors hälsa, men särskilt för barns, är, att
de få vara mycket ute i det fria och så litet som
möjligt vid brasan även om vintern. Härigenom vänjer
sig gossen också både vid värme och köld, solsken och
regn, vilket allt en mans kropp måste kunna fördraga,
om den icke skall vara honom till mycket liten nytta
här i världen. När han är fullvuxen, är det för sent
att börja vänja honom därvid. Man måste komma
därhän tidigt och gradvis. På så sätt kan man få
kroppen att fördraga nästan vad som helst. Om jag
nu skulle råda honom att leka i blåst och solsken utan
hatt, så är jag oviss, om man kunde fördraga det
rådet. Man skulle göra tusen invändningar däremot,
vilka slutligen i själva verket icke skulle innebära
mera, än att gossen bleve solbränd. Men om unge
herrn alltid skall få hålla sig i skuggan och aldrig
utsättas för sol och blåst för att ej skada sin hy, så
kanske detta är ett gott sätt att göra honom till en
sprätt, men icke gör det honom till en arbetsmänniska.
Ehuru man bör fästa större avseende vid skönhet hos
döttrarna, tar jag mig dock även friheten att säga,
att ju mera de äro ute i luften, utan skada för sitt
ansikte, desto starkare och friskare bliva de; och ju
mer deras uppfostran liknar den hårda och besvärliga,
som deras bröder få, desto större fördel komma de att
få därav under hela sitt återstående liv.

<b>Om vanor.</b>

10.  Lek i det fria har, så vitt jag vet, blott den
enda faran med sig, att när gossen är varm av att springa
fram och tillbaka, han sätter eller lägger sig på
den kalla eller fuktiga marken. Detta medger jag.
Och att dricka kalla drycker, när man är varm av
arbete eller kroppsrörelse, förer flera  människor i  
graven eller till grinens brädd genom febrar och andra
sjukdomar, än någonting annat jag vet. Dessa
olyckliga händelser kan man dock lätt nog förebygga, så
länge gossen är liten, enär han då sällan är utom
synhåll. Och om han under sin barndom beständigt och
strängt tillhålles att icke sitta på marken eller dricka
någon kall dryck, medan han är varm, så blir
undvikandet härav en vana och bidrager mycket till att
bevara honom, när han icke längre står under sin
sköterskas eller informators uppsikt. Detta är det enda
jag tror, man kan göra åt saken. Ty med tilltagande
ålder måste friheten komma; och i många stycken
måste man anförtro honom åt hans egen ledning,
eftersom det icke alltid kan vara en vakt över honom,
annat än den ni har givit hans sinne genom goda
grundsatser och stadgade vanor. Detta är den bästa
och säkraste vakten, och den, som man mest bör lägga
an på. Ty av upprepade varningar och aldrig så
ofta inpräntade regler skall man icke vänta
någonting vare sig i detta eller något annat fall, såvida de
ej genom efterlevnad blivit stadgade vanor.

<b>Kläderna.</b>

11.  På tal om flickorna kommer jag att tänka på
en sak, som inte får bli glömd, nämligen att er sons
kläder aldrig må göras trånga, särskilt över bröstet.
Låt naturen ha full frihet att forma kroppen, som den
finner, bäst. Den arbetar av sig själv mycket bättre
och noggrannare, än vi kunna leda den. Och om
kvinnorna själva skulle få dana sina barns kroppar i
moderlivet, liksom de ofta bemöda sig att förbättra deras
gestalt, när de kommit därur, så vore det lika säkert,
att vi icke finge några riktigt skapta barn födda till
världen, som det är, att vi nu ha få välskapade barn,
som man hårt snört eller bråkat mycket med. Tanken
härpå borde, tyckes mig, hindra beskäftiga människor 
— jag vill icke säga okunniga sköterskor och
snörlivssömmerskor — från att lägga sig i en sak, som de
icke förstå. De borde radas att störande ingripa i
naturens utbildande av kroppsdelarna, när de ej veta,
hur den minsta och ringaste är gjord. Och dock har
jag sett så många exempel på att barn tagit stor skada
av hård snörning, att jag ej kan komma till någon
annan slutsats, än att det utom aporna också finnes
andra varelser, som, föga förståndigare än dessa, förstöra
sina ungar genom oförnuftig ömhet och för mycken
omfamning.

12. Trångt bröst, kort och illaluktande andedräkt,
dåliga lungor och krokig rygg äro de naturliga och
nästan ständigt återkommande verkningarna av hårt
snörliv och kläder, som sitta hårt åt. Detta sätt att
skapa smärta midjor och vackra figurer är blott ett
så mycket verksammare medel att fördärva dem. Ej
heller kan det förvisso bli annat än missförhållande
mellan kroppens delar, när den i dess olika organer
beredda näringen icke kan fördelas, såsom naturen
avser. När den får lägga sig, var den kan, på någon
kroppsdel, som icke är så inspänd, är det då underligt,
om den ofta gör en axel eller höft högre eller större
än dess rätta mått? Det är allmänt känt, att
kvinnorna i Kina — jag vet ej, vad slags skönhet de
inbilla sig se däri — ha mycket små fötter, genom att
de spänna in dem och binda dem hårt alltifrån
barndomen. Jag såg nyligen ett par kinesiska skor, vilka
man sade mig voro avsedda för en fullvuxen kvinna.
De stodo i så ytterligt missförhållande till fötterna på
en lika gammal kvinna bland oss, att de knappast
skulle ha varit nog stora åt en av våra småflickor.
Dessutom kan man iakttaga, att deras kvinnor också
äro mycket små och kortlivade, under det att männen
äro av vanlig kroppsstorlek som andra män och leva
till jämförlig ålder. Dessa brister hos kvinnokönet
där i landet skylla somliga på den oförnuftiga seden
att binda fötterna, varigenom det fria blodomloppet
hindras och hela kroppens tillväxt och hälsa lida. Hur
ofta se vi icke också, att, när någon liten del av foten
skadas genom försträckning eller ett slag, hela benet 
eller låret därigenom förlorar sin styrka och näring
och tynar bort! Hur mycket större olägenheter kunna
vi icke då vänta oss, när bröstkorgen, som inrymmer
hjärtat och livets säte, onaturligt sammanpressas och
hindras att tillbörligen utvidga sig.

<b>Dieten.</b>

13.  Vad gossens diet beträffar, så bör den vara
tarvlig och enkel, och om jag finge ge ett råd, borde kött
undvikas, så länge han går i kolt, eller åtminstone tills
han är två, tre år gammal. Men huru gagneligt detta
än må vara för hans nuvarande och framtida hälsa och
styrka, så fruktar jag, det knappast vinner bifall av
föräldrar, som äro missledda av bruket att äta för
mycket kött själva och därför torde vara benägna att tro,
att deras barn, liksom de själva, äro i fara att bli
utsvultna, om de icke få kött åtminstone två gånger om
dagen. Det är jag säker på, att barn skulle få tänder
med mycket mindre fara, bli friare från sjukdomar,
medan de äro små, och mycket säkrare lägga
grunden till en frisk och stark kropp, om de icke av ömma
mödrar och dåraktiga tjänare fullproppades så, som nu
är fallet, och helt och hållet finge avhålla sig från
kött under de tre eller fyra första levnadsåren.

Men om unge herrn nödvändigt måste ha kött, så
må det vara blott en gång om dagen och av ett enda
slag till samma mål. Enkelt oxkött, får, kalv o. s. v.
utan annan sås än hungern är bäst. Och mycket noga
bör man vara med att han äter mycket bröd både
enbart och till allting annat; och all fast föda han äter
skall man laga, att han tuggar väl. Vi engelsmän äro
ofta försumliga härutinnan, varav följer dålig
matsmältning och andra stora olägenheter.

14.  Till frukost och kvällsvard lämpa sig för barn
mjölk, mjölkvälling, vattvälling, havregröt och ett tjog
andra rätter, som vi bruka laga i England. Men med
alla dessa må man noga se till, att de äro enkla och
utan mycken blandning samt mycket sparsamt, eller

helst icke alls, sockrade; särskilt böra alla kryddor
och annat, som kan upphetta blodet, omsorgsfullt
undvikas. Var också sparsam med salt till all hans mat,
och vänj honom icke vid starkt kryddade rätter! Vår
gom lär sig få smak för och tycka om den kryddning
och tillagning av maten, som den blir van vid, och
utom det att överdrivet bruk av salt framkallar törst
och drickande i övermått, har det andra dåliga
verkningar på kroppen. Jag skulle tro, att en god bit
välbakat och välgräddat grovt bröd<footnote>Eng. <i>brown bread,</i> grovt bröd, förr mest av råg eller
sammalet råg och vete.</footnote>, ibland med, ibland
utan smör eller ost, ofta skulle vara den bästa
frukosten för unge herrn. Jag är säker på att det är lika
hälsosamt och gör honom till en lika stark man som
läckrare spis; och om han blir van därvid, blir det lika
smakligt för honom. Om han någon gång begär mat
mellan målen, så vänj honom icke vid annat än torrt
bröd. Om han är hungrig och ej bara nyckfull, så går
bröd enbart ned; och är han icke hungrig, så är det
icke lämpligt, att han äter. Härigenom vinner ni två
goda verkningar. För det första, att gossen genom
vanan kommer att tycka om bröd, ty, som jag sagt,
tycker vår gom och även vår mage om den mat vi äro
vana vid. En annan fördel, som ni vinner härmed, är
den, att ni icke lär honom äta mer eller oftare, än
naturen fordrar. Jag tror icke, att alla människors aptit
är lika stor: somliga ha av naturen starkare matlust
och andra svagare. Men det är min tro, att många
genom vanan göras till fråssare och storätare, som icke av
naturen varit det; och jag ser i vissa länder män, som
äta endast två mål om dagen, vara lika kraftiga och
starka som andra, vilka genom ständigt bruk ställt in
sin aptit liksom en väckarklocka till att begära fyra
eller fem mål. Romarna fastade vanligen ända till
kvällsvarden, vilken var den enda bestämda måltiden även
för dem, som åto mer än en gång om dagen;<footnote>Framställningen av romarnas bordsseder lider av vissa
överdrifter. Jfr t. ex. Nord. Fam.-bok, art. Måltid.</footnote> och de, 
som brukade äta frukost, såsom en del gjorde klockan
åtta, en del tio, andra klockan tolv, en del ännu senare,
åto varken kött eller lagad mat. Augustus, som var
världens mäktigaste härskare, berättar, att han åt en
bit torrt bröd i sin vagn. Och Seneca, som i sin
åttiotredje epistel redogör för huru han skötte sig till
och med när han var gammal och hans ålder gav
honom lov till skonsamhet, säger, att han brukade äta
en bit torrt bröd till middag utan formaliteten att sitta
till bords, ehuru han för sin förmögenhetsställning
kunde ha haft lika god råd till en bättre måltid —
om hans hälsa hade krävt det — som någon engelsk
undersåte, om än dennes förmögenhet fördubblades.
Världens herrar fostrades med denna knappa kost, och
de unga herremännen i Rom kände ingen brist på
styrka eller mod därföre, att de åto blott en gång om
dagen. Eller om det råkade hända, att någon icke
kunde gå fastande ända till kvällsvarden, deras enda
bestämda måltid, så förtärde han ingenting annat än
en bit torrt bröd eller på sin höjd några druvor eller
någon sådan obetydlighet till brödet för att lugna sin
mage. Den roll måttligheten spelade befanns vara så
nödvändig både för hälsan och arbetet, att bruket med
endast ett mål om dagen höll stånd mot den
överhandtagande yppighet, som deras österländska erövringar
och byten hade infört bland dem; och de, som
övergivit sin gamla torftiga matordning och höllo
gästabud, började dem dock först på aftonen. Och mer än
ett bestämt mål om dagen ansågs så oerhört, att det
så sent som på Cæsars tid betraktades som klandervärt
att ställa till en bjudning eller sätta sig till dukat bord
tidigare än fram emot solnedgången. Och om det nu
icke ansåges vara för strängt, skulle jag därföre hålla
det för lämpligast, att unge herrn icke heller finge
något annat än bröd till frukost. Ni kan icke tänka
er, huru stor vanans makt är; och en stor del av våra
sjukdomar i England anser jag bero på att vi äta för
mycket kött och för litet bröd.

<b>Måltider.</b>

15.  Vad gossens måltider beträffar, skulle jag anse
bäst, — i den mån detta kan lämpligen undvikas —,
om de icke ständigt intoges vid samma tid. Ty när
vanan har bestämt, att han skall äta på vissa angivna
tider, väntar hans mage mat vid vanlig tid och blir
kinkig, om han går över den, så att matlusten antingen 
retas upp till besvärlig överdrift eller ock mattas
av och rent av försvinner. Därför skulle jag icke
vilja ha fasta måltidstimmar för hans frukost, middag
och kvällsvard utan snarare omväxlande för nästan
varje dag. Om han så mellan dessa riktiga måltider
vill äta, så låt honom, så ofta han begär det, få gott
torrt bröd! Om någon tycker, att detta är för hård
och knapp kost för ett barn, så må han veta, att ett
barn aldrig blir svältfött eller tynande av brist på
näring, om det, utom kött till middag och supanmat
eller något annat dylikt till kvällsvard, kan få gott bröd
och öl,<footnote>Jfr början av § 16 nedan.</footnote> så ofta han har lust. Ty detta skulle jag vid
närmare eftertanke anse för den bästa levnadsordningen 
för barn. Morgonen är vanligen avsedd för studier,
vartill en full mage endast är en dålig förberedelse.
Torrt bröd, ehuru den bästa näringen, innebär den
minsta lockelsen; och att ett barn skulle bli fullproppat 
vid frukosten, skulle väl ingen vilja, som tar
någon hänsyn till dess själ eller kropp och icke vill, att
det skall bli slött och osunt. Ej heller må någon tro,
att denna diet är olämplig för en förmögen och
förnäm person. I varje tidsålder bör en herreman vara
så fostrad, att han är duglig att bära vapen och vara
soldat. Men den, som i vår tid fostrar sin son så, som
om han avsåge, att han skulle sova bort sitt liv i
överflödet och bekvämligheten av en rikedom han tänker
lämna honom i arv, besinnar föga, vad han sett i livet<footnote>Anses syfta på den ekonomiska osäkerheten i England
under de politiskt upprörda tiderna från mitten av 1600-talet.
Även Lockes familj hade därunder gjort förluster.</footnote>
eller vilken tid han lever i. 


<b>Dryck.</b>

16.  Gossens dryck bör endast vara svagt öl,<footnote>Dåtidens engelska läkare rekommenderade som allmän
dryck ölet, som anses ha varit svagare än nu, men betraktade
med misstro vattnet, som ofta var orent.</footnote> och
även detta bör man aldrig låta honom få mellan
målen, utan först sedan han ätit en bit bröd. Detta
säger jag av följande skäl:

17.  1. Feber och ont i magen<footnote>Eng. <i>surfeits</i>, egentligen fall av magens överlastande.</footnote> kommer oftare av att
man dricker, när man är varm, än av någon annan
orsak jag vet. Om gossen alltså av leken är varm och
törstig, vill icke brödet gärna gå ned, och om han då
icke kan få dricka annat än på detta villkor, blir han
tvungen att låta bli. Ty om han är mycket varm, bör
han ingalunda dricka; åtminstone kan man, om han
först måste äta en bra bit bröd, hinna värma upp ölet
till blodets temperatur, varefter han kan dricka det
utan skada. Om han är mycket törstig, går det ned,
fastän det är så uppvärmt, och släcker då törsten
bättre; och vill han icke dricka det så uppvärmt, så
skadar det honom icke att avhålla sig. Dessutom lär detta
honom att försaka, vilket är en för både själens och
kroppens hälsa mycket nyttig vana.

18.  2. Därigenom att han icke får dricka utan att
äta något, förebygges vanan att ofta ha bägaren för
näsan på sig, — en farlig början och en förberedelse
till att bli en dryckesbroder. Människor ådraga sig
ofta ständig hunger och törst genom vana. Och om ni
vill försöka, så kan ni, fastän han är avvand därifrån,
åter genom vanan få honom att så nödvändigt behöva
dricka på natten, att han icke kan sova dessförutan.
Som detta är ammors vanliga sätt att vyssja barn till
ro, när de skrika, tror jag, mödrar vanligen ha litet
svårt att vänja sina barn ifrån att dricka på natten, 
först de tagit dem hem.<footnote>Syftar på det då mycket allmänna och i Frankrike ännu
rörekommande bruket att lämna bort det nyfödda barnet till
en amma och taga hem det igen, först sedan det blivit avvänjt.</footnote> Tro mig, vanan är lika
mäktig om dagen som om natten; och man kan, om man
vill, få vem som helst att bli törstig vid varje tid på
dygnet.

Jag bodde en gång i ett hus, där man för att lugna
en egensinnig gosse gav honom att dricka, så ofta han
skrek, så att han jämt och ständigt smådrack. Och
ehuru han icke kunde tala ännu, drack han dock mer
om dygnet än jag. Försök, när ni behagar, så kan
ni både med svagt och starkt öl dricka er törstig. Det
man först och främst bör tänka på vid uppfostran, är,
vilka vanor man grundlägger. Börja därför icke i detta,
liksom ej i andra stycken, att göra något till vana,
som ni icke skulle vilja se i fortsatt eller ökat bruk!
Det är lämpligt för hälsan och nykterheten att icke
dricka mer, än den naturliga törsten kräver; och den,
som icke äter salta kötträtter eller dricker starka
drycker, blir sällan törstig mellan målen, om han icke
blivit van vid att så där dricka i otid.

19.  Var framför allt mycket noga med att gossen
sällan, om ens någonsin, smakar vin eller starka
drycker! Ingenting är så vanligt att giva barn i England,
och ingenting är så ödeläggande för dem. De böra
aldrig dricka några starka drycker, utom när de behöva
dem som stärkande medel eller läkare ordinerar det.
Och det är i detta avseende, som tjänare måste
noggrannast övervakas och strängast tillrättavisas, när
de överskrida ens befallningar. Dessa simpla
människor, vilka i så hög grad sätta sin lycka i starka
drycker, äro alltid ivriga att söka unge herrns gunst
genom att bjuda honom på vad de själva älska högst;
och som de finna sig muntrade därav, tro de, dåraktigt
nog, att det ej skall göra barnet någon skada. Detta
bör ni noga ha öga på och söka hindra med all möjlig
skicklighet och flit, ty det finnes ingenting, som
säkrare grundlägger skada till både kropp och själ, än 
om barn vänjas vid starka drycker, särskilt vid att
dricka i hemlighet med tjänstfolket.

<b>Frukt och bär.</b>

20.  Frukt är ett av de svåraste kapitlen i fråga om
hälsans vård, särskilt när det gäller barn. Våra första
föräldrar vedervågade paradiset därför; och det är icke
att undra på, att våra barn ej kunna stå emot
frestelsen, om det också kostar dem hälsan. För hur man
bör handla härvidlag, kan ingen allmän föreskrift
uppställas. Ty jag är ingalunda av deras åsikt, som
vilja nästan alldeles hindra barn från att äta frukt,
emedan den vore alltigenom ohälsosam för dem.
Denna stränghet har blott till följd, att de bliva så mycket
mer glupska därpå och äta god och dålig, mogen
eller omogen, allt vad de kunna få, när helst de komma
åt den. Meloner, persikor, de flesta sorters plommon
och alla sorters druvor, som växa i England, tror jag,
att barn böra alldeles hindras från att äta, enär denna
frukt visserligen är mycket lockande till smaken men
har mycket ohälsosam saft. Barnen borde därför, om
möjligt vore, aldrig ens så mycket som få se den eller
få veta, att sådant finnes. Men fullt mogna smultron,
körsbär, krusbär eller vinbär tror jag, man mycket
tryggt kan låta dem äta, och det ganska rundligt, om
det sker med följande försiktighetsmått: 1) Man bör
icke äta dem, som vi vanligen göra, efter måltiderna,
när magen redan är full med annan mat; utan efter
mitt förmenande hellre före eller mellan målen, och
barn böra få dem till frukost. 2) Bröd bör ätas till
bären. 3) De böra vara fullkomligt mogna. Om de ätas
sålunda, föreställer jag mig, att de snarare befrämja
än skada vår hälsa. Sommarens frukter och bär, som
passa till den varma årstid, då de förekomma,
uppfriska vår matlust, som är tynande och svag under
inverkan av denna. Därför skulle jag ej i detta stycke
vara riktigt så sträng, som somliga äro mot sina barn.
Ty då dessa hållas vid så knapp kost och ej få äta
goda frukter och bär i måttlig mängd, varmed de
skulle låta sig nöja, så tillfredsställa de i stället sitt
begär med vad skräp de kunna få och föräta sig därpå,
när helst de kunna komma lösa eller muta en tjänare
att skaffa sig det.

Äpplen och päron, som äro fullmogna och varit
avplockade en tid, tror jag, man lugnt kan äta när som
helst och i ganska stora mängder; särskilt äpplen,
vilka aldrig, så vitt jag hört, skadat någon efter
oktober månad.

Även frukt och bär, som torkats utan socker, tror
jag är mycket hälsosamt. Men alla slags sötsaker
böra undvikas; om de mera skada den, som tillagar<footnote>Tycks syfta på den rök av träkol, som de personer
oupphörligt inandades, vilka tillagade konfekt och sylt, enligt
Coste, Lockes vän och franske översättare.</footnote> dem,
eller den, som äter dem, är icke gott att säga. Det är
jag viss på, att detta är ett av de olämpligaste sätt att
giva ut pengar, som fåfängan någonsin har funnit på;
och därmed överlämnar jag allt dylikt åt damerna.

<b>Sömn.</b>

21.  Av allting, som tyckes vekt och klemigt, bör
man mer än något annat unna barnen sömn. Endast
i detta stycke bör man tillåta dem att få sitt fulla
lystmäte; ty ingenting bidrager mera till barnets
tillväxt och hälsa än sömn. Det enda, som härvid bör
bestämmas, är, vilken tid på dygnet de böra njuta den;
och den frågan löses lätt, om man blott säger, att det
är mycket nyttigt att vänja dem vid att stiga upp
tidigt om morgnarna. Detta är bäst för hälsan; och
den, för vilken det från barndomen genom stadgad
sed blivit lätt och vanligt att stiga tidigt upp,
kommer icke, när han blir man, att förslösa den bästa och
nyttigaste delen av sitt liv med att vara sömnig och
ligga till sängs. Om barn därföre böra väckas tidigt
om morgnarna, följer naturligtvis därav, att de måste
gå tidigt till sängs. Härigenom vänjas de vid att 
undvika den tygellösa njutningens osunda och farliga
timmar, vilka äro aftontimmarna; ock de, som gå till
sängs i hygglig tid, göra sig sällan skyldiga till större
oordningar i levnadssättet. Härmed menar jag icke,
att er son, när han blivit fullvuxen, aldrig bör vara i
sällskap efter åtta eller aldrig prata vid ett glas vin
till midnatt. Men ni bör nu, genom att vänja honom,
medan han är vid späd ålder, göra honom obenägen
för detta olämpliga levnadssätt så mycket som möjligt.
Och det blir ingen liten fördel, att en motsatt vana
gjort det besvärligt för honom att sitta sent uppe och
att han för den skull ofta undviker och sällan föreslår
nattliga dryckeslag. Men om det ej skulle ha så
vittgående verkan utan den fina världens och
umgängeslivets skick skulle göra sig gällande, så att han lever
som andra vid tjugo års ålder, så är det dock mödan
värt att vänja honom vid att intill den tiden stiga
tidigt upp och gå tidigt till sängs för att så stärka hans
hälsa redan nu och för andra nyttiga ändamål.

Ehuru jag sagt, att man bör unna barn ett väl
tilltaget mått av sömn — jämnt så mycket de vilja ha,
— när de äro små, menar jag dock ej, att de alltid i
fortsättningen skola få det lika mycket och tillåtas
njuta en sömnig lättja i sin säng, då de växa upp och
bliva större. Men om man skall börja inskränka på
detta vid sju eller vid tio års ålder eller vid någon
annan ålder, är omöjligt att bestämt avgöra. Man
måste taga hänsyn till barnens temperament, krafter
och allmänna läggning. Någon gång mellan sju och
fjorton år, om de alltför mycket tycka om sängen, tror
jag dock det kan vara lämpligt att börja gradvis
inskränka deras sömn till omkring åtta timmar, vilket i
allmänhet är tillräcklig vila för friska vuxna
människor. Om ni vant hononi, såsom ni bör, vid att
ständigt stiga mycket tidigt upp om morgnarna, så blir
detta fel att ligga alltför länge i sängen lätt botat. De
flesta barn bliva ivriga nog att själva förkorta den
tiden genom att de gärna vilja få sitta uppe och hålla
sällskap med den övriga familjen om kvällarna. Dock
äro de, om man ej häller efter dem, benägna att taga
igen det förlorade om morgnarna, och detta bör
ingalunda tillåtas. Man bör ständigt väcka dem och ha
dem att stiga upp vid deras tidiga timme. Men
mycket noga bör man vara, när man väcker dem, så att
det icke sker brådstörtat eller med hög eller gäll röst
eller med något annat plötsligt och häftigt ljud. Detta
skrämmer ofta barn och skadar dem mycket; och att
sålunda genom plötslig väckning få sin sunda sömn
avbruten kan ganska lätt bringa vem som helst ur
jämvikt. När barn skola väckas ur sin sömn, bör man
noga se till, att man börjar med ett lågt tillrop och
ett sakta vidrörande. Locka dem så ut ur sömnen
småningom och använd icke annat än ett vänligt
tilltal och sätt emot dem, tills de riktigt kommit till sig
igen och man, när de äro fullt klädda,<footnote>Eng. <i>dressed</i> kan här också betyda, att barnen sitta upprätt
i sängen (jfr fra. <i>se dresser</i>), vilket väl ger bättre mening.</footnote> kan vara
säker på att de äro alldeles vakna! Att tvingas att sluta
sova, hur milt det än sker, är plåga nog för dem, och
man bör bemöda sig att icke öka denna med något
annat obehag, särskilt ej med sådant, som kan
skrämma dem.

22.  Gossens bädd skall vara hård och hellre bestå
av madrasser än av fjäderbolstrar. Hårt läger
stärker lemmarna. Att däremot varje natt ligga begravd
i fjäderbolstrar uppmjukar och förslappar kroppen,
medför ofta svaghet och leder till en tidig grav. Och
förutom njursten, som ofta uppkommer av att man
lägger så varmt om njurarna, ha åtskilliga andra
åkommor — och det, som ligger till grund för dem
alla, en ömtålig och klen kroppsbeskaffenhet, — ofta
sin orsak i bruket av dunbolstrar. Den, som är van
vid hårt läger hemma, går dessutom icke miste om sin
sömn, när han bäst behöver den, nämligen på resor
utomlands, därför att han saknar sin mjuka säng
eller sina välordnade kuddar. Och därför tror jag, att
det ej vore ur vägen att bädda gossens säng på olika
sätt, att ibland lägga huvudet högre, ibland lägre, så 
att han icke skall känna varje liten förändring, som
han säkert får vara med om. Det är ju icke meningen,
att han alltid skall ligga i unge herrns säng hemma
och få allting prydligt lagt till rätta och bli varmt
omstoppad av sin jungfru. Naturens förnämsta
styrkedryck är sömn. Den, som går miste om den, lider
därpå; och den är mycket olycklig, som kan taga in
denna styrkedryck endast ur sin mors vackra förgyllda 
bägare och icke ur ett träkärl. Den, som kan sova
gott, tar in styrkedrycken, sak samma, antingen det
sker i en mjuk säng eller på hårda bräden. Det är
sömnen allenast, som är det nödvändiga.

<b>Förstoppning.</b>

23.  Det är en sak till, som har stor inverkan på
hälsan, nämligen regelbunden avföring. Människor med
löst liv ha sällan starka tankar eller stark kropp. Men
som detta är mycket lättare att bota både med diet
och läkemedel än det motsatta onda, behöver ej mycket 
sägas därom. Ty om löst liv råkar bli oroväckande 
antingen genom sin häftighet eller sin varaktighet,
har det snart nog, ibland alltför snart, den följden
med sig, att läkare tillkallas; och är det måttligt
eller kortvarigt, så är det vanligen bäst att låta
naturen själv sköta om det. Å andra sidan har också
förstoppning sina svåra följder och är mycket vanskligare 
att behandla med läkemedel; ty avförande medel,
som tyckas giva lindring, snarare förvärra än häva det
onda.

24.  Enär detta är en åkomma, som jag haft särskild
orsak att undersöka, och jag ej funnit böten därför i
böcker, började jag övertänka saken. Min tro är
nämligen, att större förändringar än botandet av detta
onda skulle kunna åstadkommas i vår kropp, om vi
valde rätta sättet och ginge tillväga i förnuftig
ordning.

1)  Jag tänkte då på att avföring vore verkan av 
vissa rörelser i kroppen, särskilt av tarmarnas peristaltiska 
rörelse.

2)  Jag tänkte vidare på att åtskilliga rörelser, som
icke äro fullt frivilliga, dock genom övning och ständig 
användning kunde fås att bliva vanemässiga, om
man genom oavlåtligt bruk bemödade sig att
regelbundet framkalla dem på vissa tider.

3)  Jag hade iakttagit, att en del människor genom
att efter kvällsmaten taga sig en pipa aldrig förfelade 
att få avföring, och började bli osäker inom mig
själv, om det icke vore vanan mera än tobaken, som
gav dem öppet liv; eller om, i fall nu tobaken
verkade det, detta icke snarare berodde på att den
framkallade en kraftig rörelse i tarmarna än på några
avförande egenskaper, ty i så fall skulle den haft andra
verkningar. Sedan jag sålunda väl kommit till den
uppfattningen att det var möjligt att göra avföringen
till vana, gällde det därefter att överväga, genom
vilka sätt och medel man sannolikast kunde komma
därhän.

4)  Så kom jag till den förmodan, att om man efter
sitt första mål på morgonen strax manade på naturen
och försökte anstränga sig för att få avföring, så
skulle man med tiden genom ständig användning av
detta medel få den att bli en vana.

25.  Skälen till att jag valde den tiden, voro
följande: 1) Magen är då tom, och om den då får något, som
behagar den, — ty aldrig utom i nödfall skulle jag
vilja, att någon åte annat, än vad han tycker om eller
när han har aptit, — så är den benägen att tätt
omfatta det genom en stark sammandragning av sina
fibrer. Denna sammandragning skulle, så antog jag,
sannolikt kunna fortsättas in i tarmarna och så stegra
dessas peristaltiska rörelse, liksom vi se vid tarmvred,
att en omvänd rörelse, som börjar någonstädes nedanför, 
fortsättes hela vägen, så att till och med magen
lyder denna oregelbundna rörelse.

2) När människor äta, låta de vanligen tankarna 
vila, och livsandarna,<footnote>Eng. <i>spirits</i> eller <i>animal spirits,</i> enligt den tidens fysiologer
och filosofer krafter (i blodet), som genomträngde hela
organismen  och framkallade värme, rörelse  o. s. v.</footnote> som då befrias från annan
sysselsättning, fördelas kraftigare till underlivet och
bidraga därigenom att framkalla samma verkan.

3)  När människor ha tid att äta, ha de också tid
nog att uppvakta »påven»<footnote>I originalet <i>Madam Cloacina</i>.</footnote> så pass, som skulle behövas
för vårt närvarande ändamål. Men så växlande, som
livets bestyr och händelser äro, är det omöjligt att
härför fastställa någon annan bestämd timme, och
härigenom bleve då avbrott i vanan. Däremot underlåta
sällan friska människor att äta en gång om dagen, om
också tiden växlar, och så skulle vanan fortfarande
kunna bibehållas.

26.  Utgående från dessa grundtankar, började man
experimentera med saken. Och jag vet icke någon,
som varit ihärdig i fullföljandet därav och noggrann
med att ständigt gå på avträdet efter sitt första mål,
när helst detta intogs och antingen han kände sig
manad eller ej, och där bemödat sig om att få naturen
att göra sin plikt, -— som icke inom några månader
haft önskad framgång och kommit till så regelbunden
vana, att han sällan förfelat att få öppning efter sitt
första mål, så framt det ej skett genom hans egen
försummelse. Ty antingen man känner någon rörelse
eller ej men bara går dit och gör sin plikt, så skall man
säkert finna naturen mycket lydaktig.

27.  Därföre ville jag tillråda, att man går så tillväga 
med ett barn varje dag, strax efter sedan det ätit
frukost. Barnet bör sättas på stolen, som om det vore
lika mycket i dess makt att tömma sin mage som att
fylla den; och varken barnet eller dess sköterska bör
veta av något annat än att så är. Om man tvingar
barnet att bjuda till genom att man hindrar det från
att leka eller från att äta igen, tills det fått riktig
öppning eller åtminstone gjort sitt bästa, så tvivlar jag
ej på att detta om en liten tid faller sig naturligt 
för barnet. Det finnes nämligen skäl att misstänka, att
barn, därför att de vanligtvis äro ivrigt upptagna av
sin lek och föga bry sig om något annat, ofta låta
dessa naturens rörelser gå förbi, när den manar dem blott
helt sakta. Och genom att så försumma i rättan tid
kända påstötningar komma de småningom därhän, att
de få kronisk förstoppning. Att man genom ovan
angivna förfaringssätt kan förebygga förstoppning, är
mer än en gissning av mig, ty jag känner ett fall, då
ett barn genom någon tids ständig användning härav
kom att få regelbunden avföring varje morgon efter
frukosten.

28.  I vad mån vuxna personer anse lämpligt att
pröva medlet, måste överlämnas åt dem att avgöra.
Men jag måste säga, att när jag tänker på det myckna
onda, som kommer av detta fel i kroppens behövliga
lättande, jag knappast vet något, som mera bidrager
till hälsans bevarande än detta medel. En gång på
dygnet anser jag tillräckligt, och jag tänker väl ingen
anser, att det är för mycket. Och på detta sätt kan
man uppnå önskat resultat utan läkemedel, vilka
vanligen äro mycket overksamma till att bota inrotad
och kronisk förstoppning.

<b>Medicin.</b>

29.  Detta är allt, vad jag behöver besvära er med
i fråga om behandlingen av barnets hälsa under
vanliga förhållanden. Kanske väntar man av mig, att
jag skall giva några anvisningar på läkemedel för att
förebygga sjukdomar. Men för detta har jag bara den
ordinationen, som bör följas mycket samvetsgrant, att
man aldrig skall giva barn något läkemedel till
sjukdomars förebyggande.<footnote>Detta oskick var i England då för tiden mycket i svang, 
särskilt efter pesten 1665. </footnote> Att följa de råd jag redan
givit skall nog göra mera nytta härvidlag än
fruntimrens hälsodrycker eller apotekarnes medikamenter.
Undvik mycket noga sådant plåstrande för att icke 
locka fram sjukdomar i stället för att förebygga dem!
Icke ens vid varje liten opasslighet bör heller
läkemedel givas eller läkaren tillkallas för barn, allra helst
om han är en nitisk man, som strax fyller deras
fönster med medikamentsflaskor och deras magar med
droppar. Det är lugnare att helt lämna dem åt
naturen än att lämna dem i händerna på en, som strax vill
plåstra med dem eller tycker, att barn vid
vanliga fall av illamående böra botas med något annat
än diet eller snarlik behandling. Ty det synes
överensstämma med både mitt förnuft och min erfarenhet,
att man bör göra så litet åt barnens ömtåliga
konstitution, som möjligt är, och endast så mycket, som
saken med oavvislig nödvändighet kräver. Litet
kalldestillerat rött vallmovatten, vilket är de bästa
magdropparna, jämte ro och avhållsamhet från kött, häver
ofta redan i början åtskilliga slags illamående, som
man genom alltför ivrigt användande av läkemedel
hade kunnat göra till kraftiga sjukdomar. När icke
en sådan mild behandling vill hejda det sig
utvecklande onda eller hindra det att övergå till utbildad
sjukdom, är det på tiden att söka råd av en sansad
och förståndig läkare. I detta stycke hoppas jag
finna lätt tilltro, och ingen kan under någon
förevändning draga i tvivel en mans råd, som ägnat någon tid
åt medicinska studier, när han tillråder att ej vara
för ivrig med att använda läkemedel och läkare.

30.  Sålunda har jag då avslutat behandlingen av
vad som rör kroppen och hälsan, vilket inskränker
sig till dessa få och lätt följda regler: mycket vistelse
i fria luften, kroppsrörelse och sömn; enkel diet,
intet vin eller andra starka drycker och mycket litet
eller ingen medicin; ej för varma och trånga kläder;
särskilt att hålla svalt om huvud och fötter, ofta vänja
fötterna vid kallt vatten och utsätta dem för väta.
</chapter>
<chapter name="II. Den andliga uppfostran">

ANDRA KAPITLET.

<h3>DEN    ANDLIGA    UPPFOSTRAN.</h3>

<b>Själslivet.</b>

31.  Sedan man ägnat tillbörlig omsorg åt att hålla
kroppen stark och kraftig, så att den må kunna lyda
och utföra själens befallningar, är den nästa och
förnämsta uppgiften att ge själen en rätt riktning, så att
den vid alla tillfällen må vara benägen att gilla
endast det, som kan överensstämma med en förnuftig
varelses värdighet och företräde.

32.  Om det jag sagt i början av denna
framställning är sant, vilket jag icke betvivlar, nämligen att
den skillnad, som förefinnes i människors
uppträdande och förmåga, beror på deras uppfostran mera än på
någonting annat, så kunna vi med skäl draga den
slutsatsen, att mycken omsorg bör ägnas åt att utbilda
barnens själsliv och tidigt giva dem den beredelse,
som skall påverka hela deras kommande liv. Ty när
de handla väl eller illa, riktas beröm eller klander åt
detta håll, och när de göra något galet, kommer det
allmänt att heta om dem, att det stämmer med deras
uppfostran.

33.  Liksom kroppens styrka förnämligast består i
att kunna uthärda vedermödor, så är det också med
själens. Och huvudprincipen och grunden för all
dygd och förtjänst ligger däruti, att en människa är
i stånd att neka sig sina egna önskningar, handla
emot sina egna böjelser och blott och bart följa 
förnuftets anvisningar om vad som är bäst, om också
begäret går i annan riktning.

34.   Det stora misstag jag iakttagit i fråga om
människors sätt att uppfostra sina barn, är, att icke nog
omsorg ägnats häråt i rättan tid, att man icke gjort
själen disciplinerad och van att böja sig för förnuftet
i början, när den var som vekast och lättast att böja.
Föräldrar, som enligt naturens visa ordning skola
älska sina barn, äro mycket benägna att låta denna
naturliga tillgivenhet urarta till svaghet för barnen, om
icke deras förnuft har ett mycket vaksamt öga på den.
De älska sina små, såsom ju deras plikt är, men ofta
omhulda de hos dem också deras fel. Man får
gudbevars icke göra de små emot; man måste låta dem få
sin vilja fram i allting; och som de vid späd ålder icke
kunna begå svåra synder, tycka deras föräldrar, att
de ganska lugnt kunna överse med deras små
snedsprång och göra sig lustiga åt den näpna elakhet, som
de anse ganska passande för denna oskuldsfulla ålder.
Men en svag fader, som ej ville, att hans barn skulle
straffas för ett elakt streck, utan urskuldade det med
att det vore en obetydlig sak, fick av Solon det
träffande svaret:  »Ja, men vanan är en viktig sak».<footnote>Denna anekdot tyckes Locke ha fritt efterbildat efter
Montaigne, som berättar en snarlik om Plato, också med någon
avvikelse från sin källa, Diogenes Laertius.</footnote>

35.   Det bortskämda barnet måste få lära sig att ge
slag<footnote>Jfr' s. 35. med  not  3.</footnote> och öknamn, det måste få, vad det gråter efter,
och göra, vad det behagar. Genom att sålunda ge
efter för barnen och klema bort dem, när de äro små,
fördärva föräldrar i grund deras natur. Sedan
förundra de sig över att de få smaka det bittra vattnet,
när de själva ha förgiftat källan. Ty när deras
barn vuxit upp och dessa dåliga vanor med dem, när
de nu äro för stora för att kela med och föräldrarna
ej längre kunna använda dem som leksaker, då klaga
dessa över att ungarna äro självsvåldiga och elaka.
Då bliva de förargade över att se dem trilska och 
besväras uv elakheter i lynnet, åt vilka de själva hos
dem gett väckelse och näring. Då, kanhända alltför
sent, skulle de gärna vilja få bort detta ogräs, som de
med egna händer inplantat och som nu slagit för djupa
rötter för att lätt kunna utrotas. Ty varför skulle vi
tycka det märkvärdigt, om den, som blivit vand till
att få sin vilja fram i allting, så länge han gick i kolt,
fortfarande skulle önska det och sträva efter
detsamma, när han fått byxor? Nej, ju mer gossen växer
upp till att bliva man, dess mera röjer åldern hans fel,
så att det då finnes få föräldrar så blinda, att de icke
se dem, få så okänsliga, att de ej känna de dåliga
verkningarna av sin egen efterlåtenhet. Han fick sin
vilja fram mot sin sköterska, innan han kunde tala
eller gå; han rådde på sina föräldrar, allt ifrån det han
kunde jollra; och nu, när han vuxit till och blivit
starkare och förståndigare, än han då var, varför
måste han nu helt tvärt hållas tillbaka och tyglas?
Varför måste han vid sju, fjorton eller tjugu års ålder
förlora den företrädesrätt, som föräldrarnas
efterlåtenhet dittills i så hög grad medgivit honom? Försök
med en hund eller häst eller någon annan varelse, och
se efter, om de onda eller trilska oarter de lärt sig i
ungdomen lätt kunna botas, när de väl stelnat till
vana! Och dock är ingen av dessa varelser hälften så
egensinnig och stolt eller hälften så begärlig efter att
bliva sin egen och andras herre som människan.

36. Dessa andra varelser, som vi vilja göra nyttiga
och dugliga till något, äro vi i allmänhet förståndiga
nog att börja med, när de äro mycket unga, och vi
vänja dem i tid vid tukt. Det är endast vår egen
avkomma, som vi försumma i detta stycke. Och sedan
vi gjort dem till dåliga barn, vänta vi dåraktigt nog,
att de skola bli goda människor. Ty om gossen måste
ha druvor eller sockermandlar, när han har lust till
dem, för att icke stackars lillen skall skrika eller
komma på misshumör; varför måste han då ej också få
sina begär tillfredsställda, när han blivit vuxen, ifall
dessa draga honom till vin eller kvinnor? Detta är
saker, vilka lika väl överensstämma med en äldres
längtan, som det han skrek efter som liten
överensstämde med ett barns böjelser. Att de hava
önskningar, som motsvara dessa olika åldrars fattningsgåva
och smak, det är icke däri felet ligger, utan däri, att
de icke ha dem underordnade förnuftets regler och
inskränkningar. Skillnaden ligger icke i att man har
eller icke har begärelser utan i förmågan att styra
dem och försaka sig själv i dem. Den, som ej är van
att underordna sin vilja under andras förnuft, när
han är ung, kommer knappast att lyssna till eller
underordna sig under sitt eget förnuft, när han blir
gammal nog att använda det. Och hurudan en sådan kan
väntas bliva som man, är lätt att förutse.

37.<footnote>Denna paragraf är senare tillägg.</footnote> Sådana förbiseenden göra sig vanligen de
människor skyldiga till, vilka synas mest vinnlägga sig
om sina barns uppfostran. Men om vi så se efter, hur
barn i allmänhet behandlas, få vi skäl att förundra oss
över att med det svåra sedefördärv, varöver världen
klagar, det ännu finnes något spår till dygd kvar.<footnote>Som en reaktion mot puritanismen hade under senare
hälften av 1600-talet en fruktansvärd sedeslöshet utvecklat sig i
England.</footnote>
Jag skulle vilja veta, vilken vanart man kan nämna,
som ej föräldrar och barns omgivning förgifta dem
med och nedlägga fröet till, så snart barnen förmå
taga emot det. Jag menar icke genom de exempel de
giva och de mönster de ställa fram för dem, vilket är
uppmuntran nog. Utan vad jag här skulle vilja fästa
mig vid är, huru man rent av lär dem det onda och
riktigt för dem bort från dygdens väg. Innan de
kunna gå, bibringar man dem våldsamhetens,
hämndlystnadens och grymhetens grundsatser. »Giv mig ett
slag, så att jag kan slå honom igen!»<footnote>D. v. s. »Giv luft åt din vrede mot den eller den personen
eller saken, (som du ej själv kan eller törs angripa), så skall
jag föra slaget vidare!»</footnote> är en lärdom,
som de flesta barn höra dagligen; och man räknar det 
för ingenting, därför att deras händer icke hava
styrka att göra någon skada. Men jag frågar: fördärvar
ej detta deras själ? Är ej detta det råa våldets väg,
som de föras in på? Och om de som små fått lära sig
slå och skada andra genom mellanhand och
uppmuntrats till att finna glädje i den skada de vållat dem och
att se dem lida, äro de icke då förberedda till att göra
detsamma, när de bli starka nog att själva slå så, att
det känns och gör verkan?

Vår kropps beklädnad, som skall tjäna
blygsamheten och värmen samt skydda oss, få barnen genom
föräldrarnas dårskap eller förvändhet anvisning om att
bruka för andra ändamål. Man gör den till föremål
för fåfänga och tävlan. Man väcker hos ett barn
längtan efter en ny dräkt, därför att den är så fin; och
när den lilla flickan är utstyrd i sin nya klänning och
huvudprydnad, hur kan modern göra annat än lära
henne beundra sig själv genom att kalla henne »sin
lilla drottning» och »sin prinsessa»! Så lär man de
små att bli stolta över sina kläder, innan de kunna
sätta dem på sig. Och varför skulle de icke i
fortsättningen uppskatta sig själva efter denna yttre elegans,
som är skräddarens eller modistens verk, när deras
föräldrar så tidigt lärt dem att göra det!

Osanningar, undanflykter och ursäkter, som föga
skilja sig från osanningar, lägger man i de ungas mun
och lovordar hos lärlingar och barn, så länge de äro
till mästarnas eller föräldrarnas fördel. Och kan man
tro, att den, som ser, hur ett töjande på sanningen
möter överseende eller uppmuntran, så länge det är
till nytta för hans gudaktige husbonde, icke skall
göra bruk av samma företrädesrätt för egen del, när det
kan ske till fördel  för honom själv?

Folk av ringare stånd hindras genom sina knappa
omständigheter från att hos sina barn uppmuntra
omåttlighet genom frestande rätter eller uppmaningar
att äta eller dricka mer än nog. Deras egna dåliga
föredömen, närhelst de få tillfälle till överflöd, visa dock,
att det icke är motvilja mot dryckenskap eller 
fråsseri, som avhåller dem från utsvävningar, utan brist
på tillgångar. Men blicka vi in i deras hem, som ha
det litet bättre ställt, så se vi där, att mat och dryck
till den grad blivit huvudsaken och lyckan i livet, att
man anser barnen vara försummade, om ej de få sin
andel därav. Såser, ragouter och mat, som
kokkonstens alla knep giva ett förvillande utseende, måste
fresta deras gom, när buken är full, och sedan, då man
fruktar, att magen skall vara överlastad, hittar man på
den förevändningen för ett glas vin till, att det
»befordrar matsmältningen», ehuru det bara tjänar till
att göra övermättnaden värre.

Är unge herrn litet opasslig, så är första frågan:
»Vad vill min kära gosse äta?» »Vad skall jag ge
dig?» Man trugar honom genast att äta och dricka,
och allas uppfinningsförmåga sättes i rörelse för att
hitta på någonting, som är nog läckert och
finsmakande för att övervinna bristen på matlust. Denna
har dock naturen visligen förordnat vid början av ett
illamående såsom ett skyddsmedel mot förvärrandet
därav, på det att den. fri från det vanliga arbetet att
smälta en ny ]addning i magen, må få god tid att rätta
och bli herre över de osunda vätskorna.

Och där barnen äro nog lyckliga i sina föräldrars
omvårdnad att genom deras kloka försiktighet hållas
ifrån övermått av bordets njutningar och till
måttlighet med enkel och tarvlig kost, också där kunna de
dock knappast bevaras för den smitta, som förgiftar
själen. Om man också törhända rätt väl kan skydda
deras hälsa genom förståndig behandling, så länge de
stå under uppfostrares ledning, så måste dock
nödvändigtvis deras begär ge efter för de lärdomar man
överallt bibringar dem om detta slags epikurism. De
berömmande ord man överallt har om god mat kunna
icke annat än bli ett verksamt eggelsemedel för den
naturliga aptiten och snart ge dem smak för ett gott
bord och locka dem till de många utgifter ett sådant
medför. Och detta skall sedan bland alla, även dem,
som bestraffa lasten, kallas att »leva gott»! Vad skall
väl det trumpna förnuftet våga säga mot detta
allmänna vittnesbörd? Eller kan det hoppas på att
göra sig hört, om det skulle kalla det för överdåd i mat
och dryck, som de högt uppsatta i samhället så öppet
kännas vid och allmänt utöva?

Detta har nu utvecklat sig till en sådan last och har
så starkt understöd, att jag icke vet, om det ej vill gå
under namn av dygd, och om det ej kommer att
betraktas som dårskap eller bristande världskännedom
att höja sin röst emot det. Och i sanning skulle jag
kunna misstänka, att vad jag här sagt därom kunde
bliva klandrat som en liten satir vid sidan av ämnet,
om icke mina ord haft det syftet att uppväcka
föräldrars omsorg och vaksamhet vid sina barns
uppfostran, när de se, hur dessa äro på alla sidor omgivna
icke blott av frestelser utan ock av handledare till det
onda och det kanske i de människors person, som
föräldrarna betraktat som  ett säkert skyddsvärn.

Jag skall icke längre uppehålla mig vid detta ämne
och än mindre gå igenom alla de enskilda fall, som
kunde visa, vilken möda man gör sig att fördärva
barnen och hos dem ingjuta lastbara grundsatser. Men
jag önskar, att föräldrar må med allvar tänka på om
det väl finnes någon utsvävning eller last, som man
ej öppet lär barnen och om det ej är i
överensstämmelse med deras plikt och vishetens bud att skaffa
barnen  annan vägledning.

<b>Begär.</b>

38.  Det förefaller mig tydligt, att grunden till all
dygd och förträfflighet ligger i en förmåga att neka
sig tillfredsställandet av sina egna begär, därest ej
förnuftet ger dem berättigande. Denna förmåga kan
vinnas och utvecklas genom vanan och bliva en lätt
och vanlig sak genom tidig övning. Om man ville höra
på mig, skulle jag därför vilja tillråda, att barnen,
tvärt emot vad som är vanligt, skulle vänjas vid att
underordna sina önskningar under andras och att 
försaka sina begär ända ifrån vaggan. Det första de
skulle lära sig borde vara, att de icke skulle få
någonting därför, att det behagade dem, utan därför, att
det ansågs lämpligt för dem. Om man försåge dem
med saker, som överensstämde med deras bebov, men
så, att man aldrig läte dem få, vad de en gång skrikit
efter, så skulle de lära sig vara nöjda utan det. De
skulle då aldrig med skrik ock kink sträva efter att
få herraväldet eller bli hälften så besvärliga för sig
själva och andra, som de nu äro, emedan de icke från
första början bliva så behandlade. Om man aldrig
läte dem få sin önskan uppfylld därföre, att de otåligt
ge uttryck åt den, skulle de lika litet skrika efter
andra saker som efter månen.

39.  Härmed vill jag icke säga, att barn ej skola
få sina önskningar uppfyllda i någonting eller att jag
väntar, att de i barnskorna skola ha förstånd och
uppförande som rådsherrar. Jag betraktar dem som
barn, som måste behandlas ömt, som måste leka och
ha leksaker. Men vad jag menar är, att så ofta de
begära, vad som ej passar för dem att få eller göra,
så bör man icke medgiva dem det därför, att de äro
små och önska det. Nej, allt vad de kälta efter, bör
man just av det skälet ofelbart neka dem. Jag har
sett barn till bords, som aldrig bådo om någonting,
vad som än serverades, utan nöjda togo, vad man gav
dem. Och på ett annat ställe har jag sett andra, som
skreko efter allt de sågo och måste ha av varenda rätt
och det först ändå. Vad var det väl, som åstadkom
denna stora skillnad, annat än det, att de ena voro
vana att få vad de sade till om eller skreko efter,
men de andra att försaka det. Ju yngre barn äro,
dess mindre tror jag, man bör ge efter för deras
ostyriga och självsvåldiga begärelser; och ju mindre
förstånd de ha själva, dess mer böra de stå under de
personers oinskränkta makt och tvång, vilka ha dem om
hand. Härav följer, det medger jag gärna, att endast
förståndiga människor borde utgöra deras omgivning.
Om världen allmänt handlar annorlunda, rår jag ej
för det. Jag säger här, hur jag anser, att det borde
vara. Ty om det redan vore allmänt bruk, behövde
jag icke besvära världen med ordande om detta ämne.
Dock tvivlar jag ej på att också andra, när de tänka
på saken, skola dela min mening, att ju förr man
börjar detta sätt med barn, dess lättare blir det för dem
och även för deras uppfostrare, och att det bör
iakttagas som en obrottslig regel, att har man en gång
nekat barn något, så böra de rakt icke erhålla det
genom kink och kält, såvida det icke är ens avsikt att
lära dem bli otåliga och besvärliga genom att man
belönar dem, när de äro det.

40.  De, som någonsin vilja styra sina barn, böra
därför börja, medan dessa äro mycket små, och se till,
att de fullständigt rätta sig efter föräldrarnas vilja.
Vill ni, att er son skall lyda er, när han lämnat
barndomen bakom sig, var då noga med att införa en fast
fadersmyndighet, så snart han är i stånd att
underkasta sig den och kan förstå, i vilkens makt han är!
Vill ni, att han skall känna respekt för er, så inplanta
den under hans sr>äda barndom, och ju mer han
närmar sig mannaåldern, dess närmare skall ni låta
honom bli förtrogen med er. Så skall ni, som sig bör,
få honom till er lydige undersåte, medan han är barn,
och till er tillgivne vän, när han blir man. Ty enligt
min mening tages barnens behandling i en förvänd
ordning av de människor, som äro överseende och
förtroliga med sina barn, när de äro små, men äro stränga
mot dem och hålla dem på avstånd, när de vuxit upp.
Ty frihet och efterlåtenhet kunna icke vara nyttiga
för barn, deras brist på omdöme gör, att de behöva
inskränkning och tukt. Och tvärtom är befallande
ton och stränghet blott ett olämpligt sätt att
behandla vuxna män, som ha eget förstånd till ledning för
sig, —- så framt ni icke önskar få det så, att edra
barn bliva leda vid er som vuxna och i hemlighet
säga inom sig själva: »När kommer du att dö, far?»

41.  Jag föreställer mig, att alla människor anse det
förnuftigt, att deras barn, när de äro små, betrakta
föräldrarna som sina herrar, sina oinskränkta
styresmän och hava respekt för dem såsom sådana, och att
de, komna till mognare ålder, betrakta dem som sina
bästa, som sina enda säkra vänner och älska och vörda
dem som sådana. Det nu nämnda sättet är sannolikt
det enda, på vilket man kan nå detta mål. Vi måste
betrakta våra vuxna barn som människor lika oss
själva, med samma lidelser, samma begär. Vi vilja
anses för förnuftiga varelser och hava vår frihet, vi
tycka ej om att behöva känna oss illa till mods under
ständiga tillrättavisningar och översittarminer, och ej
heller kunna vi fördraga strängt väsen eller förnäm
tillbakadragenhet hos dem vi umgås med. Envar, som
får sådant bemötande, när han är man, söker sig
annat sällskap, andra vänner, annat umgänge, med
vilka han kan känna sig obesvärad. Om man därför har
sträng hand med barnen från början, bliva de vid den
åldern lätthanterliga och underkasta sig denna
behandling utan knot, då de ju aldrig känt till någon
annan. Och om man sedan, när de växa upp och få
förmåga att använda sitt förstånd, sakta släpper efter
på strängheten i regementet, i samma mån de
förtjäna det, och faderns panna mer ljusnar emot dem samt
hans tillbakadragenhet småningom minskas, så
kommer hans forna stränga tukt blott att öka deras
kärlek, när de finna, att det endast var välvilja mot dem
och omsorg om att göra dem skickliga att förtjäna
sina föräldrars bevågenhet och alla andra människors
aktning.

42. Härmed vare nog sagt om hur ni skall stadga er
myndighet över edra barn i det hela. Fruktan och
respekt böra giva er den första makten över deras
hjärtan samt kärlek och vänskap hålla den kvar vid
mognare ålder. Ty den tiden måste komma, då de vuxit
ifrån riset och agan, och om då ej kärleken till er gör
dem lydiga och plikttrogna, om ej kärleken till
dygden och ett gott namn håller dem på en berömlig väg,
så frågar jag: vilken makt har ni väl över dem då för
att få dem in på denna väg? Nog kan fruktan för
att få en knapp arvslott, ifall de misshaga er, göra
dem till slavar under edra ägodelar, men de bliva
likväl onda och elaka i hemlighet, och detta
återhållande band kommer icke alltid att finnas kvar. Varje
människa måste förr eller senare förtros åt sig själv
och sin egen ledning, och den, som är en god, dygdig
och dugande man, måste ha blivit detta inifrån.
Därför måste det, som barnet skall mottaga av
uppfostran, det, som skall behärska och verka bestämmande
på dess liv, nedläggas hos det i god tid, måste vara
vanor, invävda i själva dess innersta natur, och icke
en förställd hållning och ett hycklat yttre, som
påtagits av fruktan, endast för att för tillfället undvika
en faders vrede, som kanske kan göra sonen arvlös.
</chapter>
<chapter name="III. Om straff">
TREDJE KAPITLET.

<h3>OM STRAFF.</h3>

43.  Sedan vi uppställt dessa allmänna grundsatser
som den väg, vilken bör följas, böra vi nu lämpligen
litet mera i detalj betrakta de olika tuktomedel, som
böra brukas. Jag har så mycket talat om att ha sträng
hand med barnen, att jag kanske blir misstänkt för
att icke taga nog hänsyn till vad deras späda ålder
och kroppsutveckling kan fordra. Men den
meningen kommer att försvinna, när ni hört på mig litet
mera. Ty jag är mycket böjd för att tro, att stor
stränghet i bestraffning blott gör mycket liten nytta,
nej gör stor skada vid uppfostran. Jag tror man skall
finna att, cæteris paribus,<footnote>= under för övrigt lika förhållanden.</footnote> de barn, som blivit mest
agade, sällan bliva de bästa männen. Allt, vad jag
hittills velat ha fram, är, att stränghet, såvitt den
överhuvud kan vara nödig, bör brukas dess mera, ju
yngre barnen äro, och när den genom vederbörlig
användning gjort sin verkan, bör den mildras och
utbytas mot en mildare uppfostringsmetod.

44.  Om foglighet och böjlighet i viljan av
föräldrarna med fast hand grundlagts, innan barnen ha
tillräckligt minne att komma ihåg, hur det började, så
kommer den att synas dem vara en helt naturlig sak
och sedermera verka inom dem, som om den så vore,
förhindrande all anledning till motstånd och knot.
Man får blott vara noga med att tidigt börja härmed
och ovillkorligen fasthålla därvid, tills respekt och 
vördnad blivit vana och ej den ringaste motvilja visar
sig i deras sinnes underkastelse och beredvilliga
lydnad. När väl denna vördnad sålunda blivit stadgad,
— vilket måste ske tidigt, om det icke skall kosta
möda och slag att åter få fram den, och detta dess mer,
ju längre saken uppskjutes, — så är det icke med slag,
hårda bannor eller andra slaviska bestraffningar, utan
det är just medelst denna deras vördnad, alltjämt i
förening med så mycket överseende, som man kan visa,
utan att den missbrukas, som barnen för framtiden
skola ledas och fostras, när de växa upp och få mera
förstånd.

45.  Att så är, torde man lätteligen medge, när man
blott betänker, vad som bör vara syftet med en
uppfostran, som är värdig en friboren man,<footnote>Detta synes vara grundbetydelsen av eng. ingenuous
education, som även kunde översättas »ädel fostran», »finare
uppfostran» (så  §  72).</footnote> och vad det
därvid gäller. Den som ej har herravälde över sina
böjelser, den som ej förstår att motstå de ivriga
maningarna av stundens behag eller obehag för det, som
förnuftet säger honom, att han bör göra, han saknar
den sanna grunden till dygd och flit och löper fara
att aldrig bliva duglig till någonting. Därför bör ett
sådant sinnelag, som är så olika naturen, när denna
saknar ledning, förvärvas i god tid. Och denna vana
av självbehärskning bör såsom den sanna grundvalen
till framtida duglighet och sällhet inarbetas i barnens
sinnen så tidigt som möjligt, ända från det de få den
första aningen om kunskap och insikt, och så med all
omsorg och alla tänkbara medel befästas hos dem av
de personer, som skola övervaka deras uppfostran.

46.  Å andra sidan, om barnens sinne blir för mycket
böjt och förödmjukat; om deras naturliga livlighet
blir för mycket nedtryckt och betvingad genom för
strängt regemente, så förlora de all kraft och energi
och äro värre däran än de jag förut talat om. Ty
överdådiga ynglingar, som ha livlighet och friskt mod,
kunna ibland föras till rätta och bli dugande och 
framstående män. Men ett nedtryckt sinne, räddhågat och
spakt, och ett klent mod kunna knappast någonsin
höjas och mycket sällan komma någon vart. Den stora
konsten ligger just i att undvika farorna på bägge
sidor, och den, som funnit på ett sätt att hålla ett barns
sinne obesvärat, verksamt och fritt och att dock på
samma gång hålla barnet tillbaka från många saker
det har lust till och att draga det till saker, som det
finner obekväma, den, som förstår att försona dessa
skenbara motsatser, han har enligt min mening funnit
uppfostrans sanna hemlighet.

47.  Den vanliga, lättjefulla och gina vägen med
kroppsaga och riset, vilket är det enda verktyg för
fostran, som lärare i allmänhet känna till eller
någonsin tänka på, är av alla den mest olämpliga att
använda vid uppfostran, emedan den lätt medför båda dessa
faror. De äro ju, såsom vi ha visat, Scylla och
Charybdis, som på den ena eller andra sidan draga dem i
fördärvet, som ej hålla rätt kurs.

48.  1. Dylika bestraffningar bidraga ej alls till att
övervinna vår naturliga benägenhet att hängiva oss åt
det för kroppen och för den närvarande stunden
behagliga och att till varje pris undvika obehag och
smärta, utan de snarare uppmuntra den. De stärka
därigenom det inom oss, som är roten till alla lastbara
handlingar och utsvävningar. Ty av vilken annan
bevekelsegrund än sinnligt behag eller obehag handlar
väl en gosse, som mot sin böjelse trälar vid boken eller
som avhåller sig från att äta ohälsosam frukt, som han
finner behag uti, endast av fruktan för stryk? Han
föredrager endast därvid det större kroppsliga behaget
och undviker det större kroppsliga obehaget. Och vad
vill det säga att styra hans handlingar och leda hans
uppförande med sådana bevekelsegrunder som dessa?
Vad vill det väl säga annat, än att man omhuldar det
grunddrag i hans natur, som det är vår uppgift att
utrota och förstöra? Därför kan jag icke anse någon
bestraffning nyttig för ett barn, vid vilken ej  
blygseln över att lida för en orätt handling verkar starkare
än smärtan.

49.   2. Ovan nämnda slag av bestraffning föder helt
naturligt motvilja mot det, som det är lärarens uppgift
att framkalla böjelse för. Hur tydligt kan man ej
iakttaga, att barn lära sig båta saker, som först varit dem
behagliga, när de finna, att de fått stryk, bannor och
förargelse för dem! Ock det är icke att undra på
med barn, när man ju icke skulle kunna få vuxna att
förlika sig ined vad det vara månde, ifall man använde
sådana medel. Vem skulle icke få avsmak för vilken
oskyldig förströelse som helst, som i ock för sig vore
honom likgiltig, om han med slag och onda ord
dreves till den, när han icke hade lust, eller om han
bleve ständigt så illa behandlad för vissa egenheter i
sitt sätt att bedriva denna förströelse! Det är
naturligt, att så skall vara. Obehagliga biomständigheter
smitta vanligen ned oskyldiga saker, med vilka de äro
förbundna; ja själva åsynen av en bägare, vari vi
bruka taga vämjelig medicin, ger oss kväljningar, så att
intet smakar väl därur, om än bägaren är aldrig så väl
rengjord, av ädel form och av dyrbaraste metall.

50.   3. Sådan slavisk tukt skapar ett slaviskt
sinnelag. Barnet underkastar sig och hycklar lydnad, så
länge fruktan för riset hänger över det. Men när
denna är borta och barnet utom synhåll, så att det
kan hoppas slippa straff, då giver det så mycket friare
spelrum åt sin naturliga böjelse. Denna blir på detta
sätt icke alls förändrad utan tvärtom stegrad och
stärkt och bryter efter ett sådant undertryckande
vanligen ut med desto större våldsamhet.

51.  4. Om åter en till det högsta stegrad stränghet
verkligen segrar och råder bot på den närvarande
häftiga åkomman, så sker detta ofta genom att den i dess
ställe för in en värre och farligare sjukdom, i det den
bryter själens kraft. Då har man i stället för en
självsvåldig yngling fått en klenmodig och slö varelse.
Huru mycket han än med sitt onaturligt lugna väsende
må behaga, enfaldigt folk, som berömmer spaka,
oföretagsamma barn, därför att de ej göra oväsen eller
besvär, kommer han ändock troligen till sint att visa sig
vara lika otrevlig för sina vänner, som han hela sitt
liv kommer att bli onyttig för både sig själv och andra.

</chapter>
<chapter name="IV. Om belöningar">
FJÄRDE KAPITLET.

<h3>OM BELÖNINGAR.</h3>

52. Stryk och alla andra sorters slaviska och
kroppsliga straff äro ej ändamålsenlig tuktan, om man
vill uppfostra visa, goda och ädla män, och böra därför
anlitas mycket sparsamt och det blott av viktiga
anledningar och i yttersta nödfall. Å andra sidan bör
man lika omsorgsfullt undvika att ställa sig in hos
barnen genom att belöna dem med saker, som de tycka
om. Den, som ger sin son äpplen eller sockermandlar
eller vad annat dylikt han tycker mest om, för att få
honom att lära sin läxa, ger blott sitt stöd åt hans
njutningslystnad och uppmuntrar genom sin
klemighet den farliga böjelse, som han borde på alla vis
kuva och kväva hos sonen. Man kan aldrig hoppas på
att lära honom behärska den, så länge man till
ersättning för att hans böjelse hindras på ett håll, ger
honom utsikt till att få den tillfredsställd på ett annat.
För att han skall bliva en god, vis och dygdig man,
är det lämpligt, att han lär sig handla mot sitt begär
och försaka sina böjelser för överflöd, granna kläder
eller gommens tillfredsställande o. s. v., när helst hans
förnuft råder honom till motsatsen och hans plikt
kräver det. Men när man lockar gossen till att göra
något, som är rätt, genom att erbjuda honom penningar
eller belönar hans möda att lära sig sin läxa med en
läckerbit; eller när man lovar honom en spetshalsduk
eller en vacker ny dräkt, om han utför några av sina
små uppgifter, — vad gör man väl, genom att lova 
honom dessa ting som belöningar, annat än erkänner
dem som det goda han bör sträva efter och så eggar
hans begär efter dem och vänjer honom att däri sätta
sin lycka? För att fömå barn att vara flitiga med sin
grammatik, dans eller annat dylikt, som har föga
betydelse för deras sällhet eller duglighet i livet,
uppoffra människor sålunda genom orätt använda belöningar
och straff deras dygd, vända om ordningen av deras
uppfostran och lära dem yppighet, stolthet, snikenhet
o. d. Ty genom att på detta sätt smeka de onda
böjelser, som de skulle hålla tillbaka och undertrycka,
lägga de grunden till dessa framtida laster, vilka vi
icke kunna undvika annat än genom att kuva våra
begär och tidigt vänja dem att underordna sig förnuftet.

53.   Härmed menar jag icke, att man bör hålla barn
ifrån den trevnad och de nöjen i livet, som icke skada
deras hälsa eller dygd. Tvärtom skulle jag vilja, att
man gjorde livet så behagligt och angenämt för dem
som möjligt, med rikligt njutande av allt, som kan
oskyldigt glädja dem. Man bör blott därvid noga tillse,
att de få njuta härav blott som en följd av den aktning
och det godkännande de få röna av sina föräldrar och
uppfostrare, men man bör aldrig erbjuda eller ge dem
dylikt som belöning för den eller den särskilda
handlingen, som de visa motvilja mot eller som de ej skulle
ha bjudit till att utföra utan denna lockelse.

54.  »Men», torde ni invända, »om du å ena sidan
tar bort riset och å den andra dessa små
uppmuntringar, varigenom man får barnen med sig, hur skall man
då fostra dem? Tag bort hopp och fruktan, så är det
slut med all tukt.» Jag medger, att gott och ont,
belöning och straff äro de enda bevekelsegrunderna för
en förnuftig varelses handlingar. De äro de sporrar
och tyglar, varmed hela människosläktet sättes i
rörelse och ledes, och därför böra de användas också mot
barnen. Ty jag vill råda deras föräldrar och
uppfostrare att alltid ha det i minne, att barn böra behandlas
som förnuftiga varelser.

55.  Jag medger, att belöningar och straff måste
lovas barnen, om det är vår avsikt att verka på dem.
Felet är, så föreställer jag mig, att de belöningar och
straff, som i allmänhet användas, äro illa valda.
Kroppslig smärta och njutning ha, enligt min mening, dåliga
verkningar, när man gör dem till straff eller belöning
för att därmed få makt med sina barn, ty, som jag
förut sagt, de tjäna blott till att öka och stärka de
böjelser, vilka det är vår uppgift att underkuva och bli
herre över. Vilken dygdens grundval lägger ni hos ett
barn, om ni får bort dess begär efter en njutning
endast genom att i gengäld förespegla det en annan?
Detta är blott att förstora dess begärelse och lära den
att sväva omkring från det ena till det andra. Om ett
barn skriker efter en ohälsosam och skadlig frukt, så
köper ni dess tystnad genom att giva det en mindre
skadlig sötsak. Detta kan möjligen bevara dess hälsa
men förstör dess själ och gör denna ännu mer tuktlös.
Ty härvid ändrar ni bara föremålet men smeker
fortfarande barnets begärelse och medgiver, att denna
måste tillfredsställas. Häruti ligger, såsom jag visat,
roten till det onda. Och så länge ni icke får barnet till
att kunna fördraga, att dess begär ej får bli
tillfredsställt, kan det väl för ögonblicket vara tyst och
ordentligt, men sjukdomen är ej botad. Genom ett sådant
tillvägagångssätt när och omhuldar ni hos barnet det,
som är källan till allt det onda, vilket med säkerhet
vid nästa tillfälle kommer att bryta ut igen med mera
våldsamhet, väcka starkare begär hos barnet och bereda
er själv mera bekymmer.

56.  De belöningar och straff, varigenom vi skola
hålla barnen i tukt, äro alltså av helt annan art och
av sådan kraft och verkan, att när vi väl kunna få dem
i bruk, förmodligen uppgiften är löst och svårigheten
övervunnen. Aktning och onåd äro de allra
kraftigaste eggelsemedlen, när man bara en gång fått
barnasinnet känsligt för dem. Om man väl en gång kan
bibringa barnen ambition och rädsla för skam och onåd,
så har man i dem nedlagt den riktiga grundsatsen, som
ständigt verkar och gör dem  benägna till det rätta.
Men man torde fråga: Hur skall detta ske?

Jag medger, att det vid första påseende nog
erbjuder en viss svårighet. Dock tror jag det vara mödan
värt att söka efter medlen — och sedan använda dem
— för att ernå detta, som jag betraktar som
uppfostrans stora hemlighet.

57.  För det första äro barn — kanske tidigare, än
vi tro — mycket känsliga för beröm och lovord. De
finna behag i att vara aktade och värderade särskilt av
sina föräldrar och dem de bero av. Om därför fadern
smeker och berömmer dem, när de äro snälla, men visar
en kall och ringaktande min mot dem, när de varit
stygga, och detta åtföljes av en liknande hållning hos
modern och alla andra, som äro i deras omgivning, så
komma de inom kort att märka skillnaden. Iakttages
detta regelbundet, kommer det otvivelaktigt att av sig
självt verka mer än hotelser eller slag. Ty dessa förlora
sin kraft, när de förekomma ofta, och äro icke till
någon nytta, när ej blygseln åtföljer dem. Därför böra
de också undvikas och aldrig användas utom i det här
nedan nämnda fallet, när det kommer till det yttersta.

58.   Men — för det andra — för att fördjupa
känslan av aktning eller onåd och ge den så mycket större
betydelse, böra andra behagliga eller obehagliga ting
ständigt åtfölja dessa olika tillstånd, icke som
särskilda belöningar eller straff för den eller den särskilda
handlingen utan som saker, vilka nödvändigt tillhöra
och regelbundet tillfalla den, som genom sitt
uppförande ådragit sig onåd eller lovord. Genom detta
behandlingssätt kan man i möjligaste mån få barn att fatta,
att de, som lovordas och aktas för att de äro snälla,
nödvändigt måste bli älskade och omhuldade av alla
och få allt annat gott som följd därav, och att å andra
sidan, där någon genom felsteg råkar i missaktning
och icke bryr sig om att bevara sitt goda anseende, han
oundvikligen råkar ut för ringaktning och förakt, samt
att han i den ställningen sedan förlorar allt, vad som
kunde tillfredsställa och förnöja honom. På detta sätt
låter man föremålen för barnens begär bli hjälpare till
dygden, när en stadgad erfarenhet från början lär dem,
att de saker, som de finna glädje i, blott tillhöra ock
böra åtnjutas av sådana, som vunnit gott anseende. Om
man på detta, vis en gång lyckas få dem att av blygsel
lägga bort sina fel — ty utom detta straff skulle jag
ej gärna vilja veta av något annat — och lära dem
älska lyckan av att man kar god tanke om dem, så kan
man leda dem hur man vill, och de komma alltid att
älska dygdens väg.

59.  Den förnämsta svårigheten härvid ligger, så vitt
jag förstår, i dårskapen och förvändheten hos
tjänstefolk, som man knappast kan hindra från att
härutinnan korsa fars och mors avsikter. Barn, som hos sina
föräldrar möta ogillande för ett fel, finna vanligtvis en
tillflykt och tröst i smekningarna av dessa dåraktiga
smickrare, vilka härigenom förstöra allt, vad
föräldrarna sträva att uppbygga. När far eller mor se ovänligt
på barnet, böra alla andra taga på sig samma kyliga
min mot det och ingen giva det uppmuntran, förrän det
genom att be om förlåtelse och ändra felet kommit i
rätt ställning igen ock återvunnit den goda tanke man
förut hyste om det. Om detta ständigt iakttoges,
förmodar jag, att det skulie vara föga behov av slag och
bannor. Barnens egen trevnad och tillfredsställelse
skulle snart lära dem att sträva efter lovord och
undvika att göra, vad de funne alla fördöma och de själva
ofelbart finge lida för, även utan att få bannor eller
slag. Detta skulle lära dem blygsamhet och skam, och
de skulle snart komma till att få naturlig avsky för det,
som de funne ha den verkan, att alla ringaktade dem
och såge dem över axeln därför. Men hur man skall
råda bot på detta olämpliga sätt från tjänstefolkets
sida, det måste jag överlämna åt föräldrarnas omtanke
och övervägande. Jag tror emellertid, att frågan är av
stor vikt, och att de äro mycket lyckligt ställda, som
kunna få förståndigt folk i sina barns omgivning.

60.  Att ofta giva kroppsaga och hårda bannor bör
man därför omsorgsfullt undvika, emedan  detta slags
bestraffning aldrig framkallar några goda verkningar,
mer än att det tjänar till att väcka blygsel och avsky
för det felsteg, som föranlett den. Men om ej
obehaget till sin största del består i känslan av att hava
gjort orätt och i farhågan, att de ha ådragit sig sina
bästa vänners berättigade misshag, så verkar smärtan
av riset blott ofullkomlig bot. Den lappar endast ihop
såret för ögonblicket och läker det på ytan men går
icke till bottnen med det onda. Uppriktig blygsel och
fruktan för att misshaga äro de enda sanna
tvångsmedlen. Endast dessa böra utgöra tyglarna och hålla
barnet i styr. Men kroppsstraff måste nödvändigt
förlora denna verkan och nöta bort känslan av blygsel,
därest de ofta återkomma. Blygsel spelar hos barn
samma roll som blygsamheten hos kvinnor, den kan
icke bevaras, om man ofta bryter däremot. Och
fruktan för föräldrarnas misshag kommer att bli mycket
betydelselös, om tecknen till detta misshag hastigt gå
över och några slag äro fullständig bot. Föräldrar
böra väl betänka, vilka fel hos deras barn ha nog
betydelse för att förtjäna, att de ge sin vrede tillkänna.
Men när de väl tillkännagivit sitt misshag till den
grad, att det medför straff, böra de icke genast lägga
bort sin stränga min utan låta barnen återfå sin forna
gunst endast med en viss svårighet och uppskjuta full
försoning, till dess deras lydaktighet och mer än
vanliga välförhållande bevisa deras bättring. Om ej denna
ordning iakttages, blir straffet genom sin
alldaglighet blott en helt naturlig sak och förlorar all sin
verkan. Att fela, få aga och sedan förlåtelse kommer
att anses lika naturligt och nödvändigt, som att
middag, natt och morgon följa på varandra.

61. Beträffande gott anseende bland människor vill
jag endast ytterligare anmärka, att, ehuru det ej är
den sanna grundvalen och måttstocken för dygden, —
ty de bestå i en människas kännedom om sina plikter
och hennes tillfredsställelse över att lyda Skaparen, i
det hon följer buden av det ljus, Gud har givit henne,
med hopp om att vinna Hans välbehag och av Honom
bliva belönad, —- så är det dock det, som kommer
närmast därefter. Och då det utgör det vittnesbörd och
bifall, som andra människors förnuft liksom efter
gemensam överenskommelse skänker dygdiga och
riktiga handlingar, är det just en lämplig ledning och
uppmuntran för barnen, tills de bliva i stånd att döma
själva och med sitt eget förnuft finna, vad som är rätt.

62.<footnote>Senare tillägg.</footnote> Denna synpunkt kan ge föräldrar en ledning,
hur de skola bära sig åt, när de klandra eller
berömma sina barn. De tillrättavisningar och bannor, som
barnens fel stundom göra nästan oundvikliga, böra
icke blott givas i sansade, allvarliga och lidelsefria
ordalag utan också i enrum och utan vittnen. Men de
lovord barn förtjäna böra de få i andras närvaro.
Detta gör belöningen dubbelt så stort, genom att
berömmet blir bekant, men föräldrarnas ovillighet att draga
fram deras fel för andra gör, att barnen själva sätta
större värde på sitt goda namn, och lär dem vara dess
mer måna om att bevara andras goda tanke om dem,
så länge de tro sig äga den. Men när de prisgivas
åt blygsel genom att deras felsteg bekantgöras, och
de så giva detta goda anseende förlorat, är den
hållhaken på dem borttagen, och de bli desto mindre
måna om att bevara andras goda tanke om dem, ju mera
de misstänka, att detta goda anseende redan fått en
fläck.

63. Men om man väljer det rätta sättet med barn,
får man icke så mycket behov av att använda de
vanliga belöningarna och straffen, som vi föreställa oss
och som är allmänt vedertaget bruk. Ty alla deras
oskyldiga tokerier, lekar och barnsliga handlingar bör
man lämna fullkomligt fria och ohindrade, för så vitt
de äro förenliga med skyldig vördnad för dem, som
äro närvarande, och man bör härvid visa största
överseende. Om man, som sig bör, endast läte tiden,
exemplets makt och ökad mognad råda bot på dessa fel,
som snarare ligga i barnens ålder än i dem själva, så 
skulle barnen slippa mycken orätt använd och nyttig
tuktan. Ty antingen förmår denna ej övervinna
deras barndoms naturliga böjelser, och genom att så bli
en alldaglig sak utan verkan berövar den tuktan i
andra verkligt nödvändiga fall en del av dess nytta.
Eller ock, om den är nog stark att kalla tillbaka
barnaålderns naturliga munterhet, tjänar den endast till att
förstöra barnet både till kropp och själ. Om någon
gång oljudet och bråket vid deras lekar visa sig
olämpliga eller ej passande för det ställe eller sällskap,
där de befinna sig, — vilket endast kan vara, där
föräldrarna äro närvarande, — så är det nog med en blick
eller ett ord från far eller mor, om dessa ha skaffat
sig tillbörlig auktoritet, för att antingen avlägsna
eller tysta dem för den stunden. Men detta lekfulla
lynne, som naturen visligen lämpat efter deras ålder
och läggning, borde man, i stället för att dämpa och
undertrycka, snarare uppmuntra, för att det skall
hålla uppe deras livsandar och stärka deras hälsa och
krafter. Den största konsten är att låta allt, vad de
skola göra, också bliva ett nöje och en lek.

*
</chapter>
<chapter name="V. Om regler och vanor">
FEMTE KAPITLET.

<h3>OM REGLER OCH  VANOR.</h3>

<b>Regler.</b>

64. Och här må jag tillåtas fästa mig vid en sak,
som jag tror vara ett fel i den vanliga
uppfostringsmetoden, nämligen att man vid alla tillfällen belastar
barnens minne med regler och föreskrifter, vilka de
ofta icke förstå och ständigt glömma lika fort, som de
givits. Ar det någon handling ni vill ha gjord eller
gjord på annat sätt, så låt dem, så ofta de glömma den
eller göra den bakvänt, utföra den om och om igen,
tills de göra den fullt riktigt. Härigenom vinner man
följande två fördelar: För det första ser man, om det
är en handling, som de kunna utföra eller man
lämpligen kan vänta av dem; ty stundom få barn
tillsägelse att göra saker, som de vid närmare undersökning
befinnas ur stånd att göra och behövde undervisning
och övning uti, innan man begär det av dem. Men
det är mycket lättare för en uppfostrare att befalla än
att undervisa. För det andra vinnes härmed även det,
att genom upprepning av samma handling, tills den
blivit vana, dess utförande icke kommer att bero av
minnet eller eftertanken, vilka höra ihop med klokheten
och den mogna åldern men icke med barndomen, utan
kommer att bli natur hos dem. Att buga sig för en
herreman, när man hälsar på honom, och att se honom
i ansiktet, när man talar till honom, har ju på
samma sätt för en väluppfostrad människa genom  
ständig vana blivit lika naturligt som att andas, det
fordrar ingen eftertanke, ingen överläggning. Om ni på
detta sätt bos ert barn botat något fel, så är det botat
för alltid, och sålunda kan ni rensa bort dem alla, det
ena efter det andra, och inplanta vilka vanor ni vill.

65.  Jag har sett föräldrar så överhopa sina barn
med regler, att det var omöjligt för de stackars
småttingarna att minnas tiondelen av dem, långt mindre
att iakttaga dem. Likväl blevo de antingen med ord
eller slag tuktade för att de bröto mot dessa
mångfaldiga, ofta mycket olämpliga föreskrifter. Och
härav blev helt naturligt följden, att barnen ej brydde sig
om tillsägelser, när det blev dem klart, att all den
uppmärksamhet, som de voro i stånd att använda, icke var
tillräcklig att bevara dem för överträdelse av påbuden
och därmed följande tillrättavisningar.

Låt därför edra regler för eder son vara så få som
möjligt och snarare färre än fler mot vad som synes
obetingat nödvändigt. Ty om ni betungar honom med
många regler, måste nödvändigtvis ettdera av följande
fall inträffa. Antingen måste han straffas mycket
ofta, vilket kommer att få dåliga följder genom att göra
bestraffningen alltför vanlig och alldaglig. Eller
också måste ni låta överträdelse av en del regler bli
ostraffad, varigenom de naturligtvis föraktas och er
myndighet förlorar sitt värde för barnet. Stifta blott
få lagar, men se till, att de åtlydas väl, när de en gång
stiftats! Få levnadsår kräva blott få lagar, och
allteftersom barnet tilltager i ålder, kan ni, när en regel
är väl befäst genom övning, lägga till en ny.

<b>Vanor.</b>

66.  Men kom väl ihåg, att man icke skall lära barn
genom regler, vilka alltid falla ur deras minne! Vad
ni anser nödigt för dem att göra, skall ni befästa hos
dem genom oeftergivlig övning, så ofta anledning
därtill återkommer. Och skapa om möjligt anledningar!
Detta kommer att hos dem framkalla vanor, vilka, när
de en gång grundlagts, verka av sig själva lätt och
naturligt utan bistånd av minnet. Men låt mig här ge
er två varnande råd: 1) Det ena är, att ni håller
barnen till att öva det, som ni skulle vilja hos dem se
utvecklat till vana, genom vänliga ord och milda
förmaningar, som om ni påminde dem om vad de glömt,
snarare än genom hårda tillrättavisningar och bannor,
som om de vore uppsåtligt brottsliga. 2) En annan
sak ni bör ge akt på, är att icke sträva att befästa
alltför många vanor på en gång, för att de icke genom
mångfalden skola sammanblandas och så ingen bringas
till fullkomning. När ständig vana har gjort något
lätt och naturligt för barnen och de utföra det utan
att tänka efter, kan ni gå över till något annat.<footnote>Återstoden av paragrafen är senare tillägg.</footnote>

Denna metod att lära barn genom upprepad övning
och utförande av samma handling om och om igen
under lärarens ögon och ledning, tills barnen fått vana
att utföra den väl i stället för att lita på regler, som
man anförtrott åt deras minne, har så många fördelar,
från vilken sida vi än betrakta den, att jag ej kan
annat än förundra mig, — om man kunde förundra sig
över dåliga bruk i något stycke, — hur det kan vara
möjligt, att den är så försummad. Jag skall nämna
ännu en fördel, som jag nu kommer på. Genom denna
metod få vi se, om det, som kräves av gossen, är
lämpat efter hans förmåga och på något sätt avpassat
efter hans naturliga begåvning och läggning, ty även
detta måste man taga hänsyn till vid en rätt
uppfostran. Vi kunna ej hoppas på att helt ändra barnens
ursprungliga temperament, att göra den muntre
tankfull och allvarsam eller den melankoliske lekfull utan
att fördärva dem. Gud har tryckt prägeln av en viss
egendomlighet på människornas själar, vilka liksom
deras gestalter kanske kunna förbättras något litet
men knappast helt förändras eller omformas till sin
motsats.

Den, som sysslar med barn,  bör därför väl studera 
deras natur och anlag och genom flitiga försök se
efter, i vilken riktning de lätt utveckla sig och vad som
passar dem. Han bör giva akt på vilka deras
naturliga gåvor äro, hur de kunna utbildas och vad de
lämpa sig för. Han bör ta i betraktande, vad de sakna,
huruvida de äro i stånd att genom flit tillägna sig det
felande och få det införlivat med sig genom övning,
och om det lönar mödan att sträva därefter. Ty i
många fall består allt, vad vi kunna göra eller böra
sätta som vårt mål, däruti, att vi göra det bästa bruk
av vad naturen givit, förebygga de laster och fel, för
vilka en sådan läggning är mest benägen, och bereda
den alla de fördelar den kan tillgodogöra sig. Var
och ens naturliga anlag böra föras fram så långt som
möjligt. Men att försöka påtrycka honom andra blir
endast fåfäng möda; och vad som sålunda smetas på,
sitter i bästa fall blott obekvämt och får alltid ett
missklädande tvång och tillgjordhet hängande vid sig.

Tillgjordhet är icke, det medger jag gärna, ett
tidigt fel i barndomen eller en frukt av den olärda
naturen. Den tillhör det slags ogräs, som ej växer i den
vilda, ouppodlade ödemarken utan i trädgårdsland
under en trädgårdsmästares försumliga hand eller
oförsiktiga vård. Ledning och undervisning och ett visst
medvetande om nödvändigheten av levnadsvett äro
behövliga, för att man skall kunna visa tillgjordhet,
vilken är en strävan att rätta naturliga brister och
alltid har det lovvärda syftet att behaga, ehuru den
alltid förfelar detta. Ty ju mer den mödar sig att påtaga
behagfullhet, dess längre är den från detta mål. Av
detta skäl bör tillgjordhet så mycket sorgfälligare
övervakas, som den är det fel, som särskilt kommer
av uppfostran själv, visserligen en förvänd uppfostran,
men en sådan,<footnote>Så blir översättningen formellt riktig efter den engelska
texten. Dock tycks dennas här och där något vårdslösa
formulering ge oss rätt att sammanställa orden sålunda med bättre
mening: »naturligtvis en förvänd uppfostran; men också
emedan det är ett sådant fel, som unga människor ofta hemfalla
åt» o. s, v.</footnote> som unga människor ofta råka ut för 
antingen genom eget misstag eller genom dålig
ledning av de personer, som ha hand om dem.

Om man undersöker, varuti den behagfullhet består,
som alltid vinner bifall, skall man finna, att den
uppkommer av det naturliga sammanhang, som framträder
mellan den utförda handlingen och en sådan
sinnesförfattning, som måste vinna vårt gillande såsom
passande för tillfället. Vi kunna ej annat än finna
behag i ett vänligt, välvilligt, artigt väsen, varhelst vi
möta det. Ett fritt sinne, som behärskar sig själv och
alla sina handlingar, som ej är lågt eller trångt, ej
högmodigt eller fräckt, ej vanprytt av något stort fel,
måste intaga alla. De handlingar, som naturligen
härflyta av ett så harmoniskt utvecklat sinnelag,
behaga oss även såsom de äkta tecknen därtill, och då
de äro så att säga naturliga utflöden av anden och
sinnelaget inom människan, kunna de icke vara
annat än lediga och otvungna. Detta synes mig vara
den skönhet, som lyser fram genom somliga mäns
handlingar, förhöjer utseendet av allt, vad de göra,
och intager alla, som komma i deras närhet. De ha
nämligen genom ständig övning utbildat sitt
uppträdande och gjort alla dessa små uttryck för artighet
och aktning, som natur eller sed har infört i
umgänget, så lätta för sig, att de icke synas konstlade eller
studerade utan som en naturlig följd av sinnets
mildhet och en lycklig läggning.

Å andra sidan är tillgjordheten en klumpig och
tvungen efterbildning av det, som bör vara äkta och
ledigt, och saknar den skönhet, som åtföljer det
naturliga. Ty det råder alltid motsättning mellan den
yttre handlingen och den inre sinnesbeskaffenheten på
ettdera av följande sätt: 1) Antingen vill en människa
ta på sig utseendet av en sinnesstämning, som hon
då icke har i verkligheten utan genom falskt
uppträdande strävar att ge sig sken av, — dock så, att det
tvång, som vilar över henne, röjer sig. Sålunda låtsas
människor ibland vara sorgsna, glada eller vänliga, när
de icke äro det i verkligheten.
2) Det andra sättet är, när människor icke sträva
efter att ge sig sken av sinnesstämningar, som de ej
hava, utan efter att uttrycka dem, de verkligen hava,
genom ett uppträdande, som ej passar till dem. Hit
höra i umgänget alla tvungna rörelser, handlingar, ord
eller blickar, som, ehuru avsedda att visa antingen
aktning eller artighet mot sällskapet eller ock
tillfredsställelse och trevnad där, dock icke äro naturliga eller
äkta tecken till någondera delen utan snarare till
någon inre brist, något inre misstag. Efterhärmning av
andra, utan att man urskiljer, vad som hos dem är
behagfullt, eller vad som är säreget för deras kynne,
ingår ofta häruti till en stor del. Men all slags
tillgjordhet, den mä komma varifrån som helst, är alltid
obehaglig, ty vi hata av naturen allt oäkta och
fördöma dem, som icke hava något bättre att komma med.

Den enkla och grova naturen, lämnad åt sig själv,
är mycket bättre än konstlad otymplighet och sådana
utstuderade former av ett förvänt sätt. Saknaden av
en färdighet eller någon brist i vårt uppträdande, som
gör, att vi ej nå upp till den högsta behagfullhet,
undgår ofta iakttagelse och klander. Men tillgjordhet i
någon del av vårt uppträdande är som att sätta våra
brister i klar belysning och undgår aldrig att fästa
uppmärksamheten på oss såsom de där sakna antingen
förstånd eller uppriktighet. Detta böra uppfostrare
så mycket sorgfälligare akta på, emedan det, som jag
ovan sagt, är en förvärvad fulhet, som beror på
missriktad uppfostran. Ty få människor göra sig skyldiga
därtill annat än de, som göra anspråk på bildning och
icke skulle vilja anses okunniga om vad som är fint
och passande i umgänget. Ja, om jag ej misstager
mig, har tillgjordheten ofta sitt ursprung i de
personers lättjefulla förmaningar, som giva regler och
framställa exempel, utan att de med sina läror förbinda
övning och låta lärjungarna inför sina ögon upprepa
handlingen, så att de kunna rätta det opassande eller
tvungna i den, tills den når fullkomligheten av
vanemässig och klädsam ledighet.

*
</chapter>
<chapter name="VI. Om barns yttre hållning">
<h3>OM BARNS YTTRE HÅLLNING.</h3>

67.  Vad man kallar sätt att skicka sig, en sak som
barn ofta plågas med och få höra så många vackra
förmaningar om av förståndiga barnjungfrur och
guvernanter, bör efter min mening snarare läras genom
exempel än genom regler. Och om man håller barn
från dåligt sällskap, sätta de också sin stolthet i att
uppföra sig vackert på samma sätt som andra, när de
märka, att de få aktning och beröm därför. Men om
gossen genom litet försumlighet icke skulle taga av
sig hatten eller bocka sig så vackert, kan lätt en
danslärare bota den bristen och taga bort all den medfödda
enkelhet i sättet, som salongsmänniskor kalla
tölpighet. Och då det förefaller mig, att ingenting så
mycket som dans ger barn klädsam säkerhet och hållning
samt förmåga att umgås med äldre personer, så tycker
jag de borde få undervisning i att dansa, så snart de
äro i stånd att lära sig det. Ty fastän dansen blott
är utvärtes behag i rörelser, ger den dock barnen,
jag vet ej på vad sätt, manlighet i tankar och
uppträdande mer än någonting annat. Men för övrigt vill
jag icke, att man skall plåga små barn mycket med
småaktigheter och spetsfundigheter i fråga om
belevenhet.

Var aldrig bekymrad för de fel hos barnen, som ni
vet, att tiden skall bota! Därför borde bristen på
förfinad artighet i uppträdandet, så snart det icke fattas
artighet i sinnet, — ty där måste ni vara noga med
att tidigt inplanta den, — vara föräldrarnas minsta
bekymmer, så länge barnen äro små. Om det späda
sinnet är fyllt av en vördnad för föräldrar och lärare,
som beror på kärlek, högaktning och fruktan att göra
dem emot, samt av aktning och välvilja mot alla
människor, så skall denna aktning självmant lära barnen
de sätt att ge den uttryck, som de märka vara mest
kärkomna. Se blott till, att ni hos gossen bevarar den
naturliga godhetens och välviljans grundsatser, och
gör dem så mycket som möjligt till vana genom
erkännande och beröm och allt det goda, som följer med ett
sådant sakernas tillstånd! När så dessa grundsatser
slagit rot i hans sinne och där vunnit stadga genom
fortsatt utövning, behöver ni ej frukta för att icke
prydlighet i umgänget och ett fint sätt i det yttre
komma i sinom tid, om gossen, sedan han tagits ur
barnjungfruns vård, lämnas i en fint bildad mans hand
för att uppfostras.

Så länge barnen äro små, bör man hos dem fördraga
varje vårdslöshet, som ej bär prägeln av stolthet eller
elakhet. Men när helst dessa egenskaper framträda
i någon handling, böra de genast beivras med ovan
nämnda medel.<footnote>Det följande är senare tillägg ända till nedpå s. 64: »Ty det
måste» o. s. v.</footnote> Vad jag sagt om sättet att skicka
sig, vill jag icke ha så uppfattat, som menade jag,
att ej de personer, som ha omdöme därtill, skulle få
milt forma barnens rörelser och hållning, när de äro
små. Det vore en stor fördel, om dessa, alltifrån det
de kunna gå, hade människor omkring sig, som hade
skicklighet och ville använda rätta sättet därtill. Vad
jag klagar över, är det orätta sätt man vanligen
använder härvidlag. Barn, som aldrig fått lära sig
något sådant som uppförande, få ofta, särskilt i
främmandes närvaro, bannor för att de på ett eller annat
sätt felat i sättet att skicka sig väl, och bliva därpå
överösta med förebråelser och föreskrifter om att taga
av sig hatten, bocka sig o. s. v. Fastän härvid
vederbörande föregiva sig vilja rätta barnet, är det dock i 
verkligheten mestadels för att skyla sin egen skam,
och de lägga skulden på de stackars små, stundom
i ganska stort vredesmod, för att fritaga sig därifrån
själva, av fruktan för att de närvarande skola skylla
barnets orätta beteende på deras egen bristande
omvårdnad och förmåga.

Ty barnen själva bliva aldrig ett enda grand
förbättrade genom sådana tillfälliga uppläxningar. Man
borde vid andra tillfällen visa dem, vad de skola göra,
och genom upprepade handlingar forma dem på
förhand, så att de bli vana vid att göra det, som är
lämpligt och klädsamt. Men man borde icke tillsäga och
tala med dem om att strax på stället göra, vad de
aldrig blivit vanda till eller förstå att göra på rätt sätt.
Att sålunda gnata och gräla på dem i varje ögonblick
är icke att lära dem utan att förarga och plåga dem till
ingen nytta. Man bör låta dem vara i fred hellre än
att banna dem för ett fel, som de ej rå för och som
det ej står i deras makt att ändra blott för en
tillsägelse. Ja, det vore mycket bättre, om man lämnade
deras naturliga barnsliga försumlighet eller enkla sätt
åt en mognare ålders inverkan, än att de ofta skola
få obefogade tillrättavisningar, vilka varken giva eller
kunna giva dem behagfullt sätt att röra sig. Om
deras sinne har en god läggning och bibragts en inre
belevenhets grundsatser, så kommer en stor del av den
grovhet, som är kvar på ytan av brist på bättre
undervisning, att nötas bort av tiden och ett uppmärksamt
aktgivande under deras uppväxt, ifall de uppfostras i
gott sällskap. Men i motsatt fall kunna icke alla
regler i världen eller all tänkbar tillrättavisning ge dem
hyfsning. Ty det måste ni erkänna som en orubblig
sanning: de må få vilken undervisning som helst och
aldrig så lärda föreläsningar om belevenhet
dagligen inpräntade i sig, så kommer dock deras
uppträdande mest att påverkas av det sällskap, vari de
umgås, och av deras omgivnings sätt. Barn — ja också
vuxna — rätta sig mest efter exempel. Vi äro alla
ett slags kameleonter, som alltid få färg av saker i
vår närhet, och icke är detta att undra på hos barn,
som bättre förstå, vad de se, än vad de höra.

<b>Sällskap.</b>

68.  Jag har ovan nämnt e n svår skada, som barn
lida genom tjänare, när dessa genom sitt smicker taga
bort skärpan och kraften av föräldrarnas
tillrättavisningar och så försvaga deras auktoritet. Här kommer
nu en annan stor olägenhet för barnen från det lägre
tjänstefolkets sida, nämligen de dåliga exempel de få.

De böra om möjligt fullständigt hållas ifrån sådant
umgänge, ty smittan av dessa dåliga föredömen både i
belevenhet och dygd sprider sig fruktansvärt lätt till
barnen, så ofta de komma den nog nära. De lära sig
ofta av ouppfostrade eller liderliga tjänare sådant
språk, sådana ledsamma odygder och oarter, som de
annars möjligen skulle vara okunniga om hela sitt liv.

69.  Det är en svår sak att helt förebygga detta
onda. Ni kan skatta eder mycket lycklig, om ni
aldrig får en ohyfsad eller lastbar tjänare och om edra
barn aldrig bliva besmittade av dem. Dock måste
man göra så mycket man kan däremot, och barnen
böra hållas så mycket som möjligt<footnote>Huru mycket romarna betraktade barnens uppfostran som
en uppgift, den där egentligen tillkom föräldrarna själva, kan
man se hos Suetonius, August. § 64, hos Plutarchus i Vita
Catonis Censoris samt hos Diodorus Sicilius, I, 2 kap. 3.
<i>(Lockes anmärkning.)</i></footnote> i sällskap med
föräldrarna och dem, åt vilkas omvårdnad de äro
anförtrodda. I detta syfte borde man göra det lätt och
trevligt för dem att vara i de äldres närhet, man bör
medge dem alla de friheter, som passa för deras ålder,
och icke hålla dem under onödigt tvång, när de äro
inför föräldrarnas eller uppfostrarens ögon. Är detta
ett fängelse för dem, så får man ej undra på, att de
icke tycka om det. Man får icke hindra dem ifrån
att vara barn eller från att leka eller uppföra sig som
barn, utan endast från att uppföra sig illa. All annan 
frihet bör man medgiva dem. Vidare borde de, for
att lära sig älska sina föräldrars sällskap, erhålla allt
det goda, som de få, hos dem och ur deras hand.
Tjänstefolket borde hindras från att ställa sig in hos dem
genom att giva dem starka drycker, vin, frukt,
leksaker och annat sådant, som kan lära barnen älska
umgänget med  dem.

*
</chapter>
<chapter name="VII. Om fördelarna av uppfostran i hemmet">
SJUNDE KAPITLET.

<h3>OM  FÖRDELARNA  AV
UPPFOSTRAN  I  HEMMET.</h3>

70.  När jag nu nämnt ordet sällskap, är jag nästan
färdig att kasta bort pennan och icke besvära eder
vidare med detta ämne. Ty eftersom umgänge verkar
starkare än alla föreskrifter, regler och anvisningar,
tyckes det mig vara nästan alldeles meningslöst att
orda vitt och brett om andra saker och sedan tala
om detta ämne nästan utan något resultat. Ty ni
torde strax säga: »Vad skall jag göra med min son? Om
jag alltid håller honom hemma, är det fara värt, att
han spelar 'unge herrn'. Och skickar jag bort honom,
hur är det möjligt att bevara honom från besmittelse
av den råhet och last, som överallt är i svang? Hemma
hos mig blir han kanske mer oskyldig men också mer
okunnig om världen. Då han där saknar omväxlande
sällskap och ständigt är van vid samma ansikten, blir
han en tafatt eller inbilsk människa, när han kommer
ut i wärlden».

Jag medger, att båda alternativen ha sina
olägenheter.<footnote>Återstoden av paragrafen är senare tillägg.</footnote> Att vara borta bland andra gör visserligen
gossen käckare och bättre skickad att tumla om och
reda sig bland jämnåriga, och tävlan med
skolkamrater sätter ofta liv och fart i unga pojkar. Men så
länge ni ej kan finna en skola, där det är möjligt för
läraren att övervaka lärjungarnas seder, eller kan 
visa upp lika goda verkningar av hans omsorg att
bilda deras hjärtan till dygd och deras uppträdande till
fina seder som av hans arbete att öva deras tungor
i de lärda språken, så måste ni medgiva, att ni
sätter ett egendomligt värde på ord, när ni föredrar de
gamle grekernas och romarnas språk framför det, som
gjorde dessa till så tappre män, och så anser det
lämpligt att vedervåga eder sons oskuld och dygd för litet
grekiska och latin. Ty den käckhet och det mod, som
pojkar få bland lekkamrater i skolan, ha vanligtvis en
sådan tillsats av råhet och missriktad säkerhet, att
detta missklädande och lågsinnade sätt att reda sig i
världen måste läggas bort och glömmas, all denna färg
tvättas bort igen för att ge plats för bättre
grundsatser och sådana seder, som giva en man hans sanna
värde. Den, som betänker, vilken diametral motsats
det är mellan förmågan att leva rätt och sköta sig, som
en man höves, i världen, och den näsvishet,
knipslughet eller våldsamhet, som man lär sig bland
skolpojkar, den torde anse bristerna i en mer enskild
undervisning vara oändligt att föredraga framför en sådan
utbildning och vara mån om att bevara sitt barns oskuld
och blygsamhet hemma, såsom egenskaper närmare
i släkt och mer i överensstämmelse med dem, som göra
en man nyttig och dugande. Ej heller finner eller ens
misstänker någon, att den tillbakadragenhet och
blyghet, som döttrarna uppfostras uti, gör dem till mindre
kunniga eller mindre dugande kvinnor. Umgänge
med människor giver dem snart en klädsam säkerhet,
när de komma ut i världen, och allt det grova och
bråkiga, som därutöver är, kan man också hos män
gärna försaka, ty mod och fasthet bestå enligt mitt
förmenande icke i grovhet och bristande belevenhet.
Dygden är svårare att vinna än världskännedom,
och om den går förlorad för en ung man, återfås den
sällan. Tafatthet och okunnighet om världen, de fel
som man tillskriver uppfostran i hemmet, äro varken
de nödvändiga följderna härav eller, om så vore, ett
obotligt ont.  Lasten är det envisaste likaväl som det
farligaste onda av de två och bör därför i första
rummet hållas borta. Om man noga bör undvika denna
tafatta vekhet, som ofta förslappar dem, som blivit
klemigt uppfostrade hemma, så är det huvudsakligen
för dygdens skull, av fruktan för att en så vek
karaktär skall bli alltför mottaglig för lastbara intryck
och alltför lätt utsätta den oprövade för att bliva
fördärvad. Innan en ung man lämnar föräldrahemmets
hägn och lärarens vaksamma vård, borde han vara
väpnad med beslutsamhet och känna människorna,
detta till skydd för hans dygder, på det han icke må
föras in på någon fördärvlig väg eller till ett
ödesdigert bråddjup, innan han är tillräckligt bekant med
farorna i umgänget med människorna och har nog
fasthet att icke ge efter för varje frestelse. Funnes
ej detta skäl, så skulle icke en ung mans blyghet och
okunnighet ute i världen så mycket behöva tidig
omvårdnad. Umgänget skulle i hög grad råda bot därpå,
eller om det icke har den verkan tidigt nog, är detta
blott ett starkare skäl till att ha en god lärare i
hemmet. Ty om man bör göra sig möda att i tid bibringa
den unge manligt utseende och säkerhet, så är det
huvudsakligen som ett skydd för hans dygd, när han
går ut i världen under egen ledning.

Det är därför alldeles förvänt att uppoffra sin sons
oskuld för vinnandet av självförtroende och litet
förmåga att ta sig fram bland andra människor,
därigenom att man låter honom umgås med illa uppfostrade
och vanartiga pojkar, då ju den huvudsakliga nyttan
med sådan styrka och förmåga att stå på egna ben
endast skall vara, att hans dygd därigenom kan
bevaras. Ty om självförtroende eller förslagenhet en gång
ingår förening med lasten och understöder hans
felsteg, så är ban blott dess säkrare förlorad. Och man
måste åter arbeta bort och taga ur honom, vad han
fått av sina kamrater, eller också prisgiva honom åt
fördärvet. Gossar lära ofelbart självsäkerhet, när de
komma i umgänge med män, och det är tids nog.
Blygsamhet och lydaktighet göra dem intill dess 
bättre lämpade för att undervisas, och därför behöver man
icke mycket sörja för att utrusta dem med
självförtroende i förväg. Det, som kräver mest tid, möda och
trägen flit, är att hos dem inarbeta dygdens och
belevenhetens grundsatser och utövning. Detta är det
ämne, varmed de borde indränkas och beredas, så att
det icke lätt går bort igen. Detta behövde de vara
väl försedda med. Ty när de komma ut i världen, ökar
nog umgänget med människor deras vetande och
säkerhet men kan alltför lätt minska deras dygd. Denna
böra de därför vara rikligen försedda med, och detta
färgämne bör få tränga djupt in i dem.

Hur de skola göras dugliga för umgänge med
människor och föras in i världen, när de bliva mogna
därför, skola vi på annat ställe taga under övervägande.
Men hur någon som helst, som sättes in i en blandad
hop av ostyriga pojkar och där lär sig kivas i bollspel
eller lura vid »krona och klave»<footnote>Egentligen ett visst slags bollspel, kallat <i>trap,</i> och
spanfarthing (en lek, varvid man kastar en slant, som skall träffa
en annan eller komma på ett visst avstånd ifrån den på
marken).</footnote>, därigenom kan bli
duglig för bildat umgänge eller för livets värv, det
förstår jag icke. Och vilka egenskaper man väl i
regel kan tillägna sig av en sådan skara lekkamrater,
som skolorna vanligen sammanföra från alla slags
föräldrahem, för att en fader skall vara så ivrig att få
dem åt sin son, det är svårt att gissa. Jag är säker
på att den, som har råd att bekosta en informator i
hemmet, där kan bibringa sin son finare uppträdande,
manligare tänkesätt och sinne för det, som är värdigt
och passande, samt till på köpet större framsteg i
bokligt vetande och förr göra honom till en mogen man,
än någon kan göra i skolan. Icke som om jag härvid
klandrar skolmästaren eller tror, att det bör skyllas
på honom. Det är en stor skillnad mellan att ha två
eller tre lärjungar i samma hus och att ha tre eller
fyra tjog pojkar, som bo både här och där.<footnote>De engelska skolorna voro då, liksom nu, vanligen internat,
där lärjungarna bodde under terminerna.</footnote> Ty 
lärarens flit och skicklighet må vara aldrig så stora, så
är det omöjligt för honom att ha femtio eller hundra
lärjungar under sin uppsikt längre, än de äro
tillsammans i skolan. Icke heller kan man vänta, att han
skall med framgång undervisa dem i något annat än
det bokliga. Ty utbildandet av deras själsliv och
deras seder kräver ständig uppmärksamhet och särskild
sysselsättning med varje enskild gosse, något som är
omöjligt i en talrik skara och vore fullkomligt fåfängt,
— om han än kunde hinna studera och rätta varenda
ens särskilda lyten och dåliga böjelser, — när pojken
skulle bli lämnad åt sig själv eller åt den
förhärskande besmittelsen från sina kamrater största delen av
dygnet.

Men som fäder göra den iakttagelsen, att käcka och
tilltagsna män ofta lättast vinna lyckans gunst, äro
de glada över att se sina söner framfusiga och
påflugna i god tid och taga det som ett lyckligt förebud
till att de skola bli män med framgång i livet. De
betrakta de spratt, sönerna spela sina skolkamrater eller
lära sig av dem, som skicklighet i livets konst och i
att ta sig fram i världen. Men jag måste ta mig
friheten att säga, att den, som grundar sin sons lycka
på dygd och god uppfostran, väljer den enda säkra
och tillförlitliga vägen. Och det är ej de upptåg och
bedrägerier, som äro i svang bland skolpojkar, icke
deras hårdhänta sätt mot varandra, ej heller deras väl
uppgjorde planer på att stjäla frukt tillsammans, som
skapa dugande män, utan rättvisans, ädelmodets och
nykterhetens grundsatser i förening med
uppmärksamhet och flit, egenskaper som skolgossar enligt mitt
förmenande icke mycket lära av varandra. Och om
en ung herreman, som uppfostras i hemmet, icke får
lära sig mera härav, än han kunde lära i skolan, så har
hans fader träffat ett mycket dåligt val av informator.
Tag en gosse ur högsta klassen i latinskolan och en
jämnårig, som fått en riktig uppfostran i
föräldrahemmet, och för in dem i gott sällskap på en gång, och se
sedan efter, vilkendera som har det manligaste 
uppträdandet och med den klädsammaste säkerheten
tilltalar främmande. Här tänker jag mig, att skolpojkens
självförtroende skall antingen svika honom eller
skämma ut honom. Och om detta självförtroende är
sådant, att det endast gör honom lämplig till umgänge
med pojkar, kunde han hellre vara det förutan.

Lasten mognar, om vi få tro den allmänna klagan,
så hastigt i våra dagar, och sätter frö så tidigt i de
unga, att det är omöjligt att hålla en pojke från den
sig spridande besmittelsen, om ni vill våga släppa ut
honom i den stora hopen och tillitsfullt lämna åt
slumpen eller hans egen böjelse att välja hans sällskap i
skolan. Genom vilken ödets skickelse lasten har
vuxit sig så stark under de senare åren och av vilka
den fått näring till att vinna ett så otyglat välde, det
vill jag lämna åt andra att undersöka. Jag önskar,
att de, som klaga över det svåra förfallet av kristlig
fromhet och dygd allestädes och över sjunkandet av
bildningen både i fråga om lärdom och talanger hos
vår tids herremannaklass, ville tänka på ett medel att
återupprätta dem i nästa släktled. Det är jag viss på,
att om ej grunden därtill. lägges i ungdomens
uppfostran och inhämtande av goda grundsatser, så bliva
alla andra strävanden fruktlösa. Och om man ej tar
vård om och bevarar oskulden, nykterheten och fliten
hos det uppväxande släktet, blir det löjligt att vänta
sig, att de, som närmast skola följa oss på skådebanan,
skola överflöda i den dygd, duglighet och lärdom, som
hittills gjort England betydande i världen. Jag höll
på att också tillägga: »det mod», fastän ju detta har
betraktats som engelsmännens naturliga arvedel. Vad
man fått höra om en del sjöstrider<footnote>Detta ställe, som ej förekom i första upplagan, anses
anspela på engelsmännens nederlag vid Beachy Head 1690 på
grund av amiral Torringtons förhastade återtåg samt på
skingrandet av en engelsk handelsflotta vid Lagos i Portugal 1693.</footnote> på senare tid av
en art, som var okänd för våra förfäder, giver mig
dock anledning att säga, att utsvävningar nedsätta
människors mod och att, när sedeslöshet frätt bort 
känslan för sann heder, tapperheten sällan stannar
länge kvar efteråt. Och jag tror det är omöjligt att
finna exempel på någon nation, hur berömd den än
må ha varit för mannamod, som någonsin bibehållit
sin vapenära och gjort sig med skäl fruktad bland
sina grannar, sedan väl en gång sedefördärvet
genombrutit och upplöst tuktens återhållande band och
lasten vuxit till sådan kraft, att den vågat visa sig med
ohöljd panna utan att bliva förlägen.

Det är alltså dygden, den sanna dygden, som är det
svåra och värdefulla man vid uppfostran bör sträva
efter, icke framfusig djärvhet eller några små konster
att svänga sig. Alla andra hänsyn och företräden
borde få vika och sättas tillbaka för denna. Dygden är
det gedigna och varaktiga goda, som lärare icke blott
skulle hålla föreläsningar över och tala om, utan som
uppfostrans möda och konst borde utrusta själen med
och där befästa. Och detta borde aldrig upphöra,
förrän den unge mannen finge verklig smak därför och
satte sin styrka, sin ära och sitt nöje däruti.

Ju mera detta fortskrider, dess lättare banas väg för
alla andra kunskaper och färdigheter i tur och
ordning. Ty den, som vants att underkasta sig dygden,
blir ej gensträvig eller motspänstig i någonting, som
passar honom. Därför kan jag ej annat än anse en
ung herremans uppfostran i hemmet och inför faderns
ögon samt under en god lärares uppsikt vara att
föredraga, såsom varande det ojämförligt bästa och
säkraste medlet att nå det stora huvudmålet med
uppfostran, när nämligen man kan få det så och ordna det,
som sig bör. Herremäns hem sakna sällan
omväxlande sällskap. De borde vänja sina söner vid alla de
främmande ansikten, som komma dit, och införa dem i
umgänge med begåvade och bildade män, så snart de
äro skickliga därtill. Och varför de, som bo på landet,
icke skulle taga sina söner med sig, när de göra
artighetsvisiter hos grannarna, det kan jag icke inse. Men
det är jag säker på, att en fader, som uppfostrar sin
son i hemmet, har tillfälle att hava honom mera i sitt
eget sällskap och att där giva honom den uppmuntran
han anser lämplig, och han kan där bättre bevara
honom för besmittelse från tjänstefolket och de lägre
folkklasserna, än som är möjligt borta. Vad som i
varje särskilt fall skall beslutas, måste emellertid till
stor del överlämnas åt föräldrarna att avgöra efter råd
och lägenhet. Jag tror dock, det är den sämsta slags
hushållning, om en fader icke anstränger sig litet för
sin sons uppfostran, vilken är den bästa arvedel han
kan skänka honom, hans levnadsställning må sedan
vara hurudan som helst. Men om i alla fall somliga
anse, att uppfostran i hemmet medför allt för litet
sällskap och att uppfostran i vanliga skolor ej
erbjuder ett sådant, som passar för en ung herreman, så tror
jag, man skulle kunna finna på utvägar att undvika
olägenheterna på både den ena och andra sidan.

<b>Exemplets makt.</b>

71.  Då jag här gör mina betraktelser över huru
stort inflytande sällskap utövar, och huru benägna vi
alla, och särskilt barn, äro för efterhärmning, så tar
jag mig friheten påminna föräldrar om detta enda,
nämligen att den, som vill, att hans son skall ha
aktning för honom och för hans befallningar, själv måste
hava stor vördnad för sin son. <i>Maxima debetur
pueris reverentia.</i><footnote>= »Man är skyldig barn deri största försyn» (egentl,
»vördnad»), d. v. s. så att man ej ger dem anstöt genom dåligt
föredöme. (Juvenalis.)</footnote> Ni får icke göra något i hans
närvaro, som ni icke skulle vilja, att han toge efter. Om
ni låter något undfalla er, som ni ville räkna som fel
hos honom, kommer han säkert att söka skydd
bakom ert exempel och detta så, att det ej blir lätt att
komma åt honom och rätta hans fel på lämpligt sätt.
Om ni straffar honom för vad han ser er själv utöva,
tror han icke, att denna stränghet kommer av välvilja
hos eder och månhet om att förbättra ett fel hos 
honom, utan han blir benägen att tolka den som
retlighet och godtycklig härsklystnad hos en fader, som
utan något skäl vill neka sin son den frihet och de
nöjen han unnar sig själv. Eller om ni gör anspråk på
den frihet, ni har tagit eder, som en de mognare årens
företrädesrätt, efter vilken ett barn icke får sträva,
så ökar ni endast exemplets makt och förordar
handlingen för honom så mycket kraftigare. Ty ni måste
alltid ihågkomma, att gossar vilja spela vuxna
tidigare, än man tror, och att de vilja ha byxor icke för
snittets eller bekvämlighetens skull, utan därför att
det är ett tecken på och ett steg hän emot manlighet
att hava sådana. Vad jag nu säger om en faders
uppträdande i barnens närvaro, måste utsträckas till
alla, som hava någon myndighet över dem och för
vilka han vill, att de skola hava någon aktning.

*
</chapter>
<chapter name="VIII. Belöningar och straff">
ÅTTONDE KAPITLET.

<h3>BELÖNINGAR OCH STRAFF.</h3>

(Utförligare.)

72.  Men låtom oss återvända till frågan om
belöningar och straff. Eftersom alla handlingar av
barnslighet, mindre fint uppträdande och allt, vad tiden och
tilltagande ålder med säkerhet bota av sig själva, som
sagt äro fritagna från tuktan med riset, blir det ej så
mycket behov av att slå barn, som man vanligen
brukar. Om vi därtill lägga, att det att lära sig läsa,
skriva, dansa, främmande språk o. s. v. bör åtnjuta
samma företrädesrätt, så blir endast sällan någon
anledning till slag eller våld vid en finare<footnote>Eng. ingenuous education. Jfr s. 44, not 1.</footnote> uppfostran.
Rätta sättet att lära barn dessa saker är att giva dem
tycke och böjelse för vad man ger dem att lära sig;
det tar deras flit och läraktighet i anspråk. Detta
tror jag icke innebär någon svårighet, om barnen
behandlas så, som sig bör, och de ovan nämnda
belöningarna och straffen<footnote>Jfr § 56 och följande.</footnote> sorgfälligt tillämpas och
därvid följande få regler iakttagas i fråga om
lärometoden.

73.  l) Intet av vad barnen skola lära sig bör man
någonsin göra till en börda för dem eller lägga på
dem som en svår uppgift. Allt, som så ålägges, blir
strax besvärligt, och sinnet får motvilja däremot, om
det också förut väckt dess förtjusning eller varit det
likgiltigt. Låt en gosse blott få befallning att piska 
sin snurra pä en bestämd tid varje dag, antingen han
har lust därtill eller ej! Kräver man detta av honom
blott som en plikt, varna han måste använda så och så
många timmar på för- och eftermiddagen, så skall man
få se, om han icke snart tröttnar på vilken lek som
helst för det priset. Är det icke på samma sätt med
vuxna? Vad de med glädje göra av sig själva, bli de
icke strax leda därvid och tycka de icke, att det är
outhärdligt, så snart de finna, att man väntar det av
dem som en plikt? Barn vilja i lika hög grad visa,
att de äro fria, att deras goda handlingar komma från
dem själva, att de äro självständiga och oberoende,
som någon av de stoltaste bland de vuxna, man må
sedan tänka om dem vad man vill.

74. 2) Härav följer, att barnen sällan böra sättas
att göra ens de saker, för vilka man bibragt dem
böjelse, annat än när de hava lust och äro i stämning därför.
Den, som älskar läsning, skrivning, musik o. s. v.,
finner dock med sig själv, att dessa saker vissa tider icke
hava något behag för honom, och om han vid sådana
tillfällen tvingar sig till det, bråkar han bara med sig
och tråkar ut sig utan nytta. Så är det också med
barn. Denna förändring i sinnesstämning bör man
noga ge akt på hos dem och uppmärksamt taga
fasta på de gynnsamma tiderna av fallenhet och
böjelse. Om de icke nog ofta äro benägna av sig
själva, bör man intala dem en god stämning, innan
man sätter dem till någon uppgift. Detta tror jag
icke är något svårt för en lärare med urskillning, som
studerat sin lärjunges lynne och vill göra sig litet
besvär att fylla hans huvud med lämpliga tankar, sådana
som kunna lära honom älska det föreliggande arbetet.
Genom detta medel skulle mycken tid och möda
inbesparas, ty ett barn lär sig tre gånger så mycket, när
det är i stämning, som det lär sig med dubbla tiden
och besväret, när det med vrånghet går eller
motvilligt släpas till arbetet. Om man tänkte på detta så,
som man borde, skulle man kunna tillåta barn att
trötta ut sig med lek, och de skulle dock hinna lära
sig, vad som är lämpat efter varje ålders
fattningsgåva. Men sådant tar man icke hänsyn till vid det
gängse uppfostringssättet, och kan väl ej heller göra
det. Den hårda tukten med riset är byggd på andra
grundsatser, har ingen dragningskraft i sig, tar ej i
betraktande, vilken sinnesstämning barnen äro i, och
söker icke efter sådana gynnsamma stunder, då de ha
håg och böjelse. Och när tvång och slag hava hos
barnet väckt motvilja mot dess läxa, vore det
verkligen löjligt att vänta, att det skulle fritt och av egen
drift lämna sin lek och med nöje söka efter tillfällen
att inhämta kunskaper. Men vore det riktigt ordnat, så
skulle inhämtandet av vad som helst i undervisningen
kunna göras till vederkvickelse efter barnens lek, lika
väl som deras lek nu är vederkvickelse efter läsningen.
Mödan är lika stor i båda fallen. Och icke heller är det
detta, som besvärar dem, ty de älska att vara i
verksamhet, och det är ombytet och omväxlingen, som de
av naturen äro förtjusta i. Den enda skillnaden är
den, att de i det, som vi kalla lek, handla i frihet och
använda sin möda -— som ni kan se, att de aldrig
spara på — utan tvång, men att vad de skola lära sig,
det tvingas på dem, det uppfordras, nödgas och
drivas de till. Det är detta, som i första början
avskräcker och avkyler dem, de vilja ha sin frihet. Men gör
bara så, att de få bedja sin lärare att lära dem, liksom
de ofta göra med sina lekkamrater, i stället för att han
nu uppmanar dem att lära sig själva, så bli de
övertygade om att de härvidlag handla lika fritt som i andra
ting, och fortsätta så med lika mycket nöje därav, och
denna sysselsättning kommer icke att skilja sig från
deras andra förlustelser och lekar. Om detta
förfaringssätt noga följes, kan man få ett barn till att
önska få undervisning i vad som helst, som man vill det
skall lära sig. Det svåraste arbetet är visserligen med
det första eller äldsta barnet; men har detta väl fått
den rätta riktningen, så är det lätt att genom det föra
de övriga dit man vill.

75.  Ehuru det står utom allt tvivel, att den 
lämpligaste tiden för barn att lära sig något är, när deras
sinne är i stämning ock upplagt därför, när varken
andlig avmattning eller tankarnas spända
uppmärksamhet på något annat gör dem oskickliga och
ovilliga, så bör man likväl noga ge akt på två saker: l) Om
dessa tider antingen icke noggrant iakttagas och
tillvaratagas så ofta de återkomma, eller också icke
återkomma, så ofta de borde, så får dock icke därför
barnets utbildning försummas. Ty på detta sätt skulle
man låta barnet förfalla till vanemässig lättja och
stärkas i denna ohåga. 2) Ehuru andra saker illa inläras,
när sinnet antingen icke är i stämning eller upptaget
på annat sätt, är det dock av stor vikt och värt våra
bemödanden att lära själen få herravälde över sig själv
och kunna efter eget val lösslita sig från det ivriga
strävandet efter en sak och med lätthet och glädje
hängiva sig åt en annan eller när som helst skaka av
sig sin slöhet och energiskt sysselsätta sig med det,
som förnuftet eller en annans råd anvisar. Detta bör
man göra med barn genom att pröva dem ibland, när
de äro förslappade av tröghet eller när något
mellankommande lett deras tankar åt annat håll, och då
bemöda sig att få dem att taga itu med det förelagda
arbetet. Om själen härigenom kan få vanan att
behärska sig själv, kan skjuta tankar och arbete åt sidan,
allteftersom behovet kräver, och utan motsträvighet
eller misstämning ägna sig åt nya och mindre
angenäma sysselsättningar, så blir detta en fördel av
större betydelse än latin eller logik eller de flesta
av de ting man vanligen fordrar, att barn skola lära
sig.

<b>Tvång.</b>

76. Enär människan i barnaåren är mera för
verksamhet och sysselsättning än vid någon annan tid i
livet och det är barnen likgiltigt, vad helst de kunna
hava för sig, blott de få ha för sig något, så skulle
dans eller »hoppa hage»<footnote>Eng. <i>Scotch-hoppers</i> torde ungefär ha motsvarat denna lek.</footnote> vara sak samma för dem, om
det, som väckte deras lust, och det, som toge bort
deras lust, vore lika i båda fallen. Men ifråga om de
ting, som vi vilja att de skola lära sig, är det, så vitt
jag kan se, endast den viktiga omständigheten, som
tar bort deras lust, att de uppfordras till det, att man
gör det till deras åliggande, att de få förargelse och
bannor för det och göra det med fruktan och bävan,
eller ock, när de komma till det villigt, hållas för länge
därvid, tills de äro riktigt uttröttade. Allt detta
inkräktar för mycket på den naturliga obundenhet de
sätta utomordentligt värde på. Och det är denna
frihet ensam, som ger det riktiga behaget och tjusningen
åt deras vanliga lekar. Vänd om det helt, så skall
ni finna, att de snart få en helt annan iver och
läraktighet, särskilt om de se föredömen av andra, som de
högakta och anse stå över sig. Och om man ordnar
det så, att de ting, som de se andra göra, kunna få
lockelse för dem såsom en högre ålders eller ställnings
privilegium, så skall ärelystnaden och begäret att
alltjämt komma framåt och högre upp och att likna de
personer, som stå över dem, driva dem till arbetet och
göra, att de fortsätta det med kraft och glädje, —
glädje åt det, som de ha börjat av eget begär. På
detta sätt blir njutandet av deras högt älskade frihet
en icke liten uppmuntran för dem. Om till allt detta
också lägges tillfredsställelsen av att åtnjuta
förtroende och ett gott namn, är jag benägen att tro, att ingen
annan sporre behöves för att väcka deras iver och
ihärdiga flit så mycket, som nödigt är. Jag medger, att
det behöves tålamod och skicklighet, mildhet och
uppmärksamhet samt försiktig ledning för att uppnå detta
i början. Men varför skulle ni ha en lärare, om ingen
möda behövdes? När emellertid detta väl en gång
blivit grundlagt, följer sedan allt det övriga, lättare än
vid någon mera sträng och befallande fostran. Och
jag tror, att det icke är någon svårighet att vinna 
detta; jag är säker därpå, när inga dåliga exempel
givas barnen. Jag fruktar därföre, att den egentliga
faran endast kommer från tjänstefolket och andra illa
uppfostrade barn eller sådana lastbara eller dåraktiga
människor för övrigt, som fördärva barnen både genom
att lämna dem ett dåligt föredöme i sina egna dåliga
seder och genom att giva dem i förening de två
saker, som de aldrig borde få på en gång, jag menar
dåliga nöjen och beröm.

<b>Bannor.</b>

77. Liksom barn mycket sällan böra tillrättavisas
med slag, så tror jag också, att ofta och särskilt i
vredesmod givna bannor hava nästan lika dålig
verkan. De nedsätta föräldrarnas auktoritet och barnets
aktning. Ty jag ber eder alltjämt ihågkomma, att
barnen tidigt kunna skilja på vredesmod och förnuft.
Och liksom de ej kunna annat än hysa vördnad för
vad som kommer av det senare, så lära de sig också
hastigt förakta det förra. Eller om det framkallar
skräck för ögonblicket, så nötes denna snart av, och
den naturliga böjelsen lär sig lätteligen att förakta
dylika fågelskrämmor, som nog göra väsen av sig men
i vilka intet förnuft lever. Enär barn av sina
föräldrar böra hållas tillbaka endast i onda ting, — vilka
vid deras späda ålder blott äro ett fåtal —, så borde
allenast en blick eller en vink rätta dem, när de göra
orätt. Eller om ibland ord böra användas, så böra
de vara allvarliga, vänliga och sansade och påvisa det
onda eller opassande i felen snarare än utgöra en
häftig uppsträckning till gossen. En dylik har
nämligen den verkan, att gossen ej tillräckligt tydligt kan
se, om ert misshag ej är riktat mera mot honom än
mot hans fel.<footnote>Slutet av paragrafen senare tillsats.</footnote> Bannor i vredesmod medföra vanligen
grovt och fult språk, vilket ytterligare har den dåliga
verkan, att det lär barnen det och ger det
berättigande för dem. Ja, de namn, som deras föräldrar eller 
lärare giva dem, skola de icke skämmas eller vara sena
att använda på andra, när de ha så god auktoritet för
deras användning.

<b>Trilskhet.</b>

78.  Jag förutsätter nu den invändningen: »Vad för
något, vill ni då, att barn aldrig skola få aga eller
bannor för något fel? Detta blir detsamma som att
ge all slags oordning fria tyglar.» — Nej, icke så
mycket som man föreställer sig, om man slagit in på rätt
väg vid den första beredningen av deras sinne och vid
inplantandet av den respekt för deras föräldrar, som
förut nämnts. Ty såsom regelbundna iakttagelser
visa, gör stryk föga nytta, därest smärtan därav är det
enda straff, som barnet därvid fruktar eller känner.
Dennas verkan går nämligen förlorad lika fort som
minnet därav. Dock finnes det ett, men endast ett
fel, för vilket jag anser, att barn böra få kroppsaga,
och det är trilska eller uppstudsighet. Och även
härvidlag skulle jag vilja ha det om möjligt så ordnat,
att blygseln över agan och icke smärtan skulle vara
huvudsaken i straffet. Blygsel över att göra orätt och
förtjäna tuktan är det enda hämmande band, som hör
samman med dygden. Smärtan av riset, om ej
blygseln åtföljer den, går snart över och glömmes, och
genom vanan mister den hastigt sin skräck. Jag vet
barn till en förnäm person, som lika mycket höllos i
respekt genom fruktan att få sina skor avtagna som
andra barn genom rädsla för ett ris, som hänger över
dem. Någon sådan bestraffning anser jag bättre än
kroppsaga, ty det är för blygseln över felet och den
åtföljande skammen, som de böra vara rädda, snarare
än för smärtan, om man vill, att de skola få ett verkligt
ädelt<footnote>Eng. <i>ingenuous,</i> jfr s. 44, noten.</footnote> sinnelag. Men styvsinthet och trilsk olydnad
måste bemästras med våld och slag; för detta finnes
intet annat botemedel. Vilken särskild handling ni
än tillsäger gossen att göra eller underlåta, så måste 
ni skaffa er obetingad lydnad. Här ges ingen pardon,
här tales intet motstånd. Ty när det väl kommer till
en kraftmätning, en strid om herraväldet mellan eder,
såsom fallet är, om ni befaller och han vägrar lyda, så
måste ni ovillkorligen behålla segern, huru många slag
det än må kosta, om icke en vink eller ord göra verkan,
— såvida ni ej allt framgent tänker leva som er sons
lydige tjänare. Jag känner en klok och kärleksfull
moder, som av sådan anledning blev tvungen att slå
sin lilla dotter, genast denna kommit hem från
amman,<footnote>Jfr noten s. 22.</footnote> åtta gånger efter varandra på samma morgon,
innan hon kunde få makt över hennes styvsinthet och
få henne att foga sig i fråga om en mycket lätt och
likgiltig sak. Om hon hade upphört förr och slutat
vid den sjunde risbastun, hade hon fördärvat barnet
för alltid och genom sin vanmäktiga aga endast stärkt
dess gensträvighet, som sedermera näppeligen kunnat
botas. Men genom att förståndigt hålla i, till dess hon
böjt barnets sinne och gjort dess vilja mjuk, vilket är
det enda syftet med tillrättavisning och tuktan,
stadgade hon sin auktoritet fullkomligt vid allra första
tillfälle och mötte sedan alltid mycket beredvillig
foglighet och lydnad av sin dotter i alla stycken. Ty
liksom detta var första gången, tror jag, att det också
var sista gången hon någonsin slog henne.

Smärtan<footnote>Detta stycke är senare tillägg.</footnote> av riset vid första tillfälle, som kräver det,
—  och sedan fortsatt och förstärkt och ej bortlagd,
förrän den vunnit fullständig seger, — bör först böja
sinnet och stadga föräldrarnas auktoritet. Sedan bör
allvaret, parat med vänlighet, bevara den allt
framgent.

Om människor rätt betänkte detta, skulle det
göra dem försiktigare i användningen av riset och
käppen och hindra dem från att vara så benägna att anse
stryk för det säkra universalmedel, som bör användas
på måfå vid alla tillfällen. Så mycket är emellertid
säkert, att om det icke gör någon nytta, så gör det stor 
skada; om det ej när fram till sinnet och ej gör viljan
mjuk, så förhärdar det den felande. Och all den
smärta han lidit för den, gör honom blott än kärare i sin
älskade styvsinthet, som denna gång förskaffat honom
seger, den gör honom rustad för striden och låter
honom hoppas på seger också för framtiden. Sålunda
betvivlar jag ej, att genom olämpligt given
bestraffning många rent av lärts att bliva trilska och
motspänstiga, vilka annars skulle ha varit mycket böjliga och
medgörliga. Ty om man straffar ett barn så, som om
det endast gällde att hämnas det förgångna felet, som
väckt ens vrede, hurudan verkan kan väl detta hava
på dess sinne, vilket ju är just det, som skall
förbättras? Om intet hårt lynne, ingen egenvilja var
förbunden med dess förseelse, så var däruti ingenting,
som krävde ett så strängt straff som kroppsaga. En
vänlig eller allvarlig förmaning är nog för att råda
bot på förseelser av svaghet, glömska eller oaktsamhet
och är just så mycket, som för dem är av nöden. Men
om det föreligger en vrånghet i viljan, om det är
uppsåtlig, beslutsam olydnad, så bör straffet icke utmätas
efter storleken eller litenheten av den sak, vari denna
framträder, utan efter det motstånd den medför och
innebär mot den aktning och undergivenhet, som
barnet är skyldigt faderns befallningar. Ty dessa måste
alltid strängt utkrävas, och kroppsaga bör därför med
mellanrum tilldelas, tills den når fram till sinnet och
man märker tecken till uppriktig sorg, blygsel och
föresats att lyda.

Jag medger, att detta kräver någonting mera än att
giva barnen en arbetsuppgift och slå dem utan vidare,
om den ej utföres eller ej utföres efter värt tycke. Ja,
detta kräver sorgfällighet, uppmärksamhet, iakttagelse
och noggrant studium av barnens lynnen samt ett
omsorgsfullt vägande av deras fel, innan vi tillgripa detta
slags bestraffning. Men är ej det bättre än att alltid
hava riset i handen såsom det enda verktyget för
fostran? Och att genom flitigt bruk vid alla tillfällen
felaktigt använda detta nyttiga yttersta medel och göra
det overksamt, där det verkligen behöves? Ty vad
annat kan man vänta, när det brukas utan åtskillnad
vid varje liten förseelse? När ett fel i satsbyggnad
eller en orätt insatt versfot skall hos en välartad och
flitig pojke straffas med det stränga riset lika visst
som ett uppsåtligt brott av en egensinnig och vrång
syndare, hur kan man vänta, att ett sädant
bestraffningssätt skall ha god inverkan på sinnet och giva
detta rätt riktning? Ty barnets sinne är det enda, som
man bör ta hänsyn till, och när det rättats, för detta
med sig allt det övriga man kan önska.

79.  Där icke en orätt riktning av viljan behöver
rättelse, kan icke kroppsaga behövas. Därest hjärta
och sinne ha den rätta riktningen och ej
tillbakavisa faderns eller lärarens fostran och myndighet, äro
alla andra fel blott misstag och kunna ofta lämnas
obeaktade. Eller när man lägger märke till dem,
behöves intet annat än de milda botemedlen råd, ledning
och tillrättavisning, till dess den upprepade och
uppsåtliga försummelsen att följa dessa visar, att felet
ligger i sinnesarten och att en uppenbar vrånghet i
viljan är roten till barnets olydnad. Men så ofta
egensinne, som är öppet trots, visar sig, kan man icke
blunda för eller vårdslösa detta, utan måste vid första
tillfälle kuva och bemästra det. Dock få vi noga se
till, att vi ej misstaga oss, och vi måste vara säkra
på att det är trilska och ingenting annat.

80.  Men eftersom anledningar till bestraffning,
särskilt kroppsaga, böra så mycket som möjligt undvikas,
tror jag, att det icke ofta borde komma därhän. Om
den respekt jag tålat om väl en gång vunnits, är en
blick tillräcklig i de flesta fall. Och förvisso kan man
icke vänta samma uppträdande, allvar eller flit av små
barn som av dem, som kommit till mognare ålder.
Man måste, som jag sagt, tillåta dem de dåraktiga och
barnsliga handlingar, som överensstämma med deras
ålder, utan att fästa sig vid dem. Oaktsamhet,
vårdslöshet och uppsluppen glädje äro kännetecknen på
denna ålder, och jag tror ej, att den stränghet jag
talat om bör utsträckas till så olämpligt tvång
härutinnan. Ej heller bör man förhastat tolka som trilska
eller egenvilja det, som är det naturliga uttrycket
för deras ålder eller lynne. Vid sådana felsteg böra de
få bistånd och hjälp till förbättring såsom svaga
människor, som lida av ett naturlyte: ehuru man varnar
dem för detta, får man dock icke räkna varje återfall
som fullständig ringaktning för ens bud och strax
behandla det som trilska. Liksom svaghetsfel aldrig
böra vårdslösas eller lämnas obeaktade, så bör man
aldrig, ifall ej ond vilja är förbunden med dem, överdriva
eller mycket skarpt klandra dem, utan med mild hand
rätta dem så, som tid och ålder medgiva. Härigenom
få barnen se, vad som i varje särskild förseelse
framför allt är stötande, och så lära sig undvika det. Detta
skall uppmuntra dem att hålla sin vilja i rätt riktning,
vilket det främst kommer an på. Ty de finna, att detta
bevarar dem från varje kännbarare. misshag och att
de vid alla andra förseelser möta sin lärares eller sina
föräldrars vänliga intresse och hjälp snarare än deras
vrede och häftiga förebråelser. Bevara dem för lasten
och lastbara böjelser, så skall med varje åldersstadium
komma ett sådant allmänt uppförande, som passar för
den åldern och det sällskap, varmed de vanligen
umgås. Och allteftersom de växa till i ålder, skola de då
även växa till i uppmärksamhet och flit. Men för att
edra ord alltid skola hava betydelse och auktoritet för
barnen, så måste ni noga se till, om ni vid något
tillfälle skulle råka säga åt gossen att sluta upp med
någon till och med bara barnslig sak, att ni då
genomdriver er vilja och ej låter honom få herraväldet. Dock
såge jag, som sagt, helst, att fadern sällan satte in
sin befallande myndighet i dessa eller i några andra
fall, där icke böjelse för onda vanor föreligger.
Jag tror det finnes bättre sätt att göra sig gällande.
Mild övertalning med förståndsskäl — när det första,
nämligen underkastelse under eder vilja, är vunnet —
gör i de flesta fall mycket bättre verkan. 
<b>Att tala förstånd med barn.</b>

81.  Man torde kanske undra över att jag nämner
användningen av förnuftsskäl med barn. Dock kan
jag ej annat än anse detta vara rätta sättet att
behandla dem. De förstå det lika tidigt, som de förstå,
vad vi säga, och om mina iakttagelser äro riktiga,
tycka de om att bliva behandlade som förnuftiga
varelser förr, än man föreställer sig. Detta är en stolthet,
som man bör omhulda hos dem och, så mycket man
kan, göra till det förnämsta verktyget för att leda dem
med.

Men när jag talar om förnuftsskäl, menar jag inga
andra än sådana, som lämpa sig för barnets förmåga
och fattningsgåva. Ingen kan tänka, att man skall
resonera med en tre eller sju års gosse som med en
vuxen man. Långa utredningar och filosofiska
bevisföringar göra barn i bästa fall häpna och förvirrade,
men upplysa dem icke. När jag nu säger, att de måste
behandlas som förnuftiga varelser, menar jag därför,
att ni genom mildheten i ert uppträdande och lugnet
till och med vid era tillrättavisningar bör låta dem
förstå, att vad ni gör är förnuftigt gjort av eder samt
nyttigt och nödvändigt för dem, och att det icke beror
på nyck, lidelsefullhet eller ett infall, att ni befaller
eller förbjuder dem något. Detta ha de förmåga att
begripa, och det finnes ingen dygd de böra sporras till,
intet fel de böra hållas ifrån, som jag ej tror de kunna
övertygas om. Men det måste vara sådana skäl, som
de vid sin ålder och med sitt förstånd kunna fatta,
och dessa skäl måste alltid vara uttryckta i få och
enkla ord. De grunder, varpå olika plikter äro byggda,
och källorna till rätt och orätt, varifrån de ha sin
upprinnelse, äro kanske icke lätta att bibringa vuxna
människor, som ej äro vana att frigöra sina tankar
från allmänt vedertagna åskådningssätt. Långt
mindre hava då barn förmåga att draga slutledningar från
fjärran liggande principer. De kunna icke fatta 
kan av långa bevisföringar. De skäl, som göra
intryck på dem, måste vara påtagliga och i jämnhöjd
med deras tankevärld, sådana som man, om jag så får
säga, kan känna och taga på. Likväl, om man tar
hänsyn till deras ålder, lynne och böjelse, skall man
aldrig sakna en sådan motivering, som kan vara
tillräcklig för att övertyga dem. Om inga andra, för
tillfället mera passande, finnas, så äro dessa två skäl alltid
begripliga och kraftiga nog att avskräcka dem från
varje förseelse man behöver fästa sig vid, nämligen att
den drager över dem skam och vanära och att den
misshagar eder.

<b>Exemplets makt.</b>

82.  Men av alla sätt att undervisa barn och bilda
deras seder är det enklaste, lättaste och verksammaste
det att ställa inför deras ögon exempel på de ting man
vill, att de skola göra eller undvika. När dessa
exempel påpekas för barnen i handlingssätt av personer, som
de känna, med några anmärkningar om det vackra
eller opassande däri, ha de mera kraft att locka dem
till eller avskräcka dem från efterföljd än alla långa
tal man kan hålla till dem. Dygder och laster kunna
icke genom några ord ställas fram för deras förstånd
så klart, som de visas av andra människors
handlingar, när man leder barnens iakttagelseförmåga och
låter dem se den eller den goda eller dåliga
egenskapen i dessa människors handlingssätt. Och det vackra
eller opassande i många ting, som beror på god eller
bristande belevenhet, lära sig barnen bättre och få
djupare intryck av genom andras exempel än genom
några som helst regler eller någon undervisning man
kan giva om dem.

Denna metod bör icke blott användas, medan
barnen äro små, utan också fortsättas, så länge de
överhuvud stå under en annans undervisning eller ledning.
Ja, jag vet icke, om det ej är det bästa sätt en fader
kan använda vid varje tillfälle, så länge han finner
det lämpligt, för att avhjälpa allt, som han önskar se
ändrat hos sin son. Ty ingenting tränger ned i
människors sinne så stilla och så djupt som exemplet. Och
det onda, som de antingen förbise eller tåla hos sig
själva, kunna de ej annat än tycka illa om eller blygas
över, när det ställes fram för dem hos andra.

<b>Kroppsaga.</b><footnote>Locke använder här ordet <i>whipping</i> (piskning), liksom på
andra ställen <i>beating</i> eller <i>blows</i> (slag), om den hårdhänta aga
med ris eller käpp, som då var vanlig i skolorna och ännu
delvis fortlever i England.</footnote>

83.  När kroppsaga som yttersta medel blir
nödvändig, kan man vara i tvivelsmål om vid vilken tid och
av vem den bör tilldelas, — om strax efter förseelsen,
medan denna ännu är i färskt minne, och om
föräldrarna själva böra slå sina barn. Vad beträffar den första
frågan, tror jag, att agan icke bör givas strax, för att
icke vredesmod skall inblanda sig däri och den
sålunda, om än överskridande det rätta måttet, skall förlora
något av sin tillbörliga kraft och verkan. Ty även
barnen kunna märka, när vi göra något i häftigt
vredesmod. Men, som jag förut sagt, har just det den
kraftigaste verkan på dem, som tyckes helt lugnt
härröra av föräldrarnas tänkande förstånd. Detta sakna
de icke förmåga att urskilja. Beträffande den andra
frågan tror jag, om ni har någon tjänare med
urskillning och förmåga härtill, som har till uppgift att
fostra barnet — ty har ni informator i huset, så råder
ingen ovisshet — att det är bäst, om smärtan kommer
mer omedelbart ur en annans hand, om också på
föräldrarnas befallning, vilka böra vara närvarande vid
bestraffningen. Härigenom bevaras föräldrarnas
auktoritet, och barnets motvilja på grund av den smärta
det lider riktas snarare mot den person, som
omedelbart tillfogar det densamma. Ty jag skulle vilja, att
en fader sällan sloge sitt barn, nämligen blott i 
mycket tvingande nödfall ock som yttersta medel. Men då
torde det kanske vara lämpligt att göra det så, att
barnet icke snart glömmer det.

84.  Men, som sagt, kroppsaga är det sämsta och
därför också det sista medlet, som bör anlitas vid
tuktan av barn, och det endast i ytterliga fall, sedan alla
mildare medel kava försökts och visat sig fruktlösa.
Om detta väl iakttages, blir det mycket sällan behov
av kroppsaga. Ty man kan icke tänka sig, att ett
barn ofta, om ens någonsin, skall göra invändningar
mot sin faders just nyss givna befallning i något
särskilt fall. Om då fadern icke heller sätter in sin
fulla auktoritet, med bindande föreskrifter, i fråga om
vare sig barnsliga eller likgiltiga handlingar, i vilka
hans son bör hava sin frihet, eller i fråga om hans
studier eller utbildning, vari intet tvång bör övas, så
återstår blott förhindrandet av vissa dåliga handlingar,
vari ett barn kan visa trilska ock följaktligen förtjäna
kroppsaga. Sålunda blir det då blott mycket få
anledningar till detta tuktomedels användning för den,
som väl övertänker och på rätt sätt ordnar sin sons
uppfostran. Ty vilka svåra fel utom osanning och
några elaka streck kan väl ett barn under de sju första
levnadsåren göra sig skyldigt till ock begå upprepade
gånger mot faderns uttryckliga befallning, så att det
kan ådraga sig dom för trilska och bör få aga med
riset? Om varje ond böjelse hos gossen vid sitt första
framträdande och i sina första yttringar behandlas
som sig bör, d. v. s. först mötes med förundran, och
sedan, om det än en gång återkommer, får ogillande
genom faderns, lärarens och hela omgivningens
stränga miner samt en behandling avpassad efter det förut
nämnda tillståndet av misshag,<footnote>Jfr §§ 57, 58.</footnote> och om detta
fortsättes, tills han lärts att inse och blygas för sitt fel, så
föreställer jag mig, att det ej skall behövas någon
annan bestraffning eller någonsin skall bli anledning att
tillgripa kroppsaga. Att sådan tuktan alls blir 
nödvändig, är vanligen blott en följd av föregående
överseende eller försumlighet. Om onda böjelser iakttoges
fian början och de första oregelbundenheter de
framkalla bleve rättade med dessa mildare medel, skulle vi
sällan få att göra med mer än en oart åt gången,
vilken då lätteligen kunde rättas utan något bråk eller
väsen och ej kräva så hårt tuktomedel som kroppsaga.
Sålunda skulle de alla kunna ryckas upp den ena efter
den andra, allteftersom de framträdde, utan några
tecken till eller något minne av att de någonsin varit där.
Men om vi — genom att vara släpphänta mot våra
små och låta dem få sin vilja fram — låta felen växa
upp, tills de äro frodiga och talrika och deras fulhet
inger oss blygsel och oro, så äro vi tvungna att gripa
till plogen och harven. Spade och hacka måste tränga
djupt ned för att komma åt rötterna. Och all kraft,
förmåga och flit vi kunna använda, äro knappast
tillräckliga för att kunna rensa den fördärvade
plantskolan, som blivit övervuxen av ogräs, och att åter giva
oss hopp om frukter, som kunna löna vår möda i sin
tid.

85.  Om detta förfarande iakttages, bespar det både
fader och barn besväret med upprepade tillsägelser
och mångfaldiga regler om görande och låtande. Ty
jag anser, att av de handlingar, som lätt leda till onda
vanor, — och endast vid dessa borde en fader sätta
in sin auktoritet och sin befallande myndighet, — böra
inga förbjudas barnen, förrän de befinnas ha gjort sig
skyldiga till dem. Ty sådana förbud i otid — om de
icke ha än sämre verkan — bidraga åtminstone till att
lära och tillåta dessa oarter, därigenom att de
förutsätta, att barnen kunna vara skyldiga till dem,
barnen, som möjligen skulle vara tryggare i okunnighet
om dylika fel. Och det bästa medlet att göra slut på
dem är, som sagt, att visa förundran och häpenhet
över varje sådan handling, som går i dålig riktning,
så fort man lägger märke till den hos ett barn. När
till exempel gossen först ertappas med en osanning
eller ett elakt streck, borde det första botemedlet vara


att tala med honom om det såsom om en besynnerlig,
oerhörd sak, som man icke kunde föreställa sig, att
han velat göra, —- och att sålunda genom blygsel få
honom ifrån det.

86.   Man torde sannolikt invända, att vad jag än må
ha för tankar om barns lätthanterlighet och den starka
verkan av dessa mildare medel, blygsel och beröm, så
finnas dock många barn, som aldrig vilja med flit
ägna sig åt sina böcker och vad de skola lära sig, om de
icke piskas till det. Detta är, fruktar jag, ingenting
annat än talet vid de vanliga skolorna och uttryck för
den gängse slentrianen, vilka aldrig tillåtit, att det
andra sättet försöktes, som sig borde, på ställen, där
man kunde ägna uppmärksamhet däråt. Varför
behöves då annars riset för att lära sig latin och grekiska,
när det icke behöves för franska och italienska? Barn
lära sig dansa och fäkta utan att få stryk; ja
aritmetik, ritning o. s. v. ägna de sig åt flitigt nog, utan att
man slår dem. Detta skulle kunna komma en att
misstänka, att det i de ämnen, som krävas vid
latinskolorna, eller i de där använda metoderna är något
främmande, onaturligt och för barnaåldern obehagligt, som
barn icke kunna fås till utan käppens stränga tvång
och knappast med det heller; eller ock att det är ett
misstag, att man ej skulle kunna lära dem dessa språk
utan stryk.

87.  Men låt oss antaga, att somliga barn äro så
försumliga eller tröga, att man icke kan få dem att lära
sig något med de milda medel, som föreslagits, — ty vi
måste medgiva, att man kan finna barn av alla slags
läggning —, så följer dock icke därav, att den hårda
tukten med käppen alls bör användas. Ej heller kan
man om någon gosse draga den slutsatsen, att han är
omöjlig att styra med mildare uppfostringsmetoder,
förrän dessa blivit fullständigt prövade på honom. Om
de icke ha den verkan på honom, att han uppbjuder
sina krafter och gör, vad som står i hans förmåga, så
vilja vi ingalunda ursäkta trilskan. Stryk är det
lämpliga botemedlet för denna, men det skall vara stryk,
som tilldelas pä annat sätt, än som är gängse. Den,
som uppsåtligt försummar sin bok och hårdnackat
vägrar göra något han kan, när hans fader begär det
i form av en uttrycklig, allvarlig befallning, han bör
icke bestraffas med ett par tre vredgade rapp för att
han icke utfört sin givna uppgift eller få samma straff
upprepat om och om igen vid varje liknande
försummelse. Nej, när det gått så långt, att uppenbart
egensinne visar sig och gör kroppsaga nödvändig, tror jag,
att avstraffningen bör vara något mera sansad men
också något mera sträng, och att man bör så länge
fortsätta att slå — omväxlande med förmaningar —,
till dess intrycken härav på gossens sinne kunna läsas
i hans ansikte, röst och undergivenhet, i det han
synes mindre känslig för smärtan än för det fel han gjort
sig skyldig till och under intrycket därav försmälter i
uppriktig sorg. Om en sådan bestraffning försökes
några få gånger med lämpliga mellanrum och får gå
till den yttersta stränghet, på samma gång som hela
tiden faderns misshag framträder, och om detta dock
icke gör åsyftad verkan, förändrar sinnet och
framkallar foglighet för framtiden, — vad kan man då
hoppas av kroppsaga, och till vad gagn skulle man väl
ytterligare använda den? När man icke kan vänta sig
någon nytta av att slå, ser detta mer ut som en
uppretad fiendes raseri än som en medlidsam väns välvilja,
och dylik aga medför blott den verkan att uppreta
utan någon utsikt till att förbättra. Om någon fader
är nog olycklig att hava en så ond och oböjlig son, vet
jag ej, vad han kan göra mer än bedja för honom.
Men jag tänker mig, att om man från början använder
ett rätt sätt med barn, skola mycket få befinnas vara
så vrånga. Och om några dylika exempel finnas,
böra de ej vara bestämmande för uppfostran av dem,
som äro bättre artade och kunna ledas med bättre
behandling.

*
</chapter>
<chapter name="IX. Nödvändiga egenskaper hos en informator">
NIONDE KAPITLET.

<h3>NÖDVÄNDIGA  EGENSKAPER  HOS
EN  INFORMATOR.</h3><footnote>I detta kapitel använder Locke om läraren, »uppfostraren»,
ömsevis orden <i>tutor</i> och <i>governor,</i> vilket senare vanligen avser
en handledare för mer mogna ynglingar. Jfr. §§ 212—215.</footnote>

88.  Om man kan få en lärare, som betraktar sig som
i faderns ställe, åtager sig hans omsorg och finner
glädje i dessa ting samt redan i början bemödar sig
om att praktiskt tillämpa dem, så skall han sedermera
finna sitt arbete mycket lätt, och jag förmodar, att ni
på kort tid skall se eder son längre hunnen både i
vetande och belevenhet, än ni kanske föreställer eder.
Men låt på inga villkor läraren ge honom kroppsaga vid
något tillfälle utan edert samtycke och eder anvisning,
åtminstone icke förrän ni har erfarenhet om mannens
omdöme och lynne! För att upprätthålla hans
auktoritet hos lärjungen bör ni likväl icke blott dölja, att han
saknar rätt att bruka riset, utan även vara noga med
att själv bemöta honom med stor aktning och laga, så
att också hela eder familj gör sammaledes. Ty ni
kan icke vänta, att eder son skall ha någon aktning
för en person, som han ser er, sin mor eller andra
behandla med ringaktning. Om ni anser honom förtjäna
förakt, har ni träffat ett felaktigt val. Och om ni
visar något förakt för honom, undgår han det
näppeligen av eder son. Men när helst detta inträffar, äro
allt det värde han kan hava i sig själv, all hans 
förmåga för denna sin uppgift bortkastade pä er son och
kunna aldrig sedan bli till nytta för honom.

89.  Liksom faderns exempel måste lära gossen
aktning för hans lärare, så måste också lärarens exempel
leda gossen till de handlingar han vill se av honom.
Hans liv får på inga villkor stå i strid med hans lära,
så framt han ej åsyftar att leda lärjungen på orätt
väg. Det blir till ingen nytta, om läraren talar om att
vi böra behärska våra lidelser, så länge några av hans
egna äro lössläppta, och förgäves skall han sträva att
rätta någon last eller något opassande hos sin lärjunge,
om han tillåter det hos sig själv. Man kan vara
säker på att dåliga mönster följas mera än goda regler.
Därför måste han också omsorgsfullt skydda eder son
för inflytandet av dåliga föredömen, särskilt det
farligaste av alla, tjänstefolkets exempel. Deras sällskap
bör gossen hållas ifrån, icke genom förbud — ty detta
ger honom endast begär efter det — utan genom andra
medel, som jag nämnt.

90.  Av allt, vad som rör uppfostringsfrågor, har
ingenting mindre utsikt till att få gehör eller är svårare att
riktigt iakttaga än det jag nu tänker säga, nämligen
att barn ända från det att de börja tala borde hava i
sin närhet någon förståndig, sansad, ja, vis person,
vars omsorg skulle vara att utbilda dem rätt och
bevara dem från allt ont, särskilt besmittelsen av dåligt
sällskap. Jag tror, att detta kall kräver stor sans,
måttfullhet, finkänslighet, flit och urskillning,
egenskaper, vilka man knappast kan finna förenade hos
personer, som kunna fås för vanlig lön, eller lätteligen
finna någonstädes. Vad kostnaden beträffar, tror jag
det blir de bäst utlagda pengar, som kunna tänkas, för
edra barn, och därför, om det än kan medföra drygare
utgift än det vanliga sättet, kan det dock icke anses
dyrt. Den, som för varje pris förhjälper sin son till
ett ädelt sinne, fyllt av goda grundsatser, inriktat på
dygd och duglighet och prytt med artighet och
belevenhet, gör ett bättre förvärv åt honom, än om han
givit ut alla sina pengar för att lägga flera tunnland till
den jord han förut äger. Spar in på leksaker och
barnsliga nöjen, siden och band, spetsar och andra
onyttiga utgifter så mycket ni vill! Men var icke
sparsam med en så nödvändig sak som detta! Det är ej
god hushållning att göra sin son rik på ägodelar men
fattig till själen. Jag har ofta med stor förundran
sett människor ymnigt slösa penningar på att styra ut
sina barn i vackra kläder, ge dem dyrbar bostad och
mat, låta dem få mer än nog av onyttiga tjänare, men
på samma gång svältföda deras själ och ej nog sörja
för att skyla den nakenhet, som är skamligast,
nämligen deras medfödda förvända böjelser och okunnighet.
Detta kan jag icke betrakta annat än som ett offer åt
dessa föräldrars egen fåfänga, då det mera visar deras
stolthet än sann omsorg om barnens väl. Men allt,
vad ni använder till främjande av eder sons andliga
utbildning, visar eder sanna kärlek, om det än länder
till minskning av hans gods. En vis och god man
kan knappast gå miste om vare sig anseendet för att
vara stor och lycklig eller dessa egenskaper i
verkligheten. Men den, som är dåraktig och lastbar, kan
varken vara stor eller lycklig, huru mycket gods ni än
lämnar i arv åt honom. Och jag frågar eder, om det
icke finnes män i världen, som ni hellre ville se eder
son vara, fastän de bara ha fem hundra pund om året,
än att han skulle vara lik en del andra ni känner, som
hava fem tusen pund i årsinkomst.

91.  Hänsynen till kostnaden bör därför icke
avskräcka dem, som ha råd. Den stora svårigheten blir
att finna lämplig person. Ty personer av ringa ålder,
begåvning och dygd äro olämpliga för denna
befattning, och de, som hava bättre förutsättningar
härutinnan, torde knappast kunna förmås att åtaga sig ett
sådant uppdrag. Man måste därför se sig om tidigt och
göra efterforskningar överallt, ty världen har
människor av alla slag. Jag minns ett yttrande av
Montaigne<footnote>Den franske ädlingen Montaigne († 1592) behandlade i sina
populärfilosofiska uppsatser bl. a. pedagogiska frågor, 
varvid han i mycket visar sig vara en föregångare till Locke. Citatet
här (från Essais I, 34) är mindre noggrant. Så t. ex. nämner
M. intet om trätallrikar, endast att Castalio dött i yttersta
armod. C. (Chasteillon) var fransman och en framstående
språklärd, som hi. a. översatte hiheln till klassiskt latin. † 1563.</footnote> i en av hans essaier, att den lärde Castalio i 

Basel såg sig tvungen att göra trätallrikar för att
rädda sig från svält, ander det att samtidigt
Montaignes fader hade velat giva huru mycket pengar som
helst för en sådan lärare åt sin son och Castalio gärna
hade antagit en sådan plats på mycket billiga villkor.
Men detta var omöjligt, därför att de icke hade reda
på varandra.

92.  Om ni har svårt att påträffa en sådan lärare,
som vi önska, bör det icke förundra eder. Jag kan
endast säga: spar ingen omtanke eller kostnad för
att få en sådan! Allting kan ernås på den vägen.
Och jag kan försäkra eder, att om ni kan få en god
lärare, så skall ni aldrig ångra utgiften utan alltid
hava den tillfredsställelsen att kunna betrakta de
pengarna som bäst utgivna av alla. Men se noga till, att
ni ingen tager blott på rekommendation av vänner
eller av medlidsamma personer, nej icke heller på blott
förnäma rekommendationer! Nej, om ni vill göra, som
ni bör, så är det icke tillräckligt för ert syfte, att
mannen har anseende för att vara förståndig och
stadgad samt har ett rikligt förråd av kunskaper (vilket
allt man ju vanligtvis begär av en lärare). Vid detta
val skall ni vara lika nogräknad, som om det gällde att
välja hustru åt honom. Ty ni får icke tänka på att
taga läraren på prov eller byta om honom sedermera.
Sådant skulle vara mycket olämpligt för eder och än
mera för eder son. När jag tager i betraktande de
betänkligheter och försiktighetsmått, som jag här
lägger i vägen för eder, så tyckes det mig få skenet av
att jag råder eder till något, som jag ville ni skulle
bjuda till med men icke verkligen få utfört. Men om
man betänker, hur mycket en lärares arbete, om det
är rätt ordnat, ligger utom den vanliga stråkvägen
och hur fjärran det är från mångas tankevärld, till och 
med deras, som ämna välja denna verksamhet, så ger
man mig kanske rätt uti att en lärare, som är lämplig
att uppfostra och andligen utbilda en ung herreman,
ej står att finna överallt, och att mer än vanlig
omsorg bör ägnas åt valet av honom, om man annars icke
skall förfela sitt syfte.

93.<footnote>Denna paragraf är senare tillägg.</footnote>  Att ha namn om sig att vara en förståndig och
stadgad man med god lärdom är, som jag ovan
anmärkt, vad som allmänt fordras av en informator.
Detta anses i allmänhet vara nog och är det enda
föräldrar vanligen se efter. Men när en sådan har tömt ut
i sin lärjunge allt det latin och all den logik han fört
med sig från universitetet, kommer månne den
utrustningen då att göra denne till en fint bildad man? Eller
kan man vänta, att han skall vara bättre uppfostrad,
ha bättre världskännedom och bättre fått hos sig
nedlagda elementen och grundvalarna till sann dygd och
sant ädelsinne, än vad fallet är med hans unge lärare?

För att rätt utbilda en ung herreman är det
lämpligt, att hans lärare själv är väluppfostrad, förstår sig
på olika sorters uppträdande och hövlighetens former
allt efter olika personer, tider och platser samt
ständigt håller sin lärjunge, så mycket dennes ålder det
kräver, till att iakttaga dem. Detta är en konst, som
man icke kan lära sig själv eller andra ur böcker.
Ingenting kan bibringa den utom gott sällskap och
iakttagelseförmåga i förening. Skräddaren kan göra hans
kläder efter sista mod och dansläraren giva fin form
åt hans rörelser, dock kan ingendera, om de än ge
stil åt hans yttre, göra en väluppfostrad herreman av
honom. Nej, icke ens om han har boklig bildning till
på köpet, ty denna, om ej rätt använd, gör honom blott
mera oförsynt och odräglig i umgänget. Att han är
väluppfostrad, är det, som ger glans åt alla hans andra
goda egenskaper och gör dem nyttiga för honom,
genom att det skaffar honom aktning och välvilja av alla,
som han kommer i beröring med. Om han ej är  
väluppfostrad, giva hans övriga färdigheter honom
endast anseendet för att vara stolt, inbilsk, fåfäng eller
dåraktig.

Mod får hos en illa uppfostrad man utseende av
råhet och undgår icke att betraktas som sådan.
Lärdomen blir pedanteri, kvickheten narr gyckel,
enkelheten bondaktighet och godsintheten inställsamhet. Och
det kan icke finnas någon god egenskap hos honom,
som ej bristande uppfostran förvränger och vanställer
till hans nackdel. Ja, dygd och begåvning — om man
än ger dem deras tillbörliga beröm — äro ej nog för
att skaffa en man gott mottagande och göra honom
välkommen, varthelst han kommer. Ingen nöjer sig
med oslipade diamanter och bär dem så, om han vill
framträda till sin fördel. När de äro slipade och
infattade, då först giva de glans. Goda egenskaper äro
själens gedigna rikedom, men det är ett väluppfostrat
väsende, som låter dem rätt framträda, och den, som
vill vinna bifall, måste förläna både skönhet och kraft
åt sina handlingar. Gedigenhet eller till och med
duglighet förslår ej; men ett behagfullt sätt och
uppträdande i alla stycken är det, som pryder och behagar.
Och i de flesta fall är det sätt, varpå en sak göres, av
större betydelse än saken själv, och på sättet beror det,
om den mottages med tillfredsställelse eller motvilja.
Detta sätt består icke i att ta av hatten eller säga
komplimanger utan i att tillbörligt och ledigt lämpa tal,
blickar, rörelser, hållning, plats o. s. v., allteftersom
det passar för olika personer och tillfällen, och detta
kan inläras blott genom bruk och vana. Ehuru det är
över barnens fattningsgåva och de små icke borde
plågas därmed, bör det dock påbörjas och till god del
inläras av en ung herreman, medan han står under sin
lärares ledning och innan han kommer ut i världen
och skall stå på egna ben. Ty då är det vanligen för
sent att hoppas kunna få bort åtskilliga olämpliga
vanor, som bestå i småsaker. Ty uppträdandet är ej,
som sig bör, förrän det i varje stycke blivit en andra
natur och, liksom skickliga musikanters fingrar, 
kommer i harmonisk ordning, nian att man behöver ha
omsorg därför eller tänka efter. Om vid umgänget en
människas tankar äro upptagna av ängslig vaksamhet
rörande någon sida av hennes uppträdande, så blir
detta, i stället för att därigenom förbättras, endast
tvunget, besvärat och otympligt.

Dessutom är det högst nödvändigt, att denna sida
utbildas av en omsorgsfull lärares hand, därför att, om
än misstag i fråga om levnadsvett äro de, som andra
först lägga märke till, äro de dock de, som man sist
säger till någon om. Icke som vore ej världens
skadelystnad nog så ivrig att prata om dem. Men detta
sker alltid utom hörhåll för den, som borde hava nytta
av människors omdöme och ändra sig genom deras
klander. Och detta är sannerligen en så ömtålig punkt
att beröra, att även de, som äro vänner och önska se
felet rättat, knappast någonsin våga nämna det och
säga åt dem de hålla av, att de i det eller det fallet
burit sig ouppfostrat åt. Fel i andra stycken kan man
ofta med bibehållen artighet påvisa för en annan, och
det är intet brott mot god ton eller vänskap att rätta
honom i fråga om andra misstag. Men just det att
vara väluppfostrad förbjuder en man att röra härvid
eller för en annan antyda, att denne betett sig
ouppfostrat. Sådana upplysningar kunna givas människor
endast av dem, som ha myndighet över dem. Och även
när de komma från dessa, verka de mycket hårt och
ovänligt till en fullvuxen man och äro, hur mycket de
än mildras, svåra att svälja för vem som helst, som
levat aldrig så litet i världen. Därföre måste också
nödvändigt detta bli informatorns förnämsta omsorg,
att hos hans skyddsling ett till vana blivet behagligt
sätt och belevenhet i hela uppträdandet måtte
stadgas så mycket som möjligt, innan han lämnar
lärarens ledning. Och för att lärjungen icke skall
behöva råd i detta stycke, när han varken har tid eller
lust att taga emot det eller har någon kvar, som kan
giva honom det, bör läraren först och främst vara
väluppfostrad. En ung herreman, som i detta enda stycke
fått erforderlig utbildning av sin lärare, träder ut i
livet med de bästa förutsättningar och skall finna, att
denna enda förmåga mera öppnar väg för honom,
skaffar honom flera vänner och för honom längre i världen
än alla de svåra ord eller de reala kunskaper han fått
av sina humanistiska studier eller lärarens stora
allmänna vetande. Icke som skulle dessa försummas,
men de böra ingalunda få företrädet och tillåtas att
tränga ut det andra.

94.  Utom det att läraren bör vara väluppfostrad,
bör han också äga god världskännedom: han bör
känna vanorna, nyckerna, dårskaperna, bedrägerierna och
felen hos den tidsålder han kommit att tillhöra och
särskilt i det land, där han bor. Dessa bör han kunna
visa upp för sin lärjunge, allteftersom han finner
honom mogen härför. Han bör lära honom kännedom
om människor och deras seder, rycka av den mask,
varmed deras olika kall och förställningskonster skyla
dem, och låta lärjungen urskilja, vad som ligger på
botten under dylikt sken, så att han ej, som oerfarna
unga män äro benägna till, om de ej bli varnade, tager
det ena för det andra, dömer efter det yttre och låter
bedraga sig av skenet, den intagande tjusningen av
ett gott sätt eller tillmötesgående tjänstvillighet. En
lärare bör lära sin elev att gissa sig till och taga sig i
akt för de människors planer, med vilka han har att
skaffa, och att därvid visa varken för stor
misstänksamhet eller för stort förtroende, utan allteftersom den
unge är av naturen mest böjd åt ettdera hållet, bör
läraren rätta honom och leda honom åt det andra.
Läraren bör vänja eleven att i möjligaste mån bilda
sig ett sant omdöme om människor efter de
kännemärken, som bäst tjäna att visa, vad de äro, och som
giva en inblick i deras inre, vilket ofta röjer sig i
småsaker, särskilt när de ej tänka på att skydda sig och
ej äro på sin vakt mot iakttagare. Han bör göra
honom bekant med det verkliga tillståndet i världen och
göra honom benägen att icke anse någon människa
bättre eller sämre, visare eller dåraktigare, än hon i
verkligheten är. På detta sätt kommer lärjungen att
med säkra och omärkliga steg övergå från gossåldern
till mannaåldern, den farligaste övergången under hela
livets lopp. Den bör därföre sorgfälligt övervakas och
en ung man föras över den med stor omsorg och ej,
såsom nu vanligen sker, tagas från sin uppfostrares
ledning och strax kastas ut i världen under sin egen,
vilket innebär uppenbara faror för att han genast skall
bliva förstörd. Ty ingenting är vanligare än exempel
på den stora tygellöshet, det överdåd och den
liderlighet, som unge män hava störtat sig i, så snart de
släppts lösa från en hård och sträng uppfostran, och
detta tror jag kan huvudsakligen tillskrivas det orätta
sätt, varpå de blivit fostrade, särskilt i detta stycke.
Då de nämligen uppfostrats i djup okunnighet om
vad världen i verkligheten är, och sedan, när de komma
ut i den, finna, att den är något helt annat, än de fingo
lära och därför också inbillade sig, att den var, låta
de lätteligen ett annat slags lärare, som de säkert
träffa på, intala sig, att den tukt, under vilken de höllos,
och de tillrättavisningar man gav dem, endast voro
yttre formaliteter för uppfostran och inskränkningar,
som höra barndomen till, men att den frihet, som
tillkommer män, är att släppa sig lösa och i fulla drag
njuta av vad som förut varit dem förbjudet. De visa
den oprövade ynglingen världen, som överallt är full
av »fina» ocb glänsande exempel härpå, och han blir
strax bländad av dem. Unge herrn, som nödvändigt
vill visa sig som man lika så gott som någon av
kavaljererna bland sina jämnåriga, överlämnar sig
hejdlöst åt alla de utsvävningar han ser de liderligaste
begå. Han fikar sålunda efter anseende för manlighet
genom att bortkasta den blygsamhet och sans han hittills
hållits uti, och tycker det är käckt, om han vid
sina första steg ut i världen gör sig bemärkt genom att
handla stick i stäv mot alla de dygderegler, som hans
lärare predikat för honom.

Att visa ynglingen världen sådan den verkligen är,
innan han helt kommer ut i den, tror jag är ett av de
bästa medel att förebygga detta onda. Han borde steg
för steg upplysas om de laster, som äro i svang, och
varnas för de personers närmanden och avsikter, som
taga till sin uppgift att fördärva honom. Han borde
få höra om de konstgrepp de bruka och de lockbeten
de utlägga samt då och då få för sig framställd de
människors tragiska och löjeväckande exempel, som på
detta sätt förstöra andra eller bliva förstörda. Vår tid
ser icke ut till att sakna exempel av detta slag, vilka
man borde göra till varningstavlor för den unge, på det
han må varnas genom den vanära, de sjukdomar, den
nöd och den blygsel, som träffat förhoppningsfulla
ynglingar, vilka sålunda bragts på fall. Må man
också visa honom, huru i föraktet och den bristande
hänsynen mot dessa ruinerade just de personer deltaga,
som genom hycklad vänskap och aktning förlett dem
och hjälpt till att utplundra dem, när deras ruin
kommit. Ja, må dessa exempel också visa honom,
innan han får en alltför dyrköpt erfarenhet därav, att
de, som vilja övertala honom att icke följa de
förståndiga råd han mottagit av sina uppfostrare samt sitt
eget förnufts anvisningar, vilket de kalla att gå i
andras ledband, de göra detta endast för att få leda honom
själva. De inbilla honom, att han som en man följer
sin egen ledning och gör efter sitt eget behag, när han
i verkligheten alldeles som ett barn föres av dem till
de laster, som bäst tjäna deras syften. Detta är en
kunskap, som en lärare vid alla tillfällen borde bemöda
sig om att bibringa lärjungen och genom alla metoder
söka ge honom förståelse för och riktig villighet att
mottaga.

Jag vet nog, att man ofta säger, att blottandet av
tidens laster för en yngling är det samma som att lära
honom dem. Jag medger, att detta i mycket är sant,
men det beror på huru det sker. Härtill kräves därför
en man med intelligens och urskillning, som känner
världen och kan bedöma sin lärjunges lynnesart,
böjelser och svaga sida. En sak, som man vidare bör
ihågkomma, är, att det icke är möjligt nu — som det 
kanske var fordom — att hålla en ung herreman från det
onda genom fullkomlig okunnighet därom, såframt
man ej vill, att han hela sitt liv skall vara instängd i
en skrubb och aldrig få gå ut bland folk. Ju längre
han så får sitta med binda för ögonen,<footnote>Författaren tycks här anspela på bruket att hålla
jaktfalkar instängda och med mössa över huvudet, när de ej
användes på jakt.</footnote> dess mindre
ser han, när han kommer ut i klara dagsljuset, och
dess lättare blir han utsatt för att falla offer för sig
själv och andra. Och en yngling med gossenfald,<footnote>Eg. »en gammal gosse».</footnote>
som vid sitt första framträdande har hela det
skyddande boets allvar över sig, ådrager sig säkert både
blickarna och pipet av stadens hela fågelskara, varibland
det icke kommer att saknas en del rovfåglar, som strax
skola störta sig efter honom.

Det enda skyddet mot världen är en grundlig
kännedom om den, och häri borde en ung herreman införas
steg för steg, allteftersom han kan uthärda det, ju förr 
dess hellre, om han är under säkra och förfarna händers
ledning. Skådebanan bör sakta upplåtas och hans
inträde ske steg för steg samt de faror påpekas, som vänta
honom från människornas olika stånd, egenart, avsikter
och sammanslutningar. Man bor bereda honom på att
han blir tillbakastött av somliga och smekt av andra,
varsko honom för vilka som kunna väntas göra honom
motstånd, vilka som skola vilseleda honom eller
hemligt arbeta på hans fall eller tjäna honom. Man borde
upplysa honom om hur han skall kunna känna igen
och särskilja dem, var han bör låta dem se och när
han bör dölja sin kännedom om dem, deras syften och
åtgöranden. Och om han är för ivrig och vågar sig på
att pröva sin egen kraft och skicklighet, så kanske
förlägenheten och tråkigheten med ett missöde då och
då, vilket ej berör hans oskuld, hälsa eller goda rykte,
icke är ett så dåligt sätt att lära honom vara mera
försiktig.

Det nu sagda innehåller, det säger jag  öppet, ett 
stort mätt av vishet och är icke frukten av några
ytliga funderingar och mycket läsande utan resultatet
av en mans erfarenhet och iakttagelse, som levat i
världen med öppna ögon och umgåtts med män av alla
slag. Därför tror jag det är synnerligen värdefullt att
vid alla tillfällen, som yppa sig, inskärpa detta hos en
ung man, på det att, när han själv en gång styr ut
på djupet, han icke må vara lik en sjöfarande som
saknar lodlina, kompass och sjökort, utan må på
förhand vara något varskodd om klippor och grund,
strömdrag och flygsand och något kunna konsten att
styra, så att han ej går i kvav, innan han fått
erfarenhet. Den, som icke anser detta vara av större vikt
för sin son och mera tarva en uppfostrares biträde än
språk och lärda vetenskaper, glömmer, hur mycket
mera gagneligt det är att rätt kunna bedöma
människor och klokt sköta sin sak ined dem än att tala
grekiska och latin eller resonera efter alla den formella
logikens regler eller få huvudet fyllt av
naturfilosofiens och metafysikens svårfattliga spekulationer, —
ja mer gagneligt än att vara väl bevandrad i grekiska
och romerska skriftställare, ehuru detta senare är
mycket bättre för en herreman än att vara en god
peripatetiker eller kartesian,<footnote>Peripatetiker är en anhängare av den grekiske filosofen
Aristoteles, kartesian en lärjunge av den franske filosofen
Cartesius eller Descartes. Jfr §§ 190—194 med noter.</footnote> ty dessa forntida författare
ha dock iakttagit och tecknat människorna väl och
smida det bästa ljuset inom denna art av vetande.
Den, som reser till östra delarna av Asien, kan finna
dugliga och fullgoda män utan något av allt detta, men
utan dygd, världskännedom och belevenhet kan man
icke finna en man med fulländad bildning och värde
någonstädes.

En stor del av det vetande, som nu allmänt
åtnjuter anseende i Europas skolor och vanligtvis ingår i
undervisningskursen, kan en herreman i rätt hög grad
sakna i sin utrustning, utan att det mycket förringar 
hans värde eller skadar hans ställning. Men klokhet
och levnadsvett äro nödvändiga i alla lägen och
händelser i livet, och de flesta ynglingar få lida ont av
brist på dem och komma ut i världen mera omogna
och tafatta, än de borde, av just det skälet, att dessa
egenskaper, som av alla äro nödigast att bibringa och
bäst behöva en lärares biträde och hjälp, i allmänhet
försummas och betraktas som en ringa ting eller
såsom icke alls en lärares sak. Endast latinet och det
bokliga vetandet gör man väsen av, och huvudvikten
lägges på lärjungens skicklighet i saker, som till stor
del icke höra till en herremans uppgift i livet. Denna
innebär ju att hava kunskaper, som behövas i
praktiska livet, och ett uppträdande, som passar för hans
stånd, samt att efter sin levnadsställning vara en
framstående och nyttig medborgare. Närhelst fristunder
från verksamhet av dylik art eller böjelse att
fullkomna sig i några vetandets grenar, i vilka hans lärare
blott nätt och jämnt infört honom, locka herremannen
till studier i något ämne, så skola de första
elementerna därav, som han förut inlärt, bana vägen nog
mycket, för att hans egen flit skall kunna föra honom
så långt lusten manar honom eller hans själsgåvor
sätta honom i stånd att komma. Eller om han tycker,
att det kan spara tid och möda att hjälpas över en del
svårigheter av en lärares hand, kan han då anställa en
man, som är fullkomligt bevandrad däri, eller välja en
sådan, som han anser lämpligast för sitt syfte. Men
för att införa lärjungen i någon gren av vetande, så
långt det är nödigt för en ung man med den vanliga
omfattningen av hans studier, är ett vanligt
kunskapsmått tillräckligt hos uppfostraren. Ej heller kräves
det, att han skall vara en grundligt lärd man eller i
fulländat mått behärska alla de vetenskaper, varom
en ung herreman lämpligen bör få ett begrepp genom
någon allmän översikt eller kort sammanfattning. En
herreman, som vill tränga djupare, måste göra det
sedermera med egna själsgåvor och egen flit. Ty ingen
har någonsin kommit långt i vetande eller blivit 
framstående i någon vetenskap genom en skolmästares tukt
och tvång.

Den stora uppgiften för en uppfostrare är att
bibringa lärjungen höviskt uppträdande ock utbilda hans
själ, att hos honom stadga goda vanor samt dygdens
och vishetens grundsatser, att småningom giva honom
blick för människorna och hos honom arbeta fram
kärlek till och lust att efterbilda det, som är utmärkt och
berömvärt, samt slutligen att vid fullföljandet av detta
mål bibringa honom kraft, verksamhetslust och flit.
De studier, som han leder honom till, äro blott så att
säga övningar för hans själskrafter och användning av
hans tid, för att hindra honom från dagdriveri och
sysslolöshet, lära honom att ge sig hän åt en uppgift
och vänja honom vid att anstränga sig samt ge
honom litet försmak av vad hans egen flit måste
fullända. Ty vem väntar, att en ung herreman under
sin informators ledning skall bli en fulländad kritiker,
vältalare eller logiker, bli grundlärd i metafysik,
naturfilosofi eller matematik, eller mästare i historia
eller kronologi? Visserligen bör man låta honom lära
sig något i vart ock ett av dessa ämnen. Men detta
skall endast öppna dörren, för att kan skall få blicka
in ock likasom börja en bekantskap, men icke för att
han skall bo där. Och en informator skulle få mycket
klander, om han hölle lärjungen för länge eller förde
honom för långt i de flesta av dessa ämnen. Men
belevenhet, världskännedom, dygd, flit och kärlek till
ett gott namn kan den unge icke få för mycket av;
och har han dessa egenskaper, så skall kan ej länge
sakna, vad han behöver och önskar av de andra.

Eftersom man ej heller kan hoppas, att han skall ha
tid och krafter att lära sig allting, bör man ägna den
största omsorgen åt det, som är mest nödvändigt, och
främst tillgodose det, som mest och oftast kommer att
bli honom till gagn i världen.

Seneca klagar över att det motsatta var vanligt på
hans tid. Och ändå vimlade det icke på den tiden av
författare som Burgersdicius och Scheibler,<footnote>Författare till läroböcker i logik och metafysik, som voro
mycket använda på Lockes tid.</footnote> så som
det nu gör. Vad skulle han ha tänkt, om han levat
nu, då lärarna betrakta det som sin viktigaste uppgift
att fylla sina lärjungars studerrum och huvuden med
dylika författare? Han hade då haft mycket mera skäl
till sitt yttrande <i>Non vitae sed scholae discimus,</i> »vi
lära icke för att leva, utan för att disputera»,<footnote>Egentligen: »Vi lära icke för livet utan för skolan».</footnote> och vår 
uppfostran gör oss snarare lämpliga för universitetet än
för livet. Men det är icke underligt, om de, som
bestämma modet härvidlag, lämpa detta efter vad de
själva ha att ge och icke efter vad lärjungarna behöva. När
modet väl blivit fastställt, vem kan då finna det
besynnerligt, att det blir rådande i detta såväl som i andra
ting, och att största delen av dem, som finna det med
sin fördel förenligt att villigt underkasta sig
detsamma, skall vara färdig att ropa på kätteri, när någon
avviker därifrån! Icke dess mindre ger det anledning
till förvåning, att högtstående och begåvade män låta
till den grad vilseleda sig av bruket och av en blind
tro. Om förnuftet toges till råds, skulle det säga dem,
att deras barns tid borde användas för att tillägna sig
det, som kunde vara dem till nytta, när de en gång
bli man, hellre än för att få huvudet fullproppat med
en massa skräp, som de till stor del aldrig tänka på
mera — säkert är, att de aldrig behöva göra det -—-
under hela sitt återstående liv; det, som verkligen fastnar
hos dem, ha de blott skada av. Detta är så väl bekant,
att jag vädjar till de föräldrar själva, som haft
omkostnader, för att deras unga arvtagare skulle få
undervisning häri, om det icke vore löjligt, ifall deras
söner komme ut i världen med någon anstrykning av
den sortens lärdom, ja om ej varje framträdande därav
skulle minska deras framgång och anseende i
sällskapslivet. Nog måste det vara något beundransvärt att
förvärva, nog förtjänar det att ingå i undervisningen, 
detta som människor skämmas för, när de äro mest
angelägna om att visa sin begåvning ocb bildning!

Det finnes ännu ett skäl att framför allt se till, att
informatorn bar belevat sätt ocb världskännedom. En
begåvad, mogen man kan föra en gosse rätt långt in
i vilken vetenskap som helst, om ban också själv icke
bar några djupare insikter i den. Böcker i ämnet
kunna utrusta honom härtill och giva honom nog
vägledning och överlägsenhet, för att han skall kunna gå
före den unge, som följer honom. Men den, som i
världskännedom och framför allt i belevenhet själv är
en oerfaren nybörjare, han blir aldrig i stånd att föra
någon  annan tillrätta  däruti.

Denna kunskap måste läraren hava närvarande för
sig, innött genom vana, umgänge och långvarigt
efterbildande av vad han iakttagit vara brukligt och tillåtet
i de bästa sällskapskretsar. Om han icke har denna
kunskap själv, kan han ingenstädes låna den för
lärjungens räkning. Och om han i böcker kunde finna
lämpliga avhandlingar härom, som berörde alla
enskildheter i en engelsk herremans uppträdande, så skulle
hans eget dåliga exempel, ifall han ej själv vore
väluppfostrad, förstöra alla hans föreläsningar. Ty det
är omöjligt att få ett fint sätt genom umgänge med
ohyfsade, ouppfostrade människor.

Detta säger jag icke i den meningen, att man kan
träffa på en sådan informator alla dagar eller få honom
för vanligt pris. Men må de, som ha rad, icke spara
på efterforskningar eller kostnader för det, som är av
så stor betydelse. Och må andra föräldrar, vilkas
förmögenhetsställning ej tillåter dem att ge högre lön,
dock minnas, vad de framför allt borde ha öga på vid
valet av den, de vilja anförtro sina barns uppfostran,
och vad de själva främst borde se till, så länge
barnen äro under deras vård och så ofta de äro i tillfälle
att iakttaga dem; så att de icke tro, att det bara
kommer an på latin och franska eller några torra logiska
och filosofiska systemer.

*
</chapter>
<chapter name="X. Om föräldrars förtrolighet med sina barn">
TIONDE KAPITLET.

<h3>OM FÖRÄLDRARS FÖRTROLICHET
MED SINA BARN.</h3>

95.  Men låt oss återvända till vår metod igen.<footnote>Jfr §§ 84, 87.</footnote>
Ehuru jag nämnt faderns stränga miner och den respekt,
som därigenom befästes i barnens sinne, när de äro
små, såsom ett av huvudmedlen till att leda deras
uppfostran, är det långt ifrån min mening, att man
skulle fortsätta härmed hela tiden, så länge de stå
under tukt och fostran som minderåriga. Jag tror
tvärtom, att man bör släppa efter på strängheten, så snart
deras ålder, förstånd och goda uppförande skulle
kunna tillåta det. Jag går så långt, att jag anser en fader
göra rätt uti att, då sonen växer upp och är mogen
därför, tala förtroligt med honom, ja bedja om hans råd
och överlägga med honom om sådana ting, vari
sonen har kunskaper eller förstånd. Härigenom
vinner fadern två fördelar, båda av stor betydelse. Den
ena är, att detta för in allvarliga synpunkter i sonens
tankevärld, bättre än några regler eller råd fadern kan
giva honom. Ju förr ni behandlar honom som en man,
dess förr börjar han bliva det. Och låter ni honom
ibland komma in på allvarliga samtal med eder, så
lyfter ni omärkligt hans sinne över ungdomstidens
vanliga nöjen och de värdelösa sysselsättningar, varmed
den vanligen förslösas. Ty det är lätt att iakttaga, att
många unga män längre, än de annars skulle, hava 
kvar skolgossens tankevärld ock samtalston, därför att
deras föräldrar hålla dem på så stort avstånd och i så
låg ställning genom hela sitt uppträdande mot dem.

96. Den andra ännu betydelsefullare fördelen man
vinner genom ett sådant behandlingssätt är gossens
vänskap. Många fäder anslå nog åt sina söner
frikostiga fickpengar allt efter deras ålder och förhållanden
men undanhålla dem kännedom om sina
förmögenhetsförhållanden och övriga angelägenheter med lika stor
förbehållsamhet, scm om de bevakade en
statshemlighet mot en spion eller en fiende. Om detta icke ser
ut som avundsjuka, så fattas här dock sådana tecken
till vänlighet och förtrolighet, som en fader borde giva
sin son, och det hindrar eller dämpar säkerligen ofta
den glädje och tillfredsställelse, varmed en son borde
tala till sin fader och förlita sig på honom. Och ofta
måste jag förundra mig över att se fäder, som älska
sina söner mycket, ändock ställa det så genom ständig
stelhet och en kylig och myndig min emot dem hela
livet igenom, som vore det meningen, att de aldrig
skulle få glädje eller tröst av dem de älska högst i
denna världen, förrän de mist dem genom att förflyttas till
en annan värld. Intet binder samman och ger stadga
åt vänskap och välvilja så som förtroliga
meddelanden om personliga förhållanden och angelägenheter.
Andra bevis på vänlighet, ifall detta saknas,
kvarlämna dock alltjämt vissa tvivelsmål. Men när eder son
ser, att ni öppnar ert hjärta för honom, när han finner,
att ni vill intressera honom för edra angelägenheter,
emedan ni ju vill, att han i sin tur skall ta hand om
dem en gång, då får han intresse för dem som för sitt
eget, bidar sin tid med tålamod och älskar er under
tiden, därför att ni icke håller honom på avstånd som
en främling. Härigenom kommer han också att inse,
att allt det ni njuter av icke är utan sina bekymmer.
Och ju mer han kommer till insikt härom, dess mindre
kommer han att avundas er besittningen därav, och
desto lyckligare skall han anse sig själv, som står
under en så välvillig väns och omtänksam faders ledning.
Det finnes näppeligen en så tanklös eller så oförständig
ung man, att han ej vore glad över att ha en säker
vän, som han kunde söka hjälp hos och vid behov fritt
rådfråga. Den förbehållsamhet och kyla, som fäder
iakttaga, berövar ofta deras söner denna hjälp, som för
dem skulle vara till större nytta än hundra
tillrättavisningar och bannor. Om er son ville vara med om
något uppsluppet skämt eller följa något infall han får,
vore det inte då mycket bättre, att han gjorde det
med er vetskap än utan den? Ty då man ju måste
medge unge män vissa friheter i dylika saker, kan ni
desto bättre förekomma svår skada, ju mer ni känner
till hans planer och förehavanden. Genom att låta
honom se, vad som sannolikt blir följden, skall ni då också
lättare kunna välja rätta sättet att förmå honom att
undvika mindre olägenheter. Vill ni, att han skall
öppna sitt hjärta för eder och fråga eder till råds, då
måste ni börja att göra detta mot honom först och
genom ert sätt att vara framkalla ett sådant
förtroende från hans sida.

97.  Men vad han än frågar eder till råds om, —
såvida det icke leder till något ödesdigert och
ohjälpligt ont, — så råd honom för all del blott som en mera
erfaren vän! Blanda icke in i ert råd något av
befallning eller maktspråk eller låt det bli mer, än vad
ni skulle säga till en jämlike eller en främmande
person! Motsatsen skulle vara detsamma som att för
alltid avskräcka honom från att begära eller mottaga
förmånen av edert råd. Ni måste tänka på att han är en
ung man och har nöjen och tycken, som ni hunnit över.
Ni får icke vänta, att hans böjelser skola vara just de
samma som edra, eller att han vid tjugu års ålder skall
ha samma tankar som ni vid femtio. Det enda ni kan
önska är, eftersom ungdomen måste ha en viss frihet,
ett visst tillfälle att få utlopp, att detta må vara
förenat med sonlig uppriktighet och ske under faderns
ögon, då kan ingen svårare skada komma därav.
Sättet att nå därhän är, som sagt, att ni — allt efter som
ni finner er son vara mogen därför —- talar med 
honom om edra angelägenheter, förtroligt lägger fram
saker för honom och frågar honom till råds, att ni
vidare, när han träffar det rätta, gör därefter, som följde
ni just hans råd, samt, om detta visar sig lyckligt,
låter honom få berömmet därför. Detta kommer
ingalunda att försvaga eder myndighet men att stärka hans
kärlek och aktning för eder. Så länge ni själv
förvaltar er förmögenhet, kommer spiran fortfarande att
vila i edra egna händer, och er fadersmyndighet blir så
mycket säkrare, ju mer den stärkes av förtroende och
välvilja. Ty ni har ej den makt ni bör över honom,
förrän han blir mera rädd för att göra en så god vän
emot än för att förlora en del av det arv, han kan vänta
sig i framtiden.

98.<footnote>Denna paragraf är senare tillägg.</footnote>  Om förtrolighet i tal kan vara passande för en
fader gentemot sin son, så kan ännu mycket mera en
informator nedlåta sig därtill med sin elev. All den
tid de äro tillsammans borde icke läraren använda till
att hålla föreläsningar för honom och i skolmästarton
diktera för honom, vad han skall göra och iakttaga.
Utan om läraren i sin tnr hör på eleven och vänjer
denne att resonera över det ämne, som förelagts
honom, så skola därigenom reglerna gå in lättare och
fastna bättre, och lärjungen skall få smak för studier
och undervisning. Han skall då börja värdera
kunskaper, när hån ser, hur de ge honom förmåga att tala om
olika frågor, och finner, hur nöjsamt och hedrande det
är att få deltaga i samtalet och ibland få gillande och
gehör för sina synpunkter. Särskilt beträffande moral,
klokhet och belevenhet borde man hänskjuta frågor
till honom och bedja honom avgiva sitt omdöme.
Sådant gör förståndet mera mottagligt än moraliska
satser, om också dessa förklaras aldrig så väl, och
fäster reglerna bättre i minnet till efterlevnad. På detta
sätt blir sinnet tillgängligt för verkligheten själv, som
fastnar där och behåller sin egen inneboende
beviskraft, medan däremot ord i bästa fall endast äro matta
framställningsmedel, icke ens så mycket som sanna 
skuggbilder av verkligheten, och mycket förr
glömmas. Den unge kommer att bättre fatta grundvalen
och måttstocken för det passande och rättvisa och få
livligare och varaktigare intryck av vad han bör göra,
genom att få säga sin mening om fall, som föreläggas
honom, och ha utredande samtal med sin informator
om därtill passande exempel, än genom att
stillatigande, vårdslöst och sömnigt höra på dennes föredrag —
och mycket mera än genom snärjande logiska
disputationer eller egna välsvarvade haranger om vilken
fråga som helst. De senare rikta hans tankar på fyndiga
uttryck och bedrägligt färgad framställning men icke
på sanningen, de förra lära honom falsk
slutledningskonst, grälsjuka och rättshaveri. I båda fallen
förstöres omdömesförmågan och föres människan från
rätt och ärligt tänkande, varför också båda delarna
böra omsorgsfullt undvikas av den, som vill förädla
sig själv och vara behaglig för andra.

<b>Vördnad.</b>

99.  Jag antar nu, att ni grundlagt er
föräldramyndighet genom att göra er son medveten om att han är
beroende av eder och befinner sig i er makt, samt att
ni genom obeveklig stränghet i uppträdandet, när han
envist framhärdar i någon elak oart som ni förbjudit,
särskilt lögnaktighet, har bibragt honom nödig
respekt. Genom att å andra sidan lämna honom all den
frihet hans ålder tillkommer och i er närvaro icke
lägga något tvång på de barnsliga handlingar, den
glädje och uppsluppenhet, som i den första ungdomen
äro för honom lika nödvändiga som mat eller sömn,
har ni fått honom att trivas i ert sällskap. Ni har
givit honom en känsla av er omsorg och kärlek genom
överseende och ömhet, särskilt genom att smeka
honom vid alla tillfällen, då han gör någonting bra, och
vara vänlig mot honom på tusen för hans ålder
lämpade sätt, som naturen lär föräldrar bättre, än jag det
kan. Genom alla dessa bevis på ömhet och 
tillgivenhet, som föräldrar aldrig försumma att ge sina barn,
har ni också i hans hjärta väckt en särskild
tillgivenhet för eder.

Nu är han sådan, som ni kan önska, nu har ni hos
honom utvecklat den sanna vördnad, som alltid sedan
bör omsorgsfullt bibehållas och bevaras till båda sina
delar, kärlek och fruktan, såsom de huvudprinciper,
varigenom ni alltid kommer att hava honom i er hand
för att vända hans sinne till dygdens och hederns väg.

</chapter>
<chapter name="XI. Om barns olika läggning">
ELFTE KAPITLET.

<h3>OM  BARNS  OLIKA  LÄGGNING.</h3>

100.  När denna grund en gång väl blivit lagd och
ni finner, att denna vördnad börjar göra verkan hos
gossen, är det nästa ni har att göra att omsorgsfullt
taga i betraktande hans läggning och särskilda
själsbeskaffenhet. Halsstarrighet, lögnaktighet och elaka
handlingar få, som redan nämnt, ända från början icke
tillåtas hos honom, vilken läggning han än må hava.
Dessa det ondas frön böra ej få slå rot utan
omsorgsfullt uppryckas, så snart de börja visa sig hos honom.
Eder myndighet bör göra sig gällande och påverka
hans sinne, ända från det att ljuset av någon kunskap
börjar gry hos honom, så att denna myndighet kan
verka som en naturlig drift, om vilken han aldrig
märkt, när den började, aldrig vetat, att den varit
eller kunnat vara annorlunda. Härigenom skall den
vördnad han är er skyldig, om den tidigt grundlagts,
alltid bliva honom helig och det bli honom lika svårt
att motstå den som att handla mot grunddrifterna i
sin natur.

101.  Sedan ni sålunda mycket tidigt gjort er
myndighet gällande och genom mildare användning därav
kommit honom att blygas för och övergiva det, som
leder till någon ond vana, så snart ni iakttagit det hos
honom (ty jag vill på inga villkor, att hårda bannor
skola användas, än mindre kroppsaga, förrän trilska och
oförbätterlighet göra det oundgängligen nödvändigt);
då blir det lämpligt att tänka på i vilken riktning hans
medfödda andliga skapnad vill föra honom. vSomliga
människor äro genom sin naturs oföränderliga daning
modiga, andra räddhågade, somliga självsäkra, andra
blygsamma, människor äro medgörliga eller envisa,
noggranna eller vårdslösa, fortfärdiga eller
långsamma. Det finnes icke fler skiljaktigheter i människors
ansikten och deras yttre kroppsliga gestalt än i deras
andliga skapnad och läggning. Dock den skillnaden
finnes, att ansiktets särskiljande drag och kroppens
gestalt bli mera tydliga och synliga med tiden och
tilltagande ålder, men att däremot själens säregna
utseende är lättast att urskilja hos barn, innan konst
och list lärt dem dölja sina vanskapligheter och
gömma sina dåliga böjelser under en förställd yta.

102.  Börja fördenskull i god tid att noggrant ge
akt på er sons läggning, och det, när han är under
minsta tvång vid sin lek och, som han tror, utom synhåll
för er! Se då efter, vilka hans förhärskande passioner
och starkaste böjelser äro, om han är vild eller
saktmodig, djärv eller blyg, medlidsam eller grym, öppen
eller förbehållsam o. s. v.! Ty allteftersom detta är
olika hos honom, bör också ert handlingssätt vara
olika och er myndighet vidtaga olika åtgärder för att
påverka honom. Dessa medfödda böjelser, dessa
förhärskande drag i hans läggning stå ej att bota genom
regler eller genom direkt bekämpande. Särskilt
gäller detta om den ringare och tarvligare sortens fel,
som komma av fruktan och klenmodighet. Men med
konst kunna de mycket förbättras och vändas till
godo. Därpå kan man emellertid vara viss, att efter allt
detta dock lutningen är kvar på den sida, där naturen
först lagt den. Och ger ni noga akt på de
egendomliga dragen i hans själ nu vid början av hans livs
skådespel, så kommer ni också alltid sedan att kunna
bedöma, åt vilket håll hans tankar äro böjda att gå och
vad han även senare har i sikte, när han växer upp
och stycket blir allt mera invecklat och han påtager
sig olika skepnader för att spela det.

</chapter>
<chapter name="XII. Om barns egenvilja">
TOLFTE KAPITLET.

<h3>OM   BARNS  EGENVILJA.</h3>

103.  Jag bar redan förut sagt, att barn älska frihet
och att man därför borde söka få dem att göra, vad
som är lämpligt för dem, utan att de känna något
tvång vara sig pålagt. Nu vill jag säga er, att de
ännu mera älska något annat, nämligen herravälde.
Detta är första ursprunget till de flesta onda vanor, som
allmänt förekomma ocb äro grundade i deras natur.
Denna kärlek till makt ocb herravälde visar sig
mycket tidigt och framträder på följande två sätt.

104.  1. Vi se, huru barn, nästan så fort de äro
födda — säkert långt innan de kunna tala —, börja
skrika, bli kinkiga, trumpna och misslynta för ingenting
annat, än att de vilja få sin vilja fram. De vilja, att
andra skola underkasta sig deras önskningar, de
sträva efter villig foglighet från hela sin omgivning,
särskilt dem, som stå nära eller under dem i ålder eller
stånd, så snart de börja göra sådana åtskillnader i sin
syn på andra människor.

105.   2. Ett annat bevis på deras kärlek till makt är
deras önskan att få saker att rå om. De vilja ba
egendom och besittning, emedan de finna behag i den makt
detta tycks giva och den rätt de härigenom hava att
förfoga över dessa ting, så som dem behagar. Den,
som ej iakttagit, huru dessa båda böjelser mycket
tidigt äro verksamma hos barn, har föga lagt märke till
deras handlingar. Och den, som ej tror, att dessa 
båda rötter till nästan all den orättvisa och det split, som
så störa människolivet, böra tidigt uppryckas ock
motsatta vanor införas, ban försummar den rätta
tidpunkten att lägga grunden till en god och värdefull
människa. Men till att uppnå detta mål föreställer jag
mig, att följande medel i någon mån kunna bidraga.

106. 1. Att ett barn aldrig borde tillåtas att få, vad
det fordrar, än mindre vad det skriker efter eller ens
bara med ord begär, har jag redan nämnt.<footnote>Se § 38 ff. Mot innehållet däri hade Lockes vän Molyneux
gjort invändningar. Locke förtydligade sin mening i brev till
vännen, men då denne meddelade, att även andra tagit anstöt,
utvecklade författaren saken i en följande upplaga, där denna
paragraf fick sin nuvarande form.</footnote> Men som
detta lätt kan missförstås och tolkas så, som om jag
menade, att ett barn aldrig borde bedja sina föräldrar
om någonting, — vilket man kanske skall anse vara
att lägga alltför hård tygel på barnasinnet till förfång
för den kärlek och tillgivenhet, som bör råda mellan
barn och föräldrar —, så vill jag förklara mig litet
mera i detalj. Det är lämpligt, att barn få ha sin
frihet att tala om sina önskningar för sina föräldrar, och
att dessa med all ömhet höra på dem och ge dem det
begärda, åtminstone så länge de äro mycket små. Men
det är ett att säga: »jag är hungrig», och ett annat att
säga: »jag vill ha stek». När barnen givit tillkänna
sina behov, sina naturliga behov, den plåga de känna
av hunger, törst, köld, eller ock något annat naturens
tvingande behov, är det föräldrarnas och
omgivningens plikt att hjälpa dem. Men barn måste överlämna
åt föräldrarnas val och förordnande, vad och huru
mycket dessa anse lämpligast för dem, och böra icke
få välja själva och säga: »jag vill ha vin» eller »jag
vill ha vetebröd». Blotta nämnandet av saken borde
vara nog, för att de skulle gå miste därom.

107.<footnote>Av denna paragraf är första delen, antagligen de tre första
styckena, senare tillägg och resten omarbetad.</footnote>  Vad föräldrarna härvid borde vara noga med,
är att skilja på inbillade behov och naturliga behov. 
Härom ger dem Horatius god undervisning i följande
vers:

Quis humana sibi doleat natura negatis.<footnote>»Saker, vilkas förvägrande skulle vålla människonaturen
smärta». Hor. Sat. I, 75.</footnote>

De behov äro i sanning naturliga, som förnuftet
ensamt, utan hjälp från annat håll, ej är i stånd att
skydda oss emot eller hindra från att störa oss. Plågorna
av sjukdom och kroppsskador, hunger, törst, köld,
brist på sömn, vila eller vederkvickelse för en av
arbete uttröttad lem äro saker, som alla människor
känna, och även det mest harmoniska sinne måste vara
känsligt för dessa obehag. Man bör därför genom
användning av lämpliga medel söka få dem avlägsnade,
dock icke med otålighet eller alltför stor brådska vid
deras första uppträdande, därest ej uppskov hotar med
obotlig skada. De plågor, som komma av de
naturliga behoven, äro liksom varnande röster, för att vi
skola taga oss i akt för värre ont, som de äro
förelöpare till. Därför får man ej helt lämna dem
obeaktade eller låta dem gå för långt. Dock ju mer barn
kunna härdas och vänjas vid detta slags vedermödor
genom vis omsorg om att göra dem starkare till
kropp och själ, desto bättre för dem. Att man därvid
skall hålla sig inom gränserna för vad som verkligen
är barnen till gagn och akta sig, så att det man låter
dem utstå icke bryter deras livsmod eller skadar deras
hälsa, det behöver jag icke här ge någon påminnelse
om; ty föräldrar äro av sig själva blott alltför benägna
att mer, än sig bör, luta åt den  mildare sidan.

Men hur stor eftergivenhet än de naturliga behoven
kunna kräva, borde barnen aldrig få sina inbillade
behov tillfredsställda eller ens tillåtas uttala dem. Bara
det, att de både om något sådant, borde göra, att de
ginge miste därom. Kläder måste de ha, när de
behöva dem. Men om de bedja om att få det eller det
tyget, den eller den färgen, borde detta ovillkorligen
nekas dem. Jag vill visst icke, att föräldrar med flit 
skola sätta sig emot barnens önskningar i likgiltiga
ting. Tvärtom, när deras uppförande förtjänar det
och man är säker på att det icke fördärvar eller
förvekligar deras sinne och lär dem tycka om värdelösa
saker, tror jag man så mycket som möjligt bör ordna
allt till deras belåtenhet, så att de kunna erfara
trevnaden och nöjet av att uppfora sig väl. Det bästa för
barnen är, om de icke alls sätta sitt nöje i sådana ting
eller låta sin glädje mätas efter sina tycken, utan äro
likgiltiga för allt, som naturen har ämnat till att vara
likgiltiga ting. Detta borde deras föräldrar och lärare
hava till sitt viktigaste mål. Men till dess detta är
uppnått, vill jag här endast göra invändningar mot
deras frihet att begära. Den borde i fråga om dessa
inbillade behov hållas tillbaka genom att regelbundet
åtföljas av det begärdas förverkande.

Detta kanske kan förefalla något för strängt för
ömma föräldrars naturliga efterlåtenhet, men är dock
icke mer än det nödvändiga. Ty då ju den metod jag
föreslår går ut på att bannlysa riset, kommer detta
tvång på barnens tunga att bli till stor nytta för att
stadga den respekt vi på annat ställe ha talt om, och
att hos dem upprätthålla den aktning och vördnad
de äro skyldiga sina föräldrar. Vidare lär det dem
att hålla inne med och så behärska sina böjelser.
Härigenom skall man kunna få dem att lära konsten att
undertrycka sina begär, så snart dessa uppstiga inom
dem och när de lättast kunna kuvas. Ty att ge luft
åt begärelserna är också att ge liv och styrka åt dem,
och den, som är nog tillitsfull att låta sin önskan bli
begäran, är icke långt ifrån att tro, att han också bör
få den uppfylld. Det är jag viss på, att var och en
lättare kan tåla ett avslag, när det kommer från honom
själv, än när det kommer från någon annan. Barnen
böra därför i tid vänjas att rådfråga och använda sitt
förnuft, innan de ge efter för sina böjelser. Det är
ett stort steg taget till behärskande av våra begär, om
vi pä detta sätt hejda dem och stänga in dem i
tystnad. Om barn få denna vana att hålla, tillhaka ivern
av sina nyckfulla begär ock tänka efter, om det är
lämpligt eller ej, innan de tala, blir detta dem till icke
liten fördel i saker av större betydelse under deras
framtida levnad. Ty vad jag ej nog ofta kan
inskärpa, är, att vilken sak det än är fråga om med barnet,
antingen den är stor eller liten, så är den viktigaste
— jag hade så när sagt enda — synpunkten på varje
barnets handling denna: vilket inflytande den
kommer att utöva på dess sinne, vilken vana den kan
utveckla sig till och troligen skall stadga, hur den
kommer att ta sig ut, när barnet blir större, samt vart den,
ifall den uppmuntras, skall leda den fullvuxne
mannen.

Min mening är sålunda icke, att man avsiktligt bör
bereda barn otrevnad. Detta skulle smaka för mycket
av omänsklighet och elakhet och lätteligen kunna
smitta ned barnen därmed. Man bör få dem att
försaka sina begärelser och göra dem både till själ och
kropp kraftiga, fria och starka genom vanan att hålla
sina böjelser kuvade och sin kropp övad med
vedermödor<footnote>Jfr § 115.</footnote> —- allt detta dock utan att man ger dem något
bevis på ovänligt sinnelag emot dem eller väcker
farhågor därför. Den ständiga missräkningen att ej få,
vad de fordrade eller begärde för sig, borde lära dem
blygsamhet, undergivenhet och förmåga att försaka.
Men om man belönade deras blygsamhet och tystnad
genom att giva dem, vad de tyckte om, borde de också
härigenom bli förvissade om deras kärlek, som strängt
utkrävde denna lydnad. Om de denna gång ge sig
tillfreds med att ej få, vad de önskade, är detta en
dygd, som en annan gång borde belönas med att de
finge, vad som är lämpligt och välkommet för dem.
Detta borde då tilldelas barnen, som vore det en
naturlig följd av deras goda uppförande och ej en
uppgjord betalning därför. Men ni förspiller er möda och,
vad mera är, också deras kärlek och vördnad, om de
av andra kunna få, vad ni förvägrar dem. Detta 
måste man strängt fasthålla och noga akta på. Och här
kommer jag åter in på frågan om tjänstefolket.<footnote>Jfr §§ 59, 69.</footnote>

108.  Om man börjar med detta förfaringssätt i tid
och barnen snart vänjas att nedtysta sina begär,
kommer denna nyttiga vana att ge dem stadga och
fasthet.<footnote>D. v. s. befästa deras förmåga av självbehärskning.</footnote> Och allteftersom de sedan växa till i ålder och
förstånd, kan man medgiva dem större frihet, enär ju
förnuftet då börjar tala inom dem och icke den
häftiga känslan. Ty så ofta förnuftet vill tala, bör man
lyssna till dess röst. Likavisst som man aldrig bör
höra på barn, när de begära någon särskild sak, som
de önska, såvida ej denna förut blivit dem lovad, lika
visst bör man alltid höra på dem och svara dem
ordentligt och vänligt, när de fråga efter någonting de
vilja veta och önska få upplysningar om. Vetgirighet
bör hos barn lika sorgfälligt omhuldas, som andra
begärelser böra undertryckas.

<b>Vederkvickande nöjen.</b>

Hur strängt man än bör behandla alla önskningar,
som bero på barnens tycken och nycker,<footnote>Eng. <i>desires of fancy,</i> som även kan översättas med
»inbillade begär».</footnote> finnes dock
ett fall, där man måste låta deras tycke tala och även
skänka det gehör. Vederkvickelse är lika nödvändig
som arbete eller mat. Men emedan ingen
vederkvickelse finnes utan glädje och denna icke alltid beror
på förnuftet utan oftare på tycket, måste man tillåta
barn icke endast att förströ sig utan också att göra
det på sitt eget sätt, blott det sker oskyldigt och utan
skada för deras hälsa. Därför borde man i detta fall
icke neka dem, om de föresloge något särskilt slags
förströelse. Dock tror jag, att vid en välordnad
uppfostran barnen sällan bli tvungna att bedja om någon
sådan frihet. Man bör lägga sig vinn om att, vad som
är dem till gagn, alltid av dem göres med glädje. Och 
innan de äro uttröttade av en sysselsättning, bör man
i god tid leda dem in på någon annan nyttig sådan.
Men om man icke ännu fått barnen till den grad av
fullkomning, att man kan göra ett enda slags bildande
verksamhet till vederkvickelse för dem, så måste man
släppa dem lösa till de barnsliga lekar, som de tycka
om. Från dessa borde man avvänja dem genom att
göra dem övermätta därpå. Men från nyttiga
sysselsättningar borde man sända dem bort, medan de ännu
ha lust därtill, eller åtminstone låta dem gå, innan
de äro trötta och bli alldeles leda därvid, för att de
så må återvända dit igen såsom till ett nöje, som
förströr dem. Ty ni får aldrig anse dem förda in på rätt
väg, förrän de kunna finna nöje i att syssla med
lovvärda ting och förrän kroppens och själens nyttiga
övningar, växlande med varandra, göra deras liv och
utbildning behagliga för dem genom att bli en
sammanhängande kedja av vederkvickelser, vid vilka den
uttröttade delen av deras varelse ständigt avlöses och
uppfriskas.

Om detta går för sig med barn av varje slags
läggning, och om lärare och föräldrar vilja underkasta sig
besväret och ha omdöme och tålamod att få dem
därhän, det vet jag ej. Men att det går med de flesta
barn, om man väljer rätta sättet att hos dem väcka
begär efter gott anseende, aktning och ett gott namn,
därpå tvivlar jag ingalunda. Och när man bibragt dem
så mycket verkligt liv, kan man utan betänkande tala
med dem om vad som gör dem största glädjen, leda
dem till det och låta dem fritt hängiva sig däråt, så
att de kunna märka, att de äro älskade och omhuldade
och att de människor, under vilkas fostran de stå, icke
äro fiender till deras trevnad. En sådan behandling
skall ge dem kärlek till den hand, som leder dem, och
den dygd, till vilken de ledas.

Om en otvungen frihet medgives barnen i deras
förströelser, kan man därav draga den ytterligare
fördelen, att denna frihet uppenbarar deras naturliga
läggning, visar deras  böjelser och  anlag  och  
därigenom ger förståndiga föräldrar ledning både vid val av
barnens blivande levnadsbana och verksamhet och vid
val av de lämpliga botemedel, som intill den tiden böra
användas emot varje naturlig böjelse, som föräldrarna
kunna se mest hota att föra något av deras barn på
villovägar.

109. 2.<footnote>Siffran anger sammanhang med § 106. De två
mellanliggande paragraferna äro till största delen senare tillägg.</footnote> Barn, som leva tillsammans, sträva ofta
efter att få herraväldet och se, vems vilja som skall
råda över de andras. Vem som än börjar en sådan
strid, borde ovillkorligen hindras häri. Men icke blott
det, utan barnen borde få lära att visa all tänkbar
hänsyn, tjänstvillighet och hövlighet mot varandra.
När de se, att detta gör dem aktade, älskade och
uppskattade och att de härigenom icke förlora någon
överlägsenhet, skola de finna större glädje häri än i
oförsynt härsklystnad, vilket ju det andra tydligen är.

Barns anklagelser mot varandra, som vanligtvis
endast äro vilda rop av vreden och hämndlystnaden, som
vilja ha understöd, bör man icke upptaga gynnsamt
eller lyssna till. Det försvagar och förvekligar deras
sinne, om man låter dem beklaga sig. Och om barn ibland
få stå ut med att andra göra dem emot eller plåga
dem, utan att man tillåter dem att betrakta detta som
något märkvärdigt eller outhärdligt, så skadar det
dem icke att så få lära sig tåla och lida, och det
härdar dem tidigt. Men om ni också icke ger ert
understöd åt den griniges klagomål, så se dock noga till,
att ni tyglar den kränkandes oförsynthet och elakhet.
När ni iakttar det själv, bör ni beivra det i den
kränktes närvaro. Men om klagomålet gäller något, som
verkligen förtjänar att uppmärksammas och en annan
gång förebyggas, tillrättavisa då den skyldige i enrum,
utan att den klagande ser det, och låt honom sedan
gå och bedja om förlåtelse och giva upprättelse! Om
detta sålunda liksom kommer från honom själv,
utföres det med större glädje och upptages vänligare, och
så stärkes kärleken mellan edra barn, och hövligt
bemötande blir för dem en vana. 
110. 8. Vad beträffar att äga och rå om saker, bör
man lära dem att lätt och villigt avstå, vad de hava,
till sina vänner, man bör låta dem av egen erfarenhet
finna, att den givmildaste alltid har mest och får
aktning och beröm på köpet; då lära de sig fort att öva
denna dygd. Jag föreställer mig, att detta skall göra
syskon vänligare och hövligare mot varandra och
följaktligen även mot andra människor än ett tjog regler
om gott uppförande, varmed barn vanligen plågas och
besväras. Girighet och begäret att besitta och
behärska mera, än man behöver, är ju en rot till allt ont
och bör därför tidigt och omsorgsfullt uppryckas, och
dess motsats, beredvilligheten att dela med sig åt
andra, bör inplantas. Den bör man uppmuntra genom att
ge gossen mycket beröm och erkännande och genom
att ständigt se till, att han ingenting förlorar på sin
givmildhet. Laga så, att alla bevis han ger på sådan
frikostighet alltid bli betalda och det med ränta! Låt
honom tydligt märka, att den vänlighet han visar
andra icke är någon dålig hushållning för honom själv
utan ger en lön av vänlighet både från dem, som taga
emot den, och dem, som se den! Låt barnen tävla om
vem som skall överträffa den andre häruti! När de
på detta sätt genom ständig övning gjort det lätt för
sig att avstå från sina ägodelar, kan godsinthet hos
dem bli till en stadgad vana, och de kunna finna nöje
och sätta sin ära i att vara vänliga, givmilda och
artiga mot andra.<footnote>Härifrån till paragrafens slut senare tillägg.</footnote>

Om man bör uppmuntra givmildhet, så bör man
visserligen också mycket noga tillse, att barnen ej
överträda rättvisans bud. När helst de det göra, borde
de få tillsägelse och, om anledning föreligger, sträng
tillrättavisning därför.

Då våra första handlingar mera bestämmas av
kärlek till oss själva än av förnuft eller överläggning, är
det icke underligt, om de hos barnen lätt avvika från
den riktiga måttstocken för rätt och orätt, ty denna
är i vår själ resultatet av förnuftets utveckling och 
av allvarlig eftertanke. Ju lättare barnen kunna
misstaga sig härpå, dess mera vaksamt öga bör man hålla
på dem, så att varje minsta förseelse mot denna stora
samhälleliga dygd beaktas och rättas, även i saker av
minsta vikt och betydelse, både för att upplysa dem i
deras okunnighet och för att förebygga onda vanor.
Ty om dessa få vara, utveckla de sig från en ringa
början med knappnålar och körsbärskärnor<footnote>Körsbärskärnor användes vid en barnlek och betecknade
f. ö. ofta något värdelöst.</footnote> till svårare
bedrägerier, så att det är fara värt, att barnen
slutligen hamna i uppenbar förhärdad oärlighet. Första
benägenhet till att vara orättrådig, som framträder
hos barnet, måste föräldrar och uppfostrare
undertrycka genom att visa sin förundran och avsky därför.
Men emedan nu barn icke kunna rätt fatta, vad
orättrådighet är, förrän de förstå, vad äganderätten är och
hur enskilda personer få denna, så är säkraste sättet
att få fram ärlighet, att man tidigt lägger grunden
därtill genom att barnen läras att bli givmilda och få
lätt att till andra avstå allt, vad de själv hava eller
tycka om. Detta kan man lära dem tidigt, innan
de kunna tala och förstå tillräckligt för att göra sig
tydliga begrepp om vad äganderätten är och veta, vad
som är deras med särskild rätt och med uteslutande
av andras. Och då barn sällan hava någonting utom
genom gåva och detta mestadels av föräldrarna, kan
man till en början lära dem att icke taga eller behålla
något annat än vad de fått som gåva av dem, som de
kunna antaga ha makt att förfoga däröver. Och i
samma mån deras förståndsgåvor utvecklas, kunna
andra regler och exempel på rättrådighet och
rättssatser om »mitt och ditt», framställas och inskärpas. Om
någon handling av orättrådighet hos dem tyckes
komma icke av missuppfattning utan av förvändhet i
viljan och denna fula böjelse för snikenhet icke då
ändras, om man milt tillrättavisar dem och söker få dem
att blygas därför, så måste hårdare botemedel
anlitas. Fadern eller läraren behöver blott taga och 
undanhålla från dem något, som de värdera och betrakta
som sitt, eller befalla någon annan att göra det och
genom sådana exempel få dem att inse, hur liten
fördel de kunna vänta av att orättmätigt sätta sig i
besittning av en annans tillhörigheter, så länge det i
världen finnes flere och starkare människor än de.
Om man sorgfälligt och tidigt inger dem en uppriktig
avsky för denna skamliga last, vilket jag anser
möjligt, så är detta den rätta och äkta metoden att
förebygga detta brott och blir ett bättre skydd mot
oärligheten än några det egna intressets synpunkter. Ty
vanor verka mer regelbundet och med större lätthet
än förnuftet, vilket, när vi bäst behöva det, sällan
ärligt rådfrågas och än mera sällan åtlydes.

</chapter>
<chapter name="XIII. Om barns gråt och skrik">
TRETTONDE KAPITLET.

<h3>OM  BARNS  GRÅT  OCH  SKRIK.</h3>

111.  Högljudd gråt<footnote>Locke använder här <i>crying</i>, som egentligen betyder
»skrikande», men sedan i dagligt tal även »gråtande», särskilt om
hörbar gråt.</footnote> är ett fel, som man icke borde
tåla bos barn, ej endast för det obehagliga och
opassande oljud, varmed det fyller huset, utan också av
mera betydande skäl, med hänsyn till barnens eget
bästa, vilket vi ju böra främst ta sikte på vid
uppfostran.

Barns gråt är av två slag: antingen egensinnig och
befallande eller klagande och gnällig.

1. Deras gråt är mycket ofta en strävan efter
herravälde eller en öppen förklaring av deras oförsynthet
eller trilska. När de ej ha makt att genomdriva sina
önskningar, vilja de genom sitt skrik och sina
snyftningar upprätthålla sitt anspråk och sin rätt därtill.
Detta är ett öppet bibehållande av deras fordran och
ett slags gensaga mot de människors förtryck och
orättvisa, som neka dem, vad de ha lust till.

112.  2. Stundom är deras gråt framkallad av smärta
eller verklig sorg, under vilkens  tryck de jämra sig.

Dessa två slag av gråt kunna vid omsorgsfull
iakttagelse lätt särskiljas efter miner, blickar och
handlingar, men särskilt efter tonen. Men ingendera får
tålas, än mindre uppmuntras.

1. Den egensinniga eller ilskna gråten bör på inga
villkor tillåtas, ty detta är blott ett annat sätt att 
smickra barnens önskningar och uppmuntra de
passioner, som det är vår viktigaste uppgift att kuva. Om
den, såsom ofta sker, får förekomma vid mottagandet
av någon bestraffning, tillintetgör den fullkomligt alla
goda verkningar av denna. Ty all aga, efter vilken de
så befinna sig i öppet motstånd, tjänar endast till att
göra dem värre. De tvångsmedel och bestraffningar,
som tillämpas mot barnen, äro allesamman orätt
använda och förspillda, för så vitt de icke besegra deras
vilja, lära dem kuva sina passioner, göra deras sinne
mjukt och böjligt för det, som föräldrarnas förnuft
råder dem till nu, och sålunda göra dem beredda att
lyda de råd deras eget förnuft sedermera skall giva
dem. Men om man tillåter dem gå sin väg gråtande,
när de i någonting icke fått sin vilja fram, stärkas
de i sina önskningar och ge näring åt sitt dåliga
lynne, på samma gång de också därigenom förklara sig
ha rätt och vara beslutna att vid första lägenhet
tillfredsställa sin böjelse. Detta är därför ännu ett skäl
mot att ofta använda kroppsaga. Ty så ofta man
måste tillgripa detta yttersta medel, är det icke nog
med att piska och slå barnet, utan man måste göra
detta, ända tills man ser, att man fått bukt med dess
sinne, tills det med undergivenhet och tålamod böjer
sig för bestraffningen; och detta märker man bäst på
dess gråt och därpå, att det upphör med den vid
tillsägelse. Utan detta är användningen av kroppsaga
mot barn blott ett lidelsefullt tyranni över dem. Det
är blott och bart grymhet, icke tuktan, att plåga
deras kropp utan att gagna deras själ. Liksom nu
detta ger oss ett skäl, varför barn sällan böra agas, så
förebygger det även behovet av aga. Om varje
tuktan gåves sålunda, lidelsefritt, sansat och ändå på
samma gång eftertryckligt, så att man icke tilldelade
slagen och smärtan med ursinne och allt på en gång utan
långsamt och därvid då och då talade förstånd med
barnet samt iakttoge, hur agan verkade, och hörde
upp, när den gjort barnet mjukt, ångerfullt och
eftergivande, — då skulle ett barn sällan behöva liknande
bestraffning igen, ty det hade blivit aktsamt och månt
om att undvika det felsteg, för vilket det förtjänat
straffet. Härtill kommer, att liksom på detta sätt
straffet icke vore förspillt därför, att det vore för
litet och ej kraftigt nog, så skulle det icke heller
kunna bli för hårt, om vi hörde upp, så snart vi
märkte, att det nått fram till hjärtat och verkat
sinnesändring. Ty hårda bannor och kroppsaga mot barn
böra ju alltid användas så litet som möjligt, men då
håller sig sällan den aga, som ges i vredesmod, inom
tillbörliga gränser utan är vanligen starkare än
tillbörligt, ehuru dess verkan icke är stark nog.

113.  2.<footnote>De följande 3 paragraferna äro senare tillägg.</footnote> Många barn ha lätt för att gråta vid den
minsta smärta de känna, och det ringaste ont som
träffar dem gör, att de jämra sig och storskrika. Blott
få barn underlåta detta, ty som det är deras första
och naturliga sätt att ge tillkänna sitt lidande och
sina behov, redan innan de kunna tala, röner det
dåraktig uppmuntran genom det medlidande, som deras
späda ålder anses förtjäna, och bibehålles så hos dem
långt efter det de kunna tala. Jag medger, att det
är en plikt för barnens omgivning att känna
medlidande med dem, när de lida någon skada, men man
skall icke visa det genom att ömka dem. Hjälp dem
och giv dem lindring så gott ni kan, men beklaga dem
för all del icke! Sådant gör, att deras sinne blir vekt
och att de ge efter för de små lidanden, som träffa
dem, och härigenom tränga dessa djupare in i den
del av människan, som ensam känner,<footnote>D. v. s. själen. Jfr nästa sida.</footnote> och tillfoga den
större sår, än de annars skulle. Barnen böra härdas
mot alla lidanden, särskilt kroppsliga, och icke få ha
någon annan ömtålighet än den, som kommer av en
ädel blygsel och av en livlig känsla för sitt goda namn.
De många obehag vårt liv är utsatt för kräva, att vi
icke äro för känsliga för varje liten skada. Det, som
icke vårt sinne ger efter för, gör blott ett lätt intryck
och tillfogar oss endast mycket ringa skada, ty det 
är själens<footnote>Egentligen »våra livsandars» <i>(our spirits).</i>  Jfr s. 29, not 1.</footnote> lidande, som framkallar känsla av smärta
och låter den kvarstå. Denna sinnets härdighet och
okänslighet är den bästa rustning vi kunna hava mot
livets vanliga lidanden och olycksfall, och då det är
en sinnesförfattning, som kan vinnas genom övning
och vana mer än genom något annat, borde man i god
tid börja öva den. Och lycklig den, som får lära den
tidigt! Den veklighet i sinnet, som bör förebyggas
eller botas, förvärras hos barn genom gråt mer än
genom något annat jag vet, men å andra sidan hejdas
den och hålles tillbaka allra bäst genom att barnen
hindras från att så där beklaga sig. När de göra sig
litet illa genom att stöta sig eller falla omkull, borde
man icke ömka dem för att de fallit, utan säga åt dem
att göra om det igen. Utom det, att detta hejdar
deras gråt, är det ett bättre sätt att bota deras ovålighet
och förekomma, att de ramla en annan gång, än
bannor eller ömkanden. Men de må lida vilka skador
som helst, så bör man göra slut på deras gråt. Detta
ger dem mer lugn och lättnad för stunden och härdar
dem för framtiden.

114.  Det förra slaget av gråt kräver stränghet för
att tystas, och där ej en blick eller en bestämd
befallning gör verkan, måste aga göra det. Ty det
kommer av stolthet, egensinne och ilska, och därför
måste viljan, där felet sitter, böjas och förmås till
eftergivenhet genom en stränghet, som är stark nog
att få bukt med den. Det senare slaget åter, som
vanligen beror på rakt motsatt orsak, nämligen ett vekt
sinne, bör behandlas mildare. Att tala med barnen,
söka leda deras tankar åt annat håll eller skratta åt
deras gnäll kan måhända i början vara rätta sättet.
Men för att göra så måste man taga hänsyn till
omständigheterna i saken och barnets särskilda
läggning. Inga säkra, oföränderliga regler kunna givas
härför, utan det måste överlämnas åt föräldrarnas
eller lärarens klokhet. Men så mycket tror jag mig i 
allmänhet kunna säga, att man ständigt bör
motarbeta också detta slag av gråt, och att fadern med sin
myndighet alltid bör göra slut därpå, i det han i sina
blickar och ord lägger in ett större mått av stränghet,
i samma mån barnet är äldre eller hårdare till
lynnet, men alltid dock tillräckligt för att tysta dess
gnäll och få slut på det störande uppträdet.

</chapter>
<chapter name="XIV. Om rädsla och mod hos barn">
FJORTONDE KAPITLET.

<h3>OM  RÄDSLA  OCH  MOD  HOS  BARN.</h3>

115.  Feghet och mod äro så nära besläktade med
de förut nämnda lynnesarterna, att det kanske ej är
ur vägen att här något fästa sig vid dem. Fruktan
är en känsla, som, om den rätt ledes, har sin nytta.
Och om än kärleken till oss själva sällan förfelar att
hålla den vaksam och stark nog inom oss, kunna vi
dock gå till överdrift i djärvhet också. Att vara
dumdristig och okänslig för faran är lika litet förnuftigt
som att darra och rygga tillbaka för varje litet ont,
som nalkas oss. Fruktan har blivit oss given som en
månare att påskynda vår energi och hålla oss
vaksamma mot det onda, som kan nalkas. Att icke hysa
någon farhåga för en hotande olycka, att icke rätt
beräkna faran utan hänsynslöst störta sig i den, risken
må vara hur stor som helst, utan att tänka på om den
är till någon nytta eller vilken följd den kan få, det
är således icke en förnuftig varelses beslutsamhet
utan djuriskt ursinne. De, som ha barn med denna
läggning, ha ingenting annat att göra än att något
söka väcka deras förnuft, som självbevarelsedriften
snart nog skall skaffa gehör, såvida icke — som
vanligen är fallet — någon annan stark drift jagar dem
huvudstupa framåt utan besinning och utan
eftertanke. Motvilja mot att lida något ont är så naturlig
för människan, att enligt min tro ingen kan vara utan
fruktan för det. Ty fruktan är ingenting annat än
on känsla av obehag vid föreställningen om att något
kommer över oss, som vi ba motvilja mot. Därföre,
när en människa störtar sig i faran, kunna vi säga, att
det sker under ledning av okunnigheten eller under
herraväldet av någon övermäktig känsla, ty ingen är
sin egen fiende till den grad, att ban av fritt val går
det onda inpå livet ocb söker faran för dess egen skull.
Är det alltså stolthet, skrytsamhet eller raseri, som
nedtystar gossens fruktan eller gör honom döv för dess
råd, så böra dessa känslor med lämpliga medel
försvagas, så att litet eftertanke må dämpa hans hetta och
han må besinna, om det han vill fresta på är värt
risken. Detta är emellertid ett fel, som barn icke så ofta
göra sig skyldiga till, och jag vill därför icke yttra
mig mera utförligt om dess botande. Klenmodighet
är ett vanligare fel och kräver därför större omsorg.

<b>Mod.</b>

Själsstyrka är en skyddsvakt och ett stöd för de
andra dygderna, och utan mod kan en man näppeligen
hålla stadigt fast vid sin plikt och göra sig förtjänt
av att kallas en verkligt förträfflig man.

Mod, som låter oss trotsa faror som vi frukta och
olyckor som vi känna nalkas, är till stor nytta i en
ställning sådan som vår i livet, blottställda som vi
äro för anfall på alla håll. Därför är det mycket
välbetänkt att så tidigt som möjligt ikläda barn denna
vapenrustning. Medfödd läggning gör mycket
härvidlag, det erkänner jag gärna. Men även där denna
är bristfull och hjärtat i sig självt är bävande och
ängsligt, kan det genom rätt behandling bibringas
större fasthet och beslutsamhet. Vad man bör göra,
för att icke barnens mod skall brytas genom att
skräckfyllda föreställningar väckas hos dem, när de
äro små, eller för att de ej skola ömka sig vid varje
litet lidande, har jag förut berört.  Huru vi skola 
härda deras lynne och höja deras mod, om vi finna dem
alltför mycket lida av fruktan, böra vi nu vidare taga
i övervägande.

Sann själsstyrka anser jag bestå däruti, att en
människa lugnt behärskar sig själv och utan att låta sig
störas gör sin plikt, trots alla faror och annat ont,
som ansätter henne eller kommer i hennes vag. Detta
kunna så få människor nå upp till, att vi ej böra vänta
det av barn. Dock kan något göras, och en vis
ledning kan med omärkliga steg föra dem längre, än man
väntar.

Att man i denna viktiga punkt försummar att taga
vård om barnen, medan de äro små, är kanske
orsaken till att så få människor finnas, som äga denna
dygd i sin fulla omfattning, när de blivit män. Jag
skulle icke säga detta bland en av naturen så tapper
nation som vår, om jag ansåge, att det sanna modet
ingenting annat krävde än tapperhet i fält och
dödsförakt i fiendens åsyn. Jag medger, att detta icke är
den minst viktiga arten av mod och att man ej kan
förvägra den de lagrar och hedersbetygelser, som alltid
med rätta böra ägnas de tappre, som våga sitt liv för
fäderneslandet. Men ändå är icke detta allt. Faror
ansätta oss även på andra områden, ej blott på
slagfältet. Och om än döden är fasornas konung, så äro
dock även smärta, skam och fattigdom rysliga att
skåda och kunna bringa ur fattningen de flesta män,
som de synas redo att angripa, och vissa människor,
som förakta den ena av dessa fiender, hysa dock en
innerlig räddhåga för den andra. Den sanna
själsstyrkan är beredd på faror av alla slag och orubblig, vad
ont som än kan hota. Jag menar icke orubblig mot
all fruktan över huvud taget. Där fara visar sig, där
kan ej farhåga saknas, såvida ej människan är dum.
Där fara är, bör det finnas känsla för faran, så mycket
fruktan, att den kan hålla oss vakna och egga vår
uppmärksamhet, energi och kraft utan att störa den lugna
användningen av vårt förnuft eller hindra oss att
utföra, vad det bjuder.

<b>Feghet.</b>

Det första steget till vinnande av denna ädla,
manliga ståndaktighet är, vad jag ovan nämnt, att
omsorgsfullt bevara barnen från all slags skrämsel, när
de äro små. Låt icke någon intala dem skräckfulla
föreställningar, och låt dem ej överraskas av hemska
föremål! Detta förstör ofta barnens livsandar<footnote>På engelska <i>spirits och animal spirits,</i> vilket här ungefär
motsvarar  »nervkraften»,  »nerverna» l. d. Jfr s. 132.</footnote> och
bringar dem så i olag, att de aldrig kunna hämta sig igen,
utan i hela sitt liv tappa huvudet och bli förvirrade vid
första antydan eller framträdande av någon
skrämmande föreställning. Kroppen blir försvagad, sinnets
jämnvikt rubbas, och människan är knappast sig själv
eller mäktig till någon ordnad eller förnuftig
handling. Antingen nu detta beror på någon till vana
bliven rörelse av livsandarna,<footnote>På engelska <i>spirits och animal spirits,</i> vilket här ungefär
motsvarar  »nervkraften»,  »nerverna» l. d. Jfr s. 132.</footnote> vilken inletts genom det
första starka intrycket, eller på någon mer
oförklarlig förändring av konstitutionen, säkert är, att det så
förhåller sig. Exempel på sådana, som i ett svagt och
ängsligt sinne hela livet få bära märkena av en
skrämsel i barndomen, kan man få se överallt. Därför bör
sådant så mycket som möjligt förebyggas.

Nästa steg är att sakta och gradvis vänja barnen
vid de saker de alltför mycket frukta. Men härvid
bör stor försiktighet iakttagas, så att man ej
skyndar på för mycket eller försöker detta behandlingssätt
för tidigt, på det att man icke må förvärra det onda i
stället för att bota det. Spädbarn kan man lätt hålla
ur vägen för skrämmande föremål. Förrän barn
kunna tala och förstå, vad man säger dem, äro de
knappast mottagliga för de förnuftsskäl och förklaringar,
som man bör använda för att låta dem veta, att ingen
fara är i dessa hemska föremål, som vi vilja göra dem 


förtrogna med och för det ändamålet sakta och
varligt föra allt närmare dem. Därför behöver sällan något
dylikt medel användas med dem, förrän de kunna röra
sig ledigt och tala. Men om det ändå skulle så vara,
att spädbarn blivit rädda för något, som ej lätt kan
hållas ur vägen för dem, och visa tecken till
förskräckelse, så ofta det blir synligt, så måste man använda
alla medel att stilla deras fruktan, genom att söka
vända bort deras tankar därifrån eller förbinda det
med andra saker, som ha trevligt och behagligt
utseende, till dess barnen blivit förtrogna med
föremålet och ej mer stöta sig därpå.

Jag tror vi kunna göra den iakttagelsen, att strax
barnen äro födda, alla synliga föremål, som icke
skada ögonen, äro dem likgiltiga. De äro icke mera
rädda för en morian eller ett lejon än för sin sköterska
eller en katt. Vad är det då, som sedermera i vissa
sammansättningar av form och färg kan skrämma
dem? Jo, ingenting annat än de föreställningar om
farlighet, som åtfölja dessa ting. Om ett barn för var
dag finge en ny amma, så är det min övertygelse, att
det icke skulle bli mera skrämt av nya ansikten vid
ett halvt års ålder än vid sextio. Skälet till att barnet
icke vill komma till en främmande är alltså, att det
blivit vant att få mat och vänlighet endast av en
eller två människor i sin omgivning och därför
fruktar, att, om det kommer i en främmandes famn, tagas
bort från den, som gläder och matar det och varje
ögonblick sörjer för dess behov. Ty dessa känner ju den
lille ofta och är därför rädd, när amman är borta.

Det enda vi av naturen frukta, är smärta eller
förlust av något angenämt. Emedan nu dessa icke äro
knutna vid någon form, färg eller storlek av synliga
föremål, bli vi ej skrämda av något sådant, förrän vi
antingen erfarit smärta genom dem eller fått oss
bibragta föreställningar om att de skola skada oss. Den
behagliga klarheten och glansen av lågan och elden
gör barn så förtjusta, att de i början alltid vilja taga
i dem med händerna. Men när ständig erfarenhet
genom de rysliga smärtor de fått lida övertygat dem
om hur grym och obarmhärtig elden är, äro de rädda
för att röra vid den och undvika den omsorgsfullt.
Då detta är grunden till fruktan, är det icke svårt att
finna, varav den uppkommer och hur den skall kunna
botas, närhelst ett barn av missuppfattning får skräck
för något föremål. Och när sinnet blivit stärkt mot
dylik obefogad rädsla och fått makt över sig själv och
sin vanliga fruktan vid mer obetydliga tillfällen, är
det väl rustat att möta mera verkliga faror. Ert barn
skriker högt och springer för en groda. Låt en annan
taga grodan och lägga den på marken ett bra stycke
ifrån barnet! Vänj det först att se på den! När det
kan göra detta, skall ni vänja det vid att komma
närmare grodan och se den hoppa utan att bli rädd; sedan
vid att lätt röra vid den, när någon annan håller fast
den i handen. Så fortsätter ni, tills barnet kommer
därhän, att det kan ta i grodan lika lugnt som i en fjäril
eller en sparv. Genom samma medel kan varje annat
slag av ogrundad fruktan undanröjas, om man
noggrant iakttar att ej gå för fort och ej söka driva fram
barnet till en högre grad av säkerhet, förrän det blivit
fullt befäst i den föregående. Sålunda skall den unge
krigaren utbildas vidare för livets strider. Härvid bör
man noga se till, att icke fler saker framställas som
farliga, än som verkligen äro det. Vidare att, närhelst
ni märker, att han är mer än tillbörligt förskräckt
över något, ni för all del endast med omärkliga steg
lockar honom vidare, tills han slutligen släpper sin
fruktan, blir herre över svårigheten och kan lämna
valplatsen med berömmelse. Ofta upprepade 
framgångar av detta slag komma att lära honom, att
farorna icke alltid äro så vissa eller så stora, som vår
fruktan framställer dem, och att sättet att undvika
dem icke är att springa sin väg eller låta fruktan
bringa oss ur fattningen, nedslå vårt mod och
avskräcka oss från att handla, när vår ära eller plikt kräver,
att vi gå på.

<b>Härdning.</b>

Men då den viktigaste grunden till barns fruktan
är smärta, så är medlet till att härda och stärka
barnen mot fruktan och fara, att man vänjer dem vid att
uthärda smärta. Detta kommer möjligen att av ömma
föräldrar anses som en mycket onaturlig behandling
av barnen. Ja, de flesta komma kanske att betrakta
det som oförnuftigt att bemöda sig om att försona en
gosse med känslan av smärta genom att tillfoga
honom den. Man kommer att säga: »Sådant kanske kan
giva barnet motvilja mot den, som låter det lida, men
kan aldrig lära det se lidandet självt som någonting
gott. Det här var då en besynnerlig metod! Ni vill
icke, att barn skola få stryk och aga för sina fel, men
ni vill, att de skola plågas för sitt goda uppförande
eller för plågans egen skull». Jag tvivlar ej på att
man kommer att göra dylika invändningar och anse,
att jag motsäger mig själv eller är en fantast, då jag
föreslår något dylikt. Jag erkänner, att saken måste
skötas med stor urskillning, och därför är det icke
så illa, att den ej upptages och vinner bifall annat än
av dem, som väl överväga en sak och pröva, om den
har förnuftig motivering. Jag vill ej, att barn skola
få mycket stryk för sina fel, emedan jag ej vill, att
de skola anse kroppslig smärta som det svåraste
straffet. Men jag vill, att de ibland skola utsättas för
smärta, när de uppföra sig väl, och det av samma skäl,
nämligen för att de skola vänjas vid att fördraga den
utan att betrakta den som det värsta onda. I hur hög
grad uppfostran kan lära ungdomen att vänja sig vid
smärta och lidande, visar nogsamt Spartas<footnote>I det gamla Sparta härdades gossarna genom knapp och
tarvlig kost, varm beklädnad om sommaren och sval om vintern
samt genom att få utan klagan uthärda kroppslig smärta, då
de t. ex. piskades vid Artemis altave.</footnote> exempel.
Och de, som väl en gång kommit därhän, att icke
anse kroppslig smärta för det värsta onda eller det, 
varför de mest böra rädas, hava icke gjort ringa framsteg
på dygdens väg. Men jag är icke så dåraktig, att jag
vill föreslå den spartanska tuktan i vår tidsålder eller
med vår samhällsordning.<footnote>Eng. in our age, or constitution skulle också kunna betyda
»i vår tid och med vår (kroppsliga och andliga) läggning»,
vilket kanske ger bättre mening. Jfr constitution översatt
»själsläggning»  på nästa  sida.</footnote> Men det påstår jag, att om
man sakta härdar barn till att kunna lida en viss grad
av smärta utan att rygga tillbaka därför, så är detta
ett medel att vinna fasthet i sinnet och lägga grund
till mod och beslutsamhet för deras kommande levnad.

Att icke ömka dem eller tillåta dem att ömka sig
för varje liten smärta de lida, är det första steg man
bör taga. Men härom har jag talat på annat ställe.<footnote>S. 129.</footnote>

Nästa steg är att ibland avsiktligt låta dem lida
smärta. Men man får noga se till, att detta sker, när
barnet är i god stämning och övertygat om att den,
som tillfogar smärtan, hyser välvilja och kärleksfulla
känslor vid tillfället. Inga tecken till vrede eller
misshag å ena sidan eller till medlidande eller ånger å den
andra få därvid förekomma, och det får på inga villkor
vara mer, än barnet kan fördraga utan att känna sig
kränkt eller ta det som en ovänlighet eller en
bestraffning. En gosse, som behandlats med denna gradvisa
härdning och under sådana omständigheter, har jag
sett springa sin väg skrattande, när han fick hårda,
duktiga rapp av ett spö på ryggen, ehuru han skulle
ha gråtit för ett ovänligt ord och varit mycket
känslig för bestraffning med en kylig blick från samma
person. Övertyga ett barn genom beständig
omvårdnad och vänlighet, att ni håller riktigt av det, så kan
det småningom vänjas vid att fördraga mycket
smärtsam och hård behandling av er utan att rygga tillbaka
eller beklaga sig. Så se vi ju barn göra dagligen, när
de leka med varandra. Ju vekare ni finner er son
vara, dess mera bör ni söka efter lämpliga tillfällen
att så härda honom. Den stora konsten härvidlag är 
att börja med det, som endast är helt litet plågsamt
och sedan gå vidare med omärkliga steg, när ni leker
med honom, är god vän med honom och berömmer
honom. När ni väl en gång kommit därhän, att han
anser sig ha fått ersättning för sitt lidande genom
det beröm han fått för sitt mod, när han kan sätta en
ära i att ge sådana bevis på sin manlighet och hellre
vill anses käck och duktig än undvika litet smärta
eller rygga tillbaka därvid, då behöver ni ej misströsta
om att i sinom tid och med hjälp av hans växande
förstånd få makt över hans ängslighet och bota svagheten
i hans själsläggning. När han blir större, bör man
låta honom försöka djärvare ting, än hans naturliga
sinnesart leder honom till. Så ofta man då märker, att
han ryggar tillbaka för det, som man har skäl att anta,
att han skulle reda sig bra med, blott han hade mod
att gripa sig an, så bor han till en början få hjälp
därmed och sedan steg för steg drivas därtill genom
blygsel, till dess slutligen övningen givit honom mer
säkerhet och därmed fullkomlig färdighet. Detta måste
lönas med mycket beröm och med att andra visa sin
goda tanke om honom för vad han gjort. När han så
gradvis fått nog beslutsamhet att icke låta fruktan
för fara avskräcka sig från vad han söker utföra; när
icke fruktan vid plötsliga vådliga händelser bringar
hans sinne ur jämvikt, kommer hans kropp att skälva
och gör, att han blir oskicklig till handling eller
springer ifrån den, — då har han en förnuftig varelses mod.
Sådan härdighet borde vi sträva efter att genom vana
och övning bibringa barnen, när lämpliga tillfällen
yppa sig för oss.

</chapter>
<chapter name="XV. Om barns benägenhet till grymhet">
FEMTONDE KAPITLET.

<h3>OM  BARNS  BENÄGENHET  TILL
GRYMHET</h3>.

116.  En sak har jag ofta iakttagit hos barn,
nämligen att, när de fått något stackars djur i sitt våld, de
gärna behandla det illa. De plåga och misshandla
fågelungar, fjärilar och andra sådana stackars djur, som
falla i deras händer, och det med synbart nöje. Detta
anser jag, att man borde ha ett vaksamt öga på, och
om de visa böjelse för någon sådan grymhet, bör man
lära dem ett motsatt handlingssätt. Ty vanan att
plåga och döda oskäliga djur kommer att småningom
förhärda deras sinne även mot människor. Den, som
glädes åt lägre varelsers lidande och förstörelse, blir nog
icke gärna så medlidsam eller välvillig mot sitt eget
släkte. Vår sed tar hänsyn till detta, då vi ej tillåta
slaktare vara jurymän i mål, där det gäller liv och
död.<footnote>En sådan lagbestämmelse har aldrig funnits. Dock kan det
möjligen ha varit hävd under 1600-talet.</footnote> Barn borde ända från början uppfostras till
avsky för att döda eller pläga varje levande varelse och
få lära sig att icke fördärva eller ödelägga någonting,
om det ej sker för att bevara eller gagna något annat,
som är ädlare. Sannerligen, om bevarandet av alla
människor vore vars och ens övertygade strävan, i
vad på honom beror, — liksom det ju är vars och ens
plikt och den sanna grundsats, som bör bestämma vår
religion, politik och sedlighet, — då skulle världen
vara mycket lugnare  och bättre, än den är. 
Men för att återkomma till vår närvarande fråga,
kan jag blott berömma kärleksfullheten och klokheten
hos en mor jag kände. Hon brukade alltid låta sina
döttrar få sina önskningar uppfyllda, när någon av
dem ville ha hundar, ekorrar, fåglar eller något sådant,
som unga flickor pläga vara förtjusta i. Men när de
så hade djuren, måste de ovillkorligen sköta dem väl
och se sorgfälligt efter dem, så att de icke saknade
någonting eller blevo illa behandlade. Ty om döttrarna
voro försumliga i sin omvårdnad om dem, räknades
detta som ett svårt fel, vilket ofta medförde förlust av
djuren eller åtminstone ofelbart tillrättavisning.
Härigenom fingo flickorna tidigt lära sig omsorgsfullhet
och godhjärtenhet. Och nog borde människor enligt
min tanke ända från vaggan vänjas vid att vara ömma
mot alla med känsla begåvade väsen och att icke alls
förstöra eller ödelägga något.

Den glädje barn hava åt att göra ont, varmed jag
menar att fördärva något utan nytta, men särskilt det
nöje de finna i att bereda någon därför känslig varelse
smärta, kan jag icke förmå mig att betrakta annat än
som en främmande, utifrån införd benägenhet, en
vana, som de lånat från allmänna bruket och umgänget.
Man lär barn utdela slag<footnote>Jfr s. 35 f.</footnote> och skratta, när de göra
någon illa eller se andra lida något ont, och barnen ha
exemplen från största delen av sin omgivning, som
stärka dem häruti. Allt, vad historien talar om och
underhåller oss med, är nästan bara, hur man strider
och dödar; och den ära och berömmelse, som ägnas
erövrare, — vilka till största delen endast äro
mänsklighetens stora slaktare, — vilseleder ytterligare den
uppväxande ungdomen, som härigenom kommer att
anse människoslaktandet som mänsklighetens lovvärda
uppgift och den mest hjältemodiga av alla dygder. Så
inplantas steg för steg onaturlig grymhet i oss, och
vad sann mänsklighet avskyr, det försonar bruket oss
med och framställer i fördelaktig dager genom att 
ställa det pä ärans väg. Så kommer det sig, att
genom gällande sed och åskådningssätt sådant blir ett
nöje, som i sig självt varken är eller kan vara det. Detta
bör man ha ett noggrant öga på och tidigt söka bota,
så att man i dess ställe befäster och omhuldar det
motsatta, mera naturliga sinnelaget av välvilja och
medlidande, dock alltjämt med samma milda metoder, som
böra användas mot de bägge andra förut nämnda
felen. Det kan måhända icke vara oförnuftigt att här
tillägga ännu ett varnande råd, och det är detta: Den
skadegörelse, som kommer av lek, oaktsamhet eller
okunnighet, utan att barnen veta om, att de göra
något illa, eller avse någon skadegörelse, bör, om den
också måhända ibland kan vålla betydlig förstörelse,
dock icke alls eller åtminstone mycket milt beivras.
Ty det anser jag mig ej nog ofta kunna inprägla, att
vilket felsteg ett barn än gjort sig skyldigt till, och
vilka följder det än får, så bör man vid dess beivrande
endast se på vilken rot det framväxt ur och vilken
vana det kan väntas grundlägga. Från denna synpunkt
bör vår tuktan inriktas, och barnet bör icke lida straff
för någon skada, som kan ha uppkommit genom dess
lek eller oaktsamhet. De fel, som böra botas, ligga i
själen, och om de äro sådana, som antingen tiden
kommer att bota eller som ej ha dåliga vanor till följd, bör
den föreliggande handlingen få passera utan några
tillrättavisningar, hur obehagliga än de omständigheter
må vara, med vilka den kan vara förbunden.

117.<footnote>Denna paragraf är ett  senare tillägg.</footnote>  Ett annat medel att hos de unga ingjuta och
hålla vid kraftigt liv människovärdiga känslor är att
vänja dem vid att vara hövliga i tal och uppträdande
mot underordnade och folk av de lägre klasserna,
särskilt tjänare. Det är ej ovanligt att iakttaga, huru
barnen i fina familjer behandla husets tjänstefolk i
översittarton, med föraktfulla tillmälen och befallande
hållning, som om tjänarna vore av en annan ras, av
ett lägre släkte än de. Antingen nu dåligt exempel, 
rikedomens företräde eller deras naturliga fåfänga
inge barnen detta högmod, bör det förebyggas eller
utrotas för att lämna rum för ett milt, höviskt och
tillmötesgående uppträdande mot människor av lägre
samhällsställning. I intet avseende går deras
överordnade ställning härigenom förlorad, utan skillnaden
ökas och deras auktoritet stärkes, när till de
underordnades yttre vördnad även kommer deras kärlek och när
aktning för personen själv har sin del i deras
underdånighet. Tjänare göra sin tjänst med större
beredvillighet och glädje, när de finna, att de ej behandlas
med förakt, därför att ödet ställt dem under andra och
vid husbondefolkets fötter. Man borde ej tillåta
barnen att glömma aktningen för människan trots alla
tillfälliga växlingar i yttre levnadsställning. Ju mer
de ha fått, dess mera godsinta borde de få lära sig
vara, dess mer medlidsamma och blida mot dem av sina
bröder, som fått lägre plats och knappare del av denna
världens goda än de själva. Om de alltifrån vaggan
tillåtas behandla människor ohövligt och illa, därför
att de på grund av sin faders rang mena sig ha litet
makt över dem, så är detta i bästa fall bevis på dålig
uppfostran, och om man ej tar sig i akt, ger det
småningom sådan näring åt deras medfödda stolthet, att
de få vana att förakta de människor, som stå under
dem. Och vad blir sannolikt slutet härpå annat än
förtryck och grymhet!

</chapter>
<chapter name="XVI. Om b<rns nyfikenhet">
SEXTONDE KAPITLET.

<h3>OM  BARNS  NYFIKENHET.</h3>

118.  Nyfikenhet hos barn (varom jag hade
anledning att nämna ett par ord i § 108) är blott begär
efter kunskap och bör därför uppmuntras hos dem ej
blott som ett gott tecken, utan som det värdefulla
verktyg, med vilket naturen utrustat dem för att få
bort den okunnighet, som är dem medfödd och som gör
dem till slöa och onyttiga varelser, om de icke ha just
denna ivriga vetgirighet. Medlen att uppmuntra
denna och hålla den levande och vaken äro enligt min
åsikt följande:

1. Att icke alls visa tillbaka eller ovänligt bemöta
barnets frågor eller tillåta, att man skrattar åt dem,
utan besvara alla frågor och förklara den sak det
önskar veta, så att man gör den så pass begriplig för
barnet, som dess ålders fattningsgåva och dess
kunskaper medgiva. Men förvirra icke dess förstånd med
förklaringar eller begrepp, som det ej kan fatta, eller
med en mångfald olika saker, som intet ha att göra
med vad barnet just vill veta! Lägg märke till vad
dess tanke syftar åt med frågan och icke med vilka
ord det uttrycker den! När ni givit barnet
upplysning och ställt det tillfreds i den saken, skall ni få
se, hur dess tankar vidgas och hur det genom lämpliga
svar kan föras längre, än ni måhända kunde föreställa
er. Ty vetande är tacknämligt för förståndet liksom
ljus för ögat. Barnen glädjas och fröjdas övermåttan
däråt, särskilt om de se, att deras frågor beaktas och 
att deras begär efter kunskap får uppmuntran och
beröm. Och jag betvivlar icke, att ett viktigt skäl till
att många barn helt och hållet hängiva sig åt
enfaldiga lekar och slarva bort all sin tid på ett andefattigt
sätt, är, att de funnit sin vetgirighet gäckad och sina
frågor obeaktade. Men hade man behandlat dem med
mer vänlighet och aktning och, som sig bör, svarat på
frågorna till deras belåtenhet, så skulle de utan allt
tvivel haft mer nöje av att lära och att förkovra sina
kunskaper, vari alltid skulle finnas nyhet och
omväxling, som ju är barns förtjusning, än av att om och om
igen återvända till samma lek och samma leksaker.

119.  2. Till detta allvarliga sätt att besvara barnens
frågor och upplysa deras förstånd om det de vilja
veta, som vore det en sak, som verkligen krävde detta,
borde också komma särskilda sätt att berömma. Låt
i deras närvaro andra människor, som de värdera, få
höra talas om vilka kunskaper de ha i det eller det
ämnet! Eftersom vi alla ända från vaggan äro fåfänga
och stolta varelser, så låt barnens fåfänga bli 
smickrad av saker, som gagna dem, och låt deras stolthet
driva dem att syssla med något, som kan lända dem
till fördel! I överensstämmelse med denna grundsats
skall ni finna, att det ej kan givas en bättre sporre för
er äldste son att uppnå den kunskap och det vetande
ni önskar, än att ni sätter honom att däri undervisa
sina yngre syskon.<footnote>Denna metod, att låta äldre elever som »hörare» eller
»monitörer» biträda vid de yngres undervisning, var mycket vanlig
i äldre uppfostringssystem även i Sverige, delvis väl på grund
av skolornas knappa lärarekrafter. På 1800-talet ingick den i
det s. k. lancaster-systemet, som från England även infördes
på vissa ställen i vårt land. Jfr § 180.</footnote>

120.  3. Liksom barns frågor icke böra behandlas
med ringaktning, så bör man också noga akta sig för
att någonsin ge dem vilseledande eller undvikande
svar. De märka lätt, när de behandlas ringaktande
eller bli vilseledda, och lära sig fort knepen att ej bry
sig om en sak, att förställa sig och att tala osanning, 
såsom de se andra göra. Vi böra icke träda sanningen
för nära, när vi tala med någon människa, men
allraminst med barn. Ty om vi kunna vara oärliga mot
dem, så icke blott svika vi deras förväntan och hindra
dem få kunskaper, utan vi fördärva deras oskuld och
lära dem det värsta av alla fel. De äro resenärer, som
nyligen anlänt till ett främmande land, om vilket de
ingenting veta, det borde därför vara en samvetssak
för oss att ej vilseleda dem. Och om än deras frågor
ibland icke tyckas vara så viktiga, borde de dock få
ett allvarligt svar, ty fastän de kunna förefalla oss
— som för länge sedan ha reda på saken —- som
onödiga spörsmål, så äro de dock av betydelse för dem,
som äro alldeles okunniga. För barnen är allt det
främmande, som är bekant för oss, och alla de saker,
som de möta, äro till en början okända för dem,
liksom de en gång varit det för oss. Lyckliga de, som
träffa på vänliga människor, som vilja finna sig i
deras okunnighet och hjälpa dem ifrån den.

Om ni eller jag sattes ned i Japan, utrustade med all
vår klokhet och allt vårt vetande, som göra oss så
inbilska, att vi kanske därföre så gärna missakta barns
tankar och frågor, skulle vi utan tvivel — om vi ville
taga reda på vad man där kan få veta — göra tusen
frågor, vilka skulle förefalla en högmodig och tanklös
japanes mycket onödiga och opassande, ehuru de för
oss vore mycket väsentliga och gjorde ett svar
mycket önskvärt, och vi skulle bli glada över att finna en
man, som vore nog tillmötesgående och artig att
tillfredsställa vår begäran och upplysa vår okunnighet.

När barnen möta något nytt, göra de vanligtvis den
fråga, som en främling brukar göra: »vad är det?»
Härmed mena de i allmänhet blott namnet, och
därför är vanligtvis det lämpligaste svaret på den frågan,
att man säger dem, vad saken heter. Den andra
frågan lyder vanligen: »vad skall det vara till?» Och
på den bör man svara riktigt och rakt på sak. Man
bör tala om för dem sakens användning och förklara,
på vilket sätt den tjänar ett sådant ändamål, detta så
vitt deras fattningsgåva det medger. På samma sätt
med alla andra omständigheter de vilja ha reda på om
saken. Ni får icke visa bort dem, förrän ni givit dem
allt det besked de kunna mottaga. Så kan ni också
genom edra svar leda dem till att göra vidare frågor.
Och kanske blir icke för en vuxen människa ett
sådant samtal fullt så tomt och betydelselöst, som vi
lätt föreställa oss. I vetgiriga barns naiva och från
all skolvishet fria infall komma ofta saker fram, som
kunna ge en tänkande människa mycket att fundera
på. Och ofta tror jag man kan lära mer av ett barns
oväntade frågor än av somliga mäns tal, som gå i ett
och samma hjulspår alltefter de begrepp de lånat av
andra eller de fördomar de fått genom sin uppfostran.

121.  4. Kanske det ibland icke kan vara ur vägen
att egga barnens vetgirighet genom att låta dem se
nya och egendomliga saker i avsikt att hos dem väcka
lust att taga reda på dessa och ge dem anledning att
skaffa sig kunskap därom. Om då händelsevis deras
vetgirighet för dem till att fråga om något, som de
icke böra få veta, är det bra mycket bättre att säga
dem rent ut, att det är något, som ej tillkommer dem
att veta, än att avspisa dem med en osanning eller ett
intetsägande svar.

122.   Talträngdhet,<footnote>Eng. <i>pertness,</i> egentligen »framfusighet i sätt eller tal»,
synes av det följande ha en dylik svagare betydelse här.</footnote> som ibland uppträder så tidigt,
kommer av en naturlig läggning, som sällan är förenad
med stark kroppskonstitution eller mognar till styrka
i omdömet. Om det vore önskvärt att få en pojke
mera livligt talför, tror jag man kunde finna på medel
därtill. Men jag antar, att en förståndig fader hellre
vill, att hans son blir duglig och nyttig, när han blir
man, än att han skall vara trevligt sällskap och
förströelse för andra, medan han är barn. Skulle dock
även detta tagas med i räkningen, tror jag mig kunna
påstå, att det icke är ett så stort nöje att höra en pojke
småprata trevligt som att höra honom resonera 
förståndigt. Uppmuntra därför hans vetgirighet så
mycket som möjligt genom att ge nöjaktiga svar på hans
frågor och att bilda hans omdöme, så långt det kan
utbildas! När hans resonemang är något så när
antagligt, låt honom då få heder och beröm för det! Och
när det är alldeles uppåt väggarna, laga då, att man
milt visar honom till rätta utan att skratta åt honom
för hans misstag! Och visar han iver att resonera om
saker, som han ser och upplever, se då till, så mycket
ni kan, att ingen hämmar denna böjelse hos honom
eller leder den på avvägar genom ett försåtligt eller
bedrägligt sätt att tala med honom! Ty när allt
kommer omkring, förtjänar dock denna, vår själs högsta
och viktigaste förmåga, den största omsorg och
uppmärksamhet för sitt uppodlande, då ju den rätta
utbildningen och övningen av vårt förnuft är den högsta
fullkomning en människa kan uppnå här i livet.

</chapter>
<chapter name="XVII. Om slöhet och dagdriveri">
SJUTTONDE KAPITLET.

<h3>OM  SLÖHET  OCH  DAGDRIVERI.</h3>

123.  I motsats till denna livliga, vetgiriga läggning
kan man studom hos barn iakttaga en tanklös
liknöjdhet, en brist på intresse för allting och ett slags
bristande allvar även i deras arbete. Detta
lättjefulla lynne betraktar jag som en av de värsta
egenskaper, som kunna framträda hos ett barn, och tillika
som en av de svårbotligaste, där det är medfött. Men
som man lätt kan misstaga sig därpå i vissa fall, måste
man noga se till, att man riktigt bedömer denna brist
på allvar vid boken eller arbetet, över vilken man
ibland kan få höra klagomål mot ett barn. Vid första
misstanke, att sonen är av lättjefullt lynne, måste en
fader omsorgsfullt iakttaga honom och se, om han är
slö och liknöjd vid alla sina handlingar eller om han
endast i vissa ting är trög och lat men i andra
energisk och ivrig. Ty om vi också finna, att gossen
verkligen sitter och hänger vid sin bok och låter
mycket av den tid han tillbringar på sitt rum eller sin
studerkammare förspillas i overksamhet, får fadern dock
icke strax draga den slutsatsen, att detta beror på en
lättjefull böjelse i sonens lynne. Det kan vara
barnslighet och att han tycker mer om något annat än om
sina studier och att hans tankar röra sig om detta.
Han tycker illa om boken, som naturligt är, emedan
den är honom påtvungen som en besvärlig uppgift. För
att få riktigt reda på saken måste man ge akt på
gossen, då han leker, borta från studiorummet och utom
lästimmarna, ocb får följa sina egna böjelser. Där skall
man se efter, om ban är rörlig ocb verksam, om han
tänker ut några planer och fullföljer dem med arbete
och iver, tills han utfört, vad han åsyftat, eller om han
lättjefullt och liknöjt drömmer bort sin tid. Om
denna hans tröghet endast förekommer, när han sitter vid
boken, tror jag den lätt kan botas. Om den däremot
ligger i lynnet, fordras litet mera möda och
uppmärksamhet för att bota den.

124. Om ni genom gossens allvar i leken eller i
något annat, som han har lust för på fristunderna
mellan sina arbetstimmar, blivit övertygad om att han
icke av sig själv är böjd för lättja, utan att endast
bristande smak för boken gör honom försumlig och trög i
sitt arbete med den, så är första steget, att ni
försöker tala med honom vänligt om det dåraktiga och
olämpliga häruti, då han ju genom sin tröghet förlorar
en god del av sin tid, som han skulle kunna använda
till förströelse. Men tala för all del lugnt och vänligt
och icke mycket i början, utan anför endast dessa
enkla skäl kort och gott! Om detta gör verkan, har ni
vunnit ert mål på det lämpligaste sättet, nämligen
genom förnuftsskäl och vänlighet. Om däremot detta
mildare medel icke gör verkan, försök då få honom att
blygas för felet och att så lägga bort det, genom att
ni skrattar ut honom för det och dagligen, när han
kommer till bords, — såvida inga främmande äro
närvarande, — frågar, hur länge han den dagen hållit på
med sitt arbete. Har han då icke gjort ifrån sig det
på den tid man rimligen skulle kunna antaga, låt
honom då stå där med skammen och gör honom till ett
åtlöje därför! Men lägg inga hårda bannor till, tag
endast på er en rätt kylig min mot honom och behåll
den, tills han bättrar sig, samt låt hans mor, hans
informator och hela hans omgivning göra likaledes! Om
detta icke åstadkommer önskad verkan, så säg åt
honom, att han icke längre skall behöva besväras med
en informator för vården av hans uppfostran, och att
ni icke vill ge ut pengar, bara för att han skall i 
sysslolöshet förnöta sin tid med informatorn, utan att,
eftersom er son tycker om det eller det (den lek kan kan
vara förtjust i) mera än boken, så skall han få hålla
på bara med detta! Och sätt honom så på allvar till
att arbeta med sin älskade lek, och låt honom stadigt
och på allvar hålla på därmed både för- och
eftermiddag, tills han blir fullkomligt övermätt därpå och vill
till varje pris byta ut leken mot några timmar vid
boken igen! Men när ni så ger honom leken till
arbetsuppgift, måste ni ovillkorligen se efter honom själv
eller därtill förordna någon annan, som kan ständigt se
honom sysselsatt därmed, så att han icke får vara lat
i leken också. Jag säger: se efter honom själv! Ty
vilket arbete än en fader har, är det väl använd tid,
om han ägnar två, tre dagar åt sin son för att bota ett
så svårt ont som hans slöhet i arbetet.

125.  Detta föreslår jag, om det är fråga om en
tröghet, som icke beror på gossens allmänna läggning utan
är en för honom egendomlig eller förvärvad motvilja
mot bokliga studier, vilket ni noga måste undersöka
och skilja på. Men fastän ni har ögonen på honom
och ser efter, vad han gör av den tid han har till eget
förfogande, får ni dock icke låta honom märka, att ni
eller någon annan gör det. Detta kan nämligen
hindra honom från att följa sin egen böjelse. Eftersom
han helt är upptagen av denna och dock av fruktan
för er ej vågar fullfölja, vad hans tankar och hans
hjärtas begär äro riktade på, kanske han försummar
också allt annat, vilket han nu icke har smak för. Så
kanske han förefaller trög och liknöjd, när han dock i
själva verket endast är ivrigt upptagen av det, som
han hindras utföra av fruktan för att ni skall få se och
veta om det. För att få klarhet häruti måste
iakttagelsen ske, när ni själv är ur vägen och han icke ens
känner så mycket som trycket av en misstanke, att
någon håller ett öga på honom. I sådana stunder av
fullkomlig otvungenhet kan ni låta någon ni har
förtroende för ge akt på hur han använder sin tid, om
han slöar bort den overksamt, när han utan något 
hinder lämnas att följa sin egen böjelse. Sålunda kan ni
efter bans sätt att använda sådana fristunder lätt
skilja på om det är liknöjd ocb slö läggning eller
motvilja mot boken, som gör, att ban slarvar bort den tid
han borde använda till studier.

126.<footnote>Denna paragraf är senare tillägg.</footnote>  Om något fel i gossens kroppsliga
beskaffenhet lagt sig som ett tryck på hans sinne och han av
naturen är slö och drömmande, så hör denna
ogynnsamma läggning icke till de lättast behandlade,
emedan den vanligen åtföljes av likgiltighet för framtiden
och sålunda saknar de två viktiga drivfjädrar till
handling, som heta förtänksamhet och begär. Huru dessa
skola kunna förvärvas och stärkas, där naturen givit
ett kyligt och motsatt temperament, blir nu frågan.
Så snart ni förvissat er om att detta är fallet, måste ni
omsorgsfullt undersöka, om det icke finnes någonting
han är förtjust i. Hör efter, vad han tycker bäst om,
och kan ni finna någon särskild böjelse hos honom,
stärk den då så mycket ni kan, och använd den för
att få honom i verksamhet och väcka hans energi! Om
han är svag för beröm, lek, vackra kläder el. dyl. eller
han å andra sidan fruktar smärta, skam, ert misshag el.
dyl., — vad det nu kan vara, som han tycker bäst om
(undantagandes trögheten själv, vilken ju aldrig kan
sätta honom i verksamhet), låt det då användas för att
få liv och fart i honom! Ty med hans liknöjda och slöa
läggning behöver ni icke, som i alla andra fall, befara
ett övermått av begäret genom att ni omhuldar det. Det
är begäret ni behöver och därför måste arbeta på att
få fram och öka. Ty där intet begär finnes, där blir
ej heller någon energi.

127.  Om ni ej har nog makt över gossen för att på
detta sätt väcka upp kraft och verksamhetslust hos
honom, måste ni sysselsätta honom med något
regelbundet kroppsarbete, varigenom han kan få vanan att
åtminstone ha någonting för sig. Att strängt hålla
honom till ett studium vore nog bästa sättet att skaffa 
honom vana vid att öva och använda sina själsgåvor.
Men emedan detta innebär en osynlig uppmärksamhet
och ingen kan säga, när gossen därvid är overksam
eller ej, måste ni finna på kroppsliga sysselsättningar
åt honom, vilka han ständigt måste vara upptagen av
och hållas till. Ingå litet möda och förödmjukelse i
dem, så kanske det icke skadar. De kunna då desto
förr trötta ut honom och få honom att längta tillbaka
till boken. Men se till, när ni utbyter denna mot hans
andra arbete, att ni ger honom en sådan arbetsuppgift
och bestämmer en sådan tid därför, att han icke får
något tillfälle att vara sysslolös! Först sedan ni på detta
sätt fått gossen uppmärksam och flitig vid boken, kan
ni, när han avslutar sitt studiearbete inom den
bestämda tiden, till belöning giva honom någon lindring i
hans andra arbete. Detta kan ni minska, i den mån
ni finner honom visa allt mera stadgad flit i studierna,
och slutligen helt borttaga, när hans tröghet vid boken
blivit botad.

</chapter>
<chapter name="XVII. Tvinga inte barnen att läsa">
ADERTONDE KAPITLET.

<h3>TVINGA  ICKE  BARNEN  ATT  LÄSA!</h3>

128.  Vi ha förut<footnote>Se §§ 73 ff,, 76.</footnote> anmärkt, att omväxling och
obundenhet är det, som gör barn glädje och ger deras lekar
värde för dem, och att därföre böckerna eller något,
som vi vilja att de skola lära sig, ej borde åläggas
dem som arbete. Detta äro deras föräldrar,
informatorer och lärare benägna att glömma. Deras otålighet
att se barnen sysselsatta med lämpligt arbete tillåter
dem icke att liksom lura barnen till det. Men genom
de upprepade tillsägelser de få, lära barnen snart att
skilja på vad man fordrar och vad man icke fordrar
av dem. När detta missgrepp väl en gång gjort
boken motbjudande för en gosse, får man söka råda bot
däremot genom att börja i motsatt ände. Eftersom det
då blir för sent att söka göra arbetet till en lek för
honom, måste ni nu gå i motsatt riktning. Se efter,
vilken lek han är mest förtjust i, ålägg honom den och
låt honom leka den så och så många timmar varje dag,
icke som straff för att han leker, utan som vore den
det arbete som kräves av honom! Jag misstar mig
nog icke, när jag tror, att detta om några få dagar
kommer att göra honom så led vid sin mest omtyckta
lek, att han föredrar boken eller vad som helst
framför den, särskilt om han genom boken kan köpa sig
fri från någon del av den lekuppgift, som givits
honom, och han kan få använda en del av den för 
lekuppgiften bestämda tiden till sin läsning eller annan
sådan övning, som är verkligt nyttig för honom. Detta
anser jag åtminstone för ett bättre botemedel än att
använda förbud — vilket vanligen stärker begäret —
eller någon annan bestraffning för att bota det onda.
Ty när ni en gång väl har övermättat hans begärelse,
— vilket man tryggt kan göra i fråga om allt annat
än mat och dryck — och låtit honom äcklas av det,
som ni vill han skall undvika, då har ni ingivit honom
djup och innerlig motvilja och behöver icke sedermera
vara så rädd, att han skall längta efter detsamma igen.

129.  Det anser jag vara fullt uppenbart, att barn i
allmänhet hata overksamhet. Allt vad man har att
sörja för, är då, att deras böjelse för sysselsättning
ständigt användes på något, som är till nytta för dem.
Om ni vill ernå detta, måste ni göra det, som ni vill
att de skola utföra, till en vederkvickelse och icke till
ett arbete för dem. Sättet att göra detta så, att de
icke märka, att ni har er hand med i spelet, är det, som
här ovan föreslagits, nämligen att göra dem trötta på
det ni icke vill att de skola göra, genom att ålägga
dem det och under en eller annan förevändning låta
dem göra det, tills de blivit övermätta därpå. Leker
t. ex. er son för mycket med snurra och piska,<footnote>D. v. s. pisksnurra, som hålles i gång genom slag med en
piska.</footnote> ålägg
honom då att leka så och så många timmar om dagen,
och se till att han gör det, så skall ni få se, att han
fort blir led därvid och vill sluta upp med det. Om
ni på detta sätt gör de förströelser ni ogillar till arbete
för honom, kommer han av sig själv att med
förtjusning gripa sig an med de saker ni vill att han skall
göra, allrahelst om man lovat honom dem i belöning
för att han utfört sin uppgift i den lek man befallt
honom. Ty om han varje dag får tillsägelse att piska
sin snurra så länge, att han blir tillräckligt trött på
det, tror ni icke då han kommer att med iver ägna
sig åt sin bok och längta efter den, om ni lovar honom 
den i belöning för att han piskat sin snurra duktigt
hela den tid som ålagts honom? På de saker de syssla
med, om annars dessa äro lämpade efter deras ålder,
finna barn föga skillnad, bara de kunna få ha något
för sig. Den högre uppskattning de hysa för en sak
framför en annan låna de från andra, så att det, som
deras omgivning gör till en belöning för dem, i
verkligheten också blir det. Genom detta fyndiga
förfaringssätt har deras uppfostrare fritt val, antingen
»hoppa hage»<footnote>Se s. 80 noten.</footnote> skall vara en belöning för deras dans eller
dansen en belöning för »hoppa hage», antingen snurran
eller läsningen, bollspelet<footnote>Se s. 70, not 1.</footnote> eller studiet av jord- och
himmelsgloberna skall vara mest välkommet och
behagligt för dem. Det enda de önska är ju att vara
sysselsatta och det med saker, som de föreställa sig, att
de själva valt, och som de mottaga som ynnestbevis
av föräldrarna eller andra människor, som de ha
aktning för och hos vilka de vilja vara väl anskrivna.
Ett antal barn, som vants vid denna ordning och
hållits borta från andras dåliga exempel, skulle enligt
min tro allesamman lära sig läsa, skriva eller vad
annat man ville, med lika mycket allvar och förtjusning,
som andra barn sköta sina vanliga lekar.<footnote>Jfr §§ 150—154.</footnote> När man så
börjat med de äldsta barnen och detta blivit sed i
huset, skulle det bli lika omöjligt att hindra dem från att
lära det ena, som det vanligen är att hålla dem ifrån
det andra. 

</chapter>
<chapter name="XIX.">
NITTONDE KAPITLET.

<h3>OM  LEKSAKER.</h3>

130.<footnote>Senare tillägg.</footnote>  Leksaker anser jag, att barn böra ha, och av
olika slag. Men de böra alltid vara i deras lärares eller
någon annans förvar, och barnen böra endast förfoga
över en leksak i sänder och icke tillåtas få någon
annan, förrän de återlämnat den förra. Detta lär dem
tidigt att vara noga med att ej förlora eller förstöra
de saker de hava, medan däremot ett överflöd och ett
mångahanda, som de själva ha i förvar, gör dem
överdådiga och slarviga och lär dem från början att slösa
och föröda. Jag medger, att det här är fråga om
småsaker, som det torde synas under en uppfostrares
värdighet att tänka på. Men ingenting, som kan utbilda
barnasinnet, bör förbises och försummas, och allt, som
hos barnen inför vanor och stadgar seder, förtjänar
deras uppfostrares omtanke och uppmärksamhet och är
ingen ringa ting till sina följder.

Ännu en sak beträffande barnens leksaker kan vara
värd föräldrarnas beaktande. Om man också är ense
om att de böra ha sådana av olika slag, tror jag dock,
att man icke bör enkom köpa några åt dem. Denna
regel hindrar dem att, som nu ofta sker, överhopas
med en mångfald olika leksaker, vilket blott tjänar
till att lära deras sinne att sväva ut och längta efter
ombyte och överflöd, vara oroligt och ständigt trakta
efter ännu mera, fastän de ej rätt veta vad, och att 
aldrig vara tillfreds med vad de hava. Den
uppmärksamhet, som visas högtstående personer genom dylika
gåvor till deras barn, skadar mycket de små.
Därigenom få de lära sig stolthet, fåfänga och snikenhet,
nästan innan de kunna tala. Jag har sett en liten gosse,
som var så förvirrad och konstig genom mängden och
mångfalden av sina leksaker, att han varje dag
tröttade ut sin barnjungfru med att se över dem, och som
var så vand vid överflöd, att han aldrig tyckte sig ha
nog utan alltid sade: »Vad får jag mer?» »Vad får jag
mer?» »Vad får jag för ny sak?» Just en god
inledning till måtta i begär, just rätta sättet att skapa en
nöjd och lycklig man!

»Hur skola då barnen få de leksaker, som ni
medgiver dem, om man icke får köpa dem några?», så
frågar ni kanske. Jag svarar: de skola göra sig dem
själva eller åtminstone försöka och gripa sig an med
det. Innan dess böra de inga ha, och innan dess
behöva de inga mer konstmässiga. En glatt kiselsten,
en papperslapp, moderns nyckelknippa eller vad som
helst, som de icke kunna göra sig illa på, gör lika god
tjänst att förströ småbarn som de där mera dyrbara
och märkvärdiga leksakerna från bodarna, som strax
komma i olag eller gå sönder. Barn ha aldrig tråkigt
eller äro vid misshumör av brist på sådana leksaker,
om de icke blivit vanda vid dem. När de äro små,
kunna de ha roligt åt allt vad som kommer i händerna
på dem. Och då de bli äldre, göra de sig leksaker
själva, om icke andras slösaktiga dårskap förser dem
därmed. I själva verket borde man, när barnen en
gång börja ta itu med att arbeta på något, som de
hittat på, ge dem undervisning och hjälp, men de borde
ingenting få, så länge de lättjefullt sitta stilla och
vänta att bli försedda ur andras händer utan att
använda sina egna. Och hjälper ni dem, när de ej kunna
komma någonvart, så kommer detta att göra er kärare
för dem än vilka dyrbara leksaker ni än köper åt dem.
Leksaker, som äro för svåra för dem att göra, såsom
olika slags snurror, slagträn  till  fjäderboll  o.  d., som 
skola användas i mer ansträngande lekar, bör man
visserligen skaffa dem. Dessa är det lämpligt att de äga
icke för ombytes skull utan för övning, men också dem
böra de få så enkla som möjligt. Om de ba en
pisk-snurra, bör det överlämnas åt dem själva att göra och
sätta ihop piskskaftet och läderremmen. Om de sitta
och gapa och vänta på sådant liksom på stekta sparvar,
som skola flyga i munnen på dem, så böra de få bli utan
det. Detta vänjer dem att söka få, vad de behöva,
genom sig själva och sina egna ansträngningar.
Härigenom få de lära sig måtta i sina begär, flit,
idoghet, eftertanke, fyndighet och hushåll saktighet,
egenskaper, som bli dem till nytta som män och därför icke
kunna läras för tidigt eller inplantas för djupt. Alla
barnens lekar och förströelser böra inriktas på
förvärvandet av goda nyttiga vanor, annars bli de inledning
till dåliga. Vadhelst de göra, kvarlämnar ett visst
intryck vid denna späda ålder, och därifrån mottaga de
en benägenhet till gott eller ont; men allt, som har ett
sådant inflytande, bör man icke lämna opåaktat.

</chapter>
<chapter name="XX. Lögnaktighet hos barn">
TJUGONDE KAPITLET.

<h3>LÖCNAKTICHET  HOS  BARN.</h3>

131.  Lögnen är en så bekväm och billig täckmantel
för varje felsteg och så gängse bland alla slags
människor, att ett barn knappast kan undgå att märka,
vilken användning den får vid alla tillfällen, och således
knappast utan mycken omtanke kan hindras från att
förfalla därtill.<footnote>Jfr s. 36.</footnote> Men den är ett så svårt fel och moder
till så många andra, som den ynglar av sig och ger
skydd åt, att ett barn bör uppfostras till den största
tänkbara avsky därför. Den bör alltid -— när den
tillfälligtvis råkar bli nämnd — i barnets närvaro omtalas
med yttersta avsky, som ett fel så fullkomligt
oförenligt med en herremans namn och väsen, att ingen
aktad människa kan tåla att beskyllas för en lögn. Den
bör omtalas som en skamfläck, som anses för den
yttersta vanära, vilken förnedrar en människa till den
lägsta grad av skamlig gemenhet och ställer henne i
jämnbredd med den mest föraktliga delen av
människosläktet och med avskyvärt pack och icke bör tålas hos
någon, som vill umgås med folk av bättre
samhällsställning eller åtnjuta aktning och anseende i världen.
Första gången gossen ertappas med en osanning, bör
man snarare visa sin förundran däröver som över
någonting vidunderligt hos honom än klandra den som
ett vanligt fel. Om icke detta hindrar honom från
återfall, måste han nästa gång få en skarp 
tillrättavisning ocb komma i stor onåd bos sin far och mor
och hela sin omgivning, som lagt märke därtill. Och
verkar ej detta medel förbättring, måste man tillgripa
kroppsaga, ty sedan han sålunda blivit varnad, måste
alltid en överlagd osanning betraktas som
halsstarrighet, och man får aldrig tillåta, att den undgår straff.

132.  Av fruktan för att man skall se deras fel
nakna och blottade, äro barn liksom övriga Adams söner
benägna att komma fram med ursäkter. Detta är ett
fel, som vanligen står på gränsen till och leder till
osanning, och bör ej hos barnen behandlas med
överseende. Dock bör det botas snarare med blygsel än
med hårda medel. Om därför en gosse, när han ställes
till räkenskap för någonting, först svarar med en
ursäkt, så förmana honom lugnt att tala sanning! Om
han sedan framhärdar och söker komma ifrån saken
med en osanning, måste han agas. Men bekänner han
strax, måste ni berömma hans uppriktighet och förlåta
felet, det må vara vad som helst, förlåta det så, att ni
aldrig ens så mycket som förebrår honom därför eller
nämner det för honom igen. Ty om ni vill, att han
skall älska uppriktighet, och genom ständig övning
vill göra den till vana hos honom, så måste ni noga se
till, att den aldrig bereder honom den minsta
olägenhet. Tvärtom bör hans egen bekännelse alltid
medföra fullkomlig frihet från straff och dessutom
uppmuntras genom några tecken till gillande. Om hans ursäkt
någon gång är så beskaffad, att ni icke kan bevisa, att
den innehåller någon osanning, låt den då gälla för
sannfärdig och visa honom för all del icke, att ni
hyser någon misstanke! Må han söka bibehålla er goda
tanke om sig så hög som möjligt, ty när han väl en
gång finner sig ha förlorat den, då har ni förlorat ett
kraftigt, ja det bästa grepp ni kan ha på honom. Låt
honom därför icke tro, att han av eder betraktas som
en lögnare, så länge ni kan undvika det utan att vara
alltför överseende med hans fel! Sålunda kan man
lämna en del småförseelser mot sanningen obeaktade.
Men sedan gossen en gång blivit bestraffad för en
osanning, får ni på inga villkor någonsin efteråt överse
därmed hos honom, närhelst ni finner och låter honom
märka, att han gjort sig skyldig därtill. Ty då det ju
är ett fel, som han fått tillsägelse om och kan undvika,
om han ej är egensinnig, så innebär dess upprepande
fullkomlig vanartighet och måste så bestraffas, som
den synden förtjänar.

133.  Detta är i allmänna drag mina tankar om sättet
att uppfostra en ung herreman. Ehuru jag är böjd
att tro, att detta kan ha något inflytande på hela
gången av hans uppfostran, är det dock långt ifrån, att
jag föreställer mig, att det innefattar alla de
enskildheter, som hans tilltagande ålder eller säregna
lynnesart kunna kräva. Men sedan vi nu förutskickat detta
i allmänhet, vilja vi i följande del gå in på ett
närmare betraktande av de olika sidorna av hans
uppfostran.

</chapter>
<chapter name="XXI. Om gudsfruktan som dygdens grundval">
TJUGOFÖRSTA KAPITLET.

<h3>OM  GUDSFRUKTAN  SOM  DYGDENS
GRUNDVAL.</h3>

134.  Vad varje herreman, som har någon omsorg
om sin sons uppfostran, önskar honom förutom den
förmögenhet han lämnar honom i arv, tror jag
innefattas i dessa fyra ting: dygd, klokhet, belevenhet och
lärdom. Jag bryr mig nu icke om att inlåta mig på
den frågan, om ej dessa ord delvis ibland beteckna
samma sak eller i själva verket innefatta varandra.
Det överensstämmer här med mitt syfte att följa dessa
ords gängse användning, som jag förmodar är nog
klar för att göra min framställning begriplig, och jag 
hoppas det ej skall bli någon svårighet att fatta, vad
jag menar.

135.  Jag sätter dygden som den främsta och
nödvändigaste av de gåvor, varmed en man eller en
herreman bör vara utrustad, som en oundgänglig fordran,
för att han skall bliva värderad och älskad av andra
och angenäm eller dräglig för sig själv. Utan dygden
tror jag, att han varken blir lycklig i denna eller i en
annan värld.

136.  Som grundvalen härför bör mycket tidigt
inpräglas i gossens själ ett riktigt begrepp om Gud, som
det oberoende högsta väsendet, alltings skapare och
upphov, från vilken vi mottaga allt vårt goda, som
älskar oss och giver oss allt. Och i sammanhang
därmed skall ni ingjuta i hans själ kärlek och vördnad för
detta högsta väsen. Detta är nog till att börja med,
utan att man behöver inlåta sig på vidare förklaringar
över detta ämne. Ty om man talar för tidigt med
honom om andliga väsen och är olämpligt ivrig att få
honom att förstå detta oändliga väsens obegripliga
natur, kan hans huvud antingen bli fyllt med falska
begrepp om Gud eller bli förvirrat av obegripliga. Må
man blott vid tillfälle säga honom, att Gud skapat och
styr allting, hör och ser allt och gör allt slags gott
mot dem, som älska och lyda Honom. Ni skall finna,
att när han fått höra talas om en sådan Gud, komma
lätt andra tankar om Honom att hastigt nog uppstiga
i gossens sinne. När ni märker, att dessa innehålla
några misstag, måste ni rätta dem. Jag tror det vore
bättre, om människor i allmänhet stannade vid en
sådan föreställning om Gud utan att för mycket grubbla
över ett väsen, som alla måste erkänna som obegripligt.
Ty genom sådant grubbel förfalla många, som ej ha
styrka eller tankeklarhet att skilja mellan vad de
kunna och vad de icke kunna veta, till vidskepelse eller
ateism, i det de göra Gud lik sig själva eller ock —
emedan de icke kunna fatta någonting annat —
alldeles förneka honom. Och<footnote>Denna mening är senare tillagd.</footnote> jag är böjd att tro, att det
vore mycket nyttigare för barnens religiösa
utveckling, vetande och dygd att regelbundet morgon och
afton hålla dem till andaktsövningar i form av någon
enkel och kort för deras ålder och fattningsgåva
lämplig bön till Gud såsom deras skapare, bevarare och
välgörare, än att förvirra deras tankar med lärda
undersökningar om hans outgrundliga natur och väsen.

<b>Andar och spöken.</b>

137.  När ni sakta och gradvis, i den mån ni finner
gossen i stånd därtill, i hans sinne befäst en sådan
föreställning om Gud och lärt honom bedja till Honom
och prisa Honom som sitt väsens upphov och upphovet
till allt gott han själv gör eller kan åtnjuta, bör ni 
sedan undvika allt tal om andra andeväsen, tills han föres
till att själv fråga härom, genom att han råkar få höra
dem nämnas vid tillfällen, som jag sedermera skall tala
om, eller läser om dem i sin bibliska historia.

138.  Men även då och alltid, så länge han är liten,
bör ni noga bevara hans ömtåliga sinne för alla intryck
och föreställningar om andar och spöken eller hemska
skräckbilder i mörkret. För en sådan fara kommer
han att bli utsatt genom tjänstefolkets oförstånd, vars
vanliga metod är att skrämma barn och hålla dem i
underdånighet genom att berätta för dem om »busen»
och »den fula gubben»<footnote>Locke har <i>Raw-head</i> »Råhnvud» och <i>Bloody-bones</i>
»Blodben», spökgestalter från den tidens amsagor.</footnote> och andra sådana namn, som
medföra föreställning om någonting förskräckligt och
farligt, som de ha skäl att vara rädda för, när de äro
ensamma, särskilt i mörkret. Detta måste man
omsorgsfullt förhindra. Ty om tjänarna också genom
detta dåraktiga medel kunna avhålla barnen ifrån
smärre fel, är dock botemedlet mycket värre än själva
sjukdomen. I barnens fantasi inpräglas
föreställningar, som sedan följa dem med skräck och fasa. Om
sådana tankar på »busen» väl en gång kommit in i det
ömtåliga barnasinnet och där genom den förskräckelse,
som åtföljer dylika föreställningar, väckt ett starkt
intryck, så tränga de djupt ned och fastna så, att man
icke lätteligen, om ens någonsin, kan få bort dem igen.
Och så länge de finnas kvar, plåga de barnen ofta med
märkvärdiga syner, de göra dem. så till fega stackare,
när de äro ensamma, och göra dem rädda för sin
skugga och för mörker hela livet igenom. Jag har hört
vuxna män, vilka som små blivit så behandlade, klaga
över att, ehuru deras förnuft rättade de felaktiga
föreställningar de inhämtat och de voro övertygade om att
det icke fanns något skäl att frukta osynliga väsen i
mörkret mer än vid dagsljus, dessa föreställningar
ändå fortfarande av vilken anledning som helst gärna
ville uppstiga i deras därav behärskade inbillning och 
icke kunde avlägsnas utan en viss ansträngning. För
att visa, hur varaktiga och skrämmande sådana bilder
äro, som tidigt inpräglas i själen, vill jag här berätta
en ganska märkvärdig men sann händelse. I en stad
i västra England fanns en man med rubbat förstånd,
som pojkarna brukade reta, när han råkade ut för dem.
När denne en dag på gatan såg en av de pojkar, som
brukade plåga honom, gick han in till en knivsmed i
närheten, grep där ett blottat svärd och sprang efter
pojken. Då gossen såg honom komma så beväpnad,
tog han till fötter och sprang för livet. Till all lycka
hade han nog krafter och tillräckligt snabba fötter att
nå fram till sitt föräldrahem, innan dåren kunde hinna
upp honom. Dörren var endast stängd med klinka,
och när pojken hade denna i handen, vände han på
huvudet för att se, hur nära hans förföljare var. Denne
var nu alldeles utanför portgången med svärdet i
högsta hugg, och gossen hann nätt och jämnt komma in
och slå igen dörren för att undvika att träffas. Men
om han också kom undan oskadd till kroppen, så tog
dock hans själ skada. Denna skräckfyllda
föreställning gjorde ett så djupt intryck på hans själ, att den
stod kvar i många år, om icke hela hans efterföljande
liv. Ty när han som man berättade om händelsen, sade
han, att han alltsedan den tiden aldrig vid något
tillfälle, så vitt han kunde minnas, kunde gå in genom
den dörren utan att se sig om, vilka göromål han än
hade i tankarna och hur föga han än tänkte på dåren,
innan han kom dit.

Om barn finge vara i fred, skulle de icke vara mera
rädda i mörkret än mitt i klara solskenet. De skulle
i tur och ordning hälsa det ena lika välkommet att
sova i som det andra att leka i. Man borde icke på
något sätt i sitt tal inför dem göra någon skillnad på
dag och natt, som om den ena tiden av dygnet vore
mer full av faror och förskräckligheter än den andra.
Men om dårskapen hos någon i deras omgivning skulle
tillfoga dem skada härutinnan och inbilla dem, att det
är någon  skillnad mellan  att vara i mörkret och att
blunda, så måste ni taga det ur dem, så fort ni kan.
Låt dem veta, att Gud, som skapat allting till deras
nytta, har gjort natten, för att de skulle kunna sova
bättre och lugnare, och att, då de äro under Hans
beskydd, det i mörkret ingenting finnes, som kan skada
dem. Vad som man ytterligare kan veta om Gud och
goda andeväsen, bör man uppskjuta att tala om till en
tid, som vi längre fram skola nämna. Vad onda
andeväsen beträffar, torde det vara lyckligt, om ni kan
bevara gossen från falska föreställningar om dem, tills
han är mogen för kunskap om sådana ting.

<b>Sanning och välvilja.</b>

139.  Sedan vi lagt grunden till dygd genom att giva
gossen ett sant begrepp om Gud, sådant som vår
trosbekännelse så vist lär oss, — detta i den mån hans ålder
kan fatta det, samt genom att vänja honom vid att
bedja till Gud, — så är det nästa föremålet för vår
omsorg att noggrant hålla honom till att tala sanning och
att med alla upptänkliga medel göra honom benägen
för välvilja och godhet. Låt honom veta, att tjugo fel
kunna förr förlåtas än ett våldförande av sanningen
för att genom en undanflykt överskyla något enda!
Och att i god tid lära honom kärlek och välvilja mot
andra är att tidigt lägga den sanna grunden till en
hederlig man. Ty all orättfärdighet har i allmänhet
sitt upphov i alltför stor kärlek till oss själva och för
liten kärlek till andra.

Detta är allt, vad jag vill yttra om detta ämne i
allmänhet taget, och det är nog för att lägga de första
grundvalarna till dygden hos ett barn. I samma mån
gossen växer upp, måste man iakttaga riktningen av
hans naturliga böjelser. Allteftersom denna mer än
tillbörligt vill draga honom bort från dygdens rätta
väg åt ena eller andra hållet, böra lämpliga botemedel
användas däremot. Ty få av Adams barn äro nog
lyckliga att icke vara födda med något karaktärslyte,
vilket är uppfostrans sak att antingen taga bort eller
giva en motvikt. Att här gå in på enskildheter skulle
dock vara utom planen för denna korta avhandling om
uppfostran. Jag ämnar icke här tala om alla dygder
och laster, om hur varje dygd kan uppnås och hur varje
särskild last kan botas genom sina särskilda läkemedel,
om jag också har nämnt några av de vanligaste felen
och de olika sätt man bör använda för att rätta dem.

</chapter>
<chapter name="XXII. Klokhet">
TJUGOANDRA KAPITLET.

<h3>KLOKHET.</h3><footnote>Engelska ordet <i>wisdom</i> betecknar både »vishet» och
»klokhet».</footnote>

140.  Med klokhet menar jag enligt den allmänt
gängse uppfattningen av ordet en mans förmåga att
med skicklighet och förutseende sköta sitt arbete i
denna världen. Denna egenskap är frukten av god
naturlig läggning, flit i användning av själsgåvorna samt
erfarenhet i förening och är alltså oupphinnelig för
barn. Det mesta man med dem kan åstadkomma i
denna riktning är, att man så mycket som möjligt
hindrar dem från att vara listiga. List, som är
klokhetens efterapare, är dock himmelsvitt skild därifrån,
liksom en apa trots sin likhet med en människa saknar,
vad som verkligen kunde göra den lik henne, och
därför är så mycket fulare. List är blott den brist på
förstånd, som, då den ej kan nå sina syften på direkt
väg, vill söka nå dem med knep och på omvägar. Det
farliga med saken är, att ett listigt knep hjälper bara
en gång men sedan alltid är till hinder. Intet omhölje
har någonsin vävts vare sig så tjockt eller så fint, att
det kunnat dölja sig självt. Aldrig har någon varit
så listig, att han dolt sin listighet. Men när sluga
människor en gång väl blivit avslöjade, äro alla skygga
och misstänksamma mot dem, och hela världen
förenar sig ivrigt för att bereda dem motstånd och
nederlag, under det att den öppne, rättrådige, kloke
mannen får alla att ge plats för sig och kan gå raka vägen 
till sin uppgift. Att vänja ett barn att ha riktiga
begrepp om saker och ej ge sig tillfreds, förrän det har
dem, att höja dess själ till stora, värdiga tankar och
hålla det borta från falskhet och från list, i vilken
senare alltid falskhet till betydlig del ingår, — det är
lämpligaste sättet att bereda ett barn till att vinna
klokhet. Det övriga, som kan läras genom tid,
erfarenhet och iakttagelse samt bekantskap med människor,
deras olika sinnelag och avsikter, får man icke vänta
sig med barndomens okunnighet och oaktsamhet eller
ungdomens obetänksamma hetta och oförsiktighet. Det
enda man i denna riktning kan göra under en så omogen 
ålder är, som sagt, att vänja barnen vid att vara
sanna och uppriktiga, låta förnuftet råda samt så
mycket som möjligt övertänka sina egna handlingar.

</chapter>

<chapter name="XXIII. Belevenhet">
TJUGOTREDJE KAPITLET.

<h3>BELEVENHET.</h3>

141.  Nästa goda egenskap, som bör tillhöra en
herreman, är belevenhet. Det finns två slags brist på
belevenhet: den ena är förlägen blyghet, den andra
missklädande vårdslöshet och missaktning i vårt
uppträdande. Båda dessa fel undvika vi genom tillbörligt
iakttagande av denna enda regel, att ej tänka lågt om
oss själva och ej tänka lågt om andra.

142.  Den första delen av denna regel får ej
uppfattas som en motsats till ödmjukhet, utan som en
motsats till självsäkerhet. Vi böra ej tänka så väl om oss
själva, att vi pocka på vårt eget värde och tillvälla oss
företräde framför andra på grund av någon
överlägsenhet vi inbilla oss hava över dem. Utan vi böra
blygsamt taga, vad oss bjudes, när det tillkommer oss.
Dock böra vi ha så hög tanke om oss själva, att vi
utföra de handlingar, som åligga oss och väntas av oss,
utan att känna förlägenhet eller förvirring, vilka
människor som än äro närvarande, i det vi iakttaga den
aktning och den försynthet, som vars och ens rang och
samhällsställning kan fordra. Det förekommer ofta
hos människor, särskilt hos barn, en tölpig blyghet
inför främmande eller högre stående: de bliva
förvirrade både i tankar, ord och blickar, och i denna
förvirring tappa de så bort sig själva, att de ej kunna
göra någonting, eller åtminstone ej göra det med den
ledighet och det trevliga sätt, som väcker behag och
gör dem omtyckta. Den enda boten för detta liksom för
varje annat fel i uppförandet är, att man genom
övning inför den motsatta vanan. Men eftersom vi ej
kunna vänja oss vid att umgås med främmande och
personer av hög samhällsställning, utan att vi äro i
deras sällskap, så kan ingenting bota detta slags brist
på belevenhet annat än ombyte och omväxling av
sällskap och det med högre stående personer.

143.  Liksom den nu nämnda bristen på belevenhet
består i att vi för mycket oroa oss för hur vi böra
uppföra oss mot andra, så ligger det andra slaget av
bristande belevenhet däruti, att vi tyckas alltför litet bry
oss om att behaga eller visa aktning för dem vi ha att
göra med. För att undvika detta fel krävas följande
två ting: för det första en vårt sinnes benägenhet att
ej kränka andra och för det andra det mest angenäma
och behagliga sätt att ge uttryck åt denna vår
benägenhet. Äga människor den förra egenskapen, kallas
de artiga, äga de den senare, kallas de fina människor.<footnote>Locke använder här uttrycken <i>civil</i> och <i>well-fashioned</i>.</footnote>
Detta senare innebär det passande och behagfulla i
blickar, röst, ord, rörelser, åtbörder och hela det yttre
uppträdandet, som i sällskapslivet vinner människor
och ger dem, med vilka vi just umgås, en känsla av
trevnad och tillfredsställelse. Detta är liksom det
språk, varigenom den sinnets inre artighet jag nämnt
kommer till uttryck. Som andra språk bestämmes det
mycket av varje lands seder och bruk och måste
därför till sina regler och sin användning inläras
huvudsakligen genom iakttagelse och med ledning av de
människors uppträdande, som erkännas vara verkligt
väluppfostrade. Den andra sidan av belevenheten,
vilken ligger djupare än på ytan, är den allmänna
välvilja och hänsyn för alla människor, som gör, att man
vinnlägger sig om att i sitt uppträdande icke visa
något förakt, ringaktning eller försumlighet mot dem
utan söker att enligt landets bruk och sätt uttrycka
aktning och uppskattning av dem efter deras rang och 
samhällsställning.<footnote>Härifran till paragrafens slut senare tillägg.</footnote> Det är en sinnets benägenhet, som
visar sig i uppträdandet och varigenom en människa
undviker att låta någon känna otrevnad i hennes
umgänge.

Jag skall här fästa mig vid fyra egenskaper, som stå
i den mest direkta motsats till denna främsta och mest
vinnande av alla sällskapliga dygder. Från någon av
dessa fyra leder ohövligheten vanligen sitt upphov.
Jag skall anföra dem, på det att barn må bli bevarade
eller botade för deras dåliga inverkan.

1.  Den första är en medfödd plumphet, som gör en
människa oartig mot andra, så att hon icke har någon
hänsyn till deras böjelser, olika läggning eller
förhållanden. Det är det säkra kännetecknet på en ohyfsad
människa att icke fästa sig vid vad som behagar eller
misshagar dem hon är tillsammans med. Och dock
kan man ofta få se en människa i fina kläder ge otyglat 
utbrott åt sitt eget lynne och tillåta det ränna emot
eller kasta omkull vem som helst som står i vägen,
fullkomligt likgiltig för hur denne tager det. Detta är
en råhet, som var och en ser och avskyr och ingen kan
känna trevnad vid. Därför kan den icke finnas hos
någon, som vill anses ha den ringaste anstrykning av
belevenhet. Ty belevenhetens själva syfte och uppgift
är att mjuka upp den medfödda stelheten och så mildra
människors lynnen, att de må kunna bekväma sig till
eftergivenhet och anpassa sig efter dem de ha att göra
med.

2.  Förakt eller brist på skyldig aktning, som röjer
sig antingen i blickar, ord eller åtbörder. Från vilken
detta än kommer, medför det alltid en känsla av obehag. 
Ty ingen kan med nöjt sinne fördraga att bli
behandlad med ringaktning.

3.  Klandersjuka och begär att anmärka på andra
är raka motsatsen till hövlighet. Vad än människor
äro eller icke äro skyldiga till, så vilja de icke få sina
fel blottade och framställda till allmänt beskådande 
och i klara dagsljuset inför sina egna och andras blickar. 
När vanprydande drag påvisas hos vem det vara
må, medför det alltid blygsel, och uppenbarandet eller
till och med blotta tillvitelsen av något fel fördrager
man icke utan ett visst obehag. Gyckel är det finaste
sättet att blotta andras fel, men emedan det vanligen
sker med kvickhet och hyggligt språk och är underhållande 
för sällskapet, förledas människor lätt till den
villfarelsen, att gycklet, när det håller sig inom
lämpliga gränser, icke innebär någon ohövlighet. Det
skämtsamma i dylik samtalston bereder den sålunda
insteg bland folk av högre rang, och människor, som
så tala, vinna bifall av sina åhörare och belönas i regel
med att få skrattarna på sin sida. Men de borde
betänka, att det övriga sällskapet roas på dens
bekostnad, som de framställa i så löjlig dager och som
därför måste känna det obehagligt, så vida ej ämnet för
gycklet med honom verkligen i sig självt är något
berömvärt. Ty de roande bilder och framställningar,
vari gycklet består, skänka då både beröm och nöje,
varför den, som är utsatt för gycklet, finner sin fördel
däri och deltar i den allmänna munterheten. Men
emedan det icke är allom givet att rätt behandla en så
ömtålig och kinkig sak, varvid ett litet fel kan
förstöra allt, tror jag, att de, som vilja akta sig för att
reta andra, och särskilt då alla unga, böra omsorgsfullt 
avhålla sig från att gyckla med folk. Ty genom
ett litet felgrepp eller någon orätt vändning kan
gycklet hos dem, som därav känna sig obehagligt berörda,
kvarlämna ett varaktigt minne av att de blivit skarpt,
om också kvickt, hånade för något klandervärt hos
dem.

Förutom gycklet är också motsägelselustan ett slags
klandersjuka, vari brist på belefvenhet ofta visar sig.
Undseende för andra fordrar icke, att vi alltid skola
gilla alla de resonemang eller de berättelser, varmed
sällskapet underhålles, — visst icke, och ej heller att
vi under tystnad låta allt passera, som yttras i vår
närvaro. Att bemöta andras åsikter och rätta deras 
misstag är, vad sanningen och den kristliga kärleken
stundom fordrar av oss, och hövligheten står icke i
motsats härtill, såvida det sker med tillbörlig försiktighet
och hänsyn till omständigheterna. Men man kan
iakttaga vissa människor, vilka äro liksom besatta av
motsägelsens ande och oföränderligt, utan hänsyn till rätt
eller orätt, motsäga någon eller kanske varenda en i
sällskapet, vad som än blivit yttrat. Detta är ett så
påtagligt och kränkande sätt att klandra, att ingen kan
undgå att anse sig förolämpad därav. Alla invändningar 
mot vad en annan person yttrat, kunna så lätt
misstänkas för att bero på klandersjuka och upptagas
så sällan utan en viss förödmjukelse, att de böra
framställas på det skonsammaste sätt och i de mildaste
ordalag man kan finna på, så att de, liksom hela ens
uppträdande, ej kunna uttrycka någon iver att säga emot.
De böra åtföljas av alla bevis på aktning och
välvillig stämning, på det vi ej, på samma gång som vi
vinna i dispyten, må förlora åhörarnas goda tanke om oss.

4.  Snarstickenhet är ett annat fel, som är motsatsen 
till artighet, icke blott därför, att det ofta
framkallar opassande och utmanande uttryckssätt och
uppträdande, utan ock emedan det innebär en tyst
anklagelse och förebråelse för någon oartighet, som man lagt
märke till hos dem man är förargad på. Men en dylik
misstanke eller antydan kan ingen fördraga utan en
känsla av obehag. Dessutom förstör en enda förargad
person hela sällskapets stämning, och det är slut med
harmonien, så fort ett sådant missljud hörs.

Då den sällhet alla människor så oavlåtligt sträva
efter, består i vad som skänker nöje, är det lätt att
förstå, varför artiga människor äro mer omtyckta än
dugliga. Förmågan, uppriktigheten och välmeningen hos
en betydande och värdefull person eller en verklig
vän kunna sällan uppväga den känsla av otrevnad, som
hans allvarliga och till och med värdefulla
föreställningar väcka. Makt och rikedom, ja själva dygden
värderas endast som medel till vår lycka. Därför är
det ett misslyckat sätt att visa sin strävan efter en 
annan människas sällhet, om man vid de tjänster man
gör henne väcker hennes obehag genom det sätt,
varpå det sker. Den, som förstår att väcka behag hos
dem han umgås med, utan att han därför nedlåter sig
till simpelt, slaviskt smicker, han har funnit den rätta
konsten att leva i världen och vara både välkommen
och värderad överallt. Därför är artighet det, som
man först och främst borde mycket omsorgsfullt vänja
barn och ungdom vid.

144.  Det finnes ett annat fel mot belevenheten,
nämligen överdrift i artighetsformer och envis iver att
truga på en annan, vad som ej tillkommer honom och
som han ej kan taga emot utan dårskap eller blygsel.
Detta ser ut som avsett snarare att blotta hans
svagheter än att göra honom sig förbunden eller liknar
åtminstone en strid om vem som skall vara främst och
är i bästa fall blott besvärlig. Det kan således ej höra
med till belevenheten, som icke har annat gagn eller
ändamål än att ge människor en känsla av behag och
tillfredsställelse i umgänget med oss. Det är ett fel, som
icke många unga människor lätt hemfalla åt, men om de
ändå någonsin göra sig skyldiga till det eller
misstänkas för benägenhet åt det hållet, bör man tala om det
för dem och varna dem för denna missuppfattning av
vad artighet är. Vad de i umgänget borde bemöda
sig om och eftersträva, borde vara att visa vördnad,
aktning och vänligt sinnelag mot människor genom att
ägna var och en de vanliga hövlighetsbetygelser och
den hänsyn, som artigheten fordrar. Att göra detta
utan att misstänkas för smicker, förställning eller
lågsinthet, det är en stor konst, som endast kan läras
genom gott förstånd, förnuft och gott umgänge, men
den är till så stor nytta i borgerliga livet, att den väl
förtjänar sitt studium.

145.  Fastän ett gott uppförande i detta stycke
kallas fin bildning, liksom om det särskilt vore resultat
av uppfostran, bör man dock, som sagt, icke allt för
mycket plåga småbarn därmed, jag menar med hur de
skola taga av hatten och bocka sig<footnote>Egentligen skrapa med foten (vid bugning), eng. <i>make legs.</i></footnote> riktigt fint. Lär
dem, om ni kan, att vara ödmjuka och godsinta, så
skall ej heller detta slag av goda seder utebliva, ty
artighet är i själva verket ingenting annat än omsorg
om att i umgänget icke visa ringaktning eller förakt
för någon människa. Vilka som äro de mest erkända
och uppskattade medlen att ge uttryck häråt, det ha
vi förut påpekat. De äro i världens skilda länder lika
säregna och olika som språken där. Därföre, om man
rätt tänker på saken, är det lika lönlöst och olämpligt
att ge barn regler och långa tal härom, som det skulle
vara att då och då säga ett par regler för spanska
språket till en person, som endast umgås med
engelsmän. Håll på, så mycket ni vill, med långa tal om
artighet till eder son; som hans sällskap är, så blir också
hans sätt. En lantman i ert grannskap, som aldrig
varit utom sin hemsocken, kan ni hålla hur mycket
föreläsningar som helst för; han blir lika fort i sitt
tal som i sitt uppträdande en hovman, d. v. s. i
ingendera delen blir han mer belevad än de människor han
brukar umgås med. Därför kan man icke ägna omsorg
åt denna sak, förrän gossen är gammal nog att få en
informator över sig, vilken ovillkorligen måste vara en
fint bildad man. Och allvarsamt talat, om jag skulle
fritt säga min mening, så anser jag, att därest barnen
icke göra något av trilska, stolthet eller elakhet, är det
av föga vikt, hur de taga av hatten eller bocka sig.
Om ni kan lära dem att älska och akta andra
människor, så komma de nog, när åldern kräver det, att
finna medel att uttrycka detta, så att det behagar en var,
efter de sätt och former, vid vilka de blivit vanda.
Och vad beträffar deras rörelser och deras sätt att föra
sin kropp, så kau, såsom nämnt, en danslärare vid
lämplig tidpunkt undervisa dem om vad som är bäst
passande. Men än så länge, medan de äro små, väntar
man ej, att barn skola tänka alltför mycket på dessa
hövlighetsformer. Sorglös ledighet är den åldern 
medgiven och passar den lika bra, som artigheter passa
för vuxna människor. Eller åtminstone, om en del
mycket nogräknat folk betraktar det som fel, är det
förvisso ett fel, som man ej bör fästa sig vid utan överlämna
åt tiden, informatorn och umgänget med människor
att rätta. Därför tror jag icke det är värt, att ni
låter er son få otrevnad eller bannor för den saken
(såsom jag ofta ser, att barn få). Men där stolthet eller
elakhet visar sig i gossens uppträdande, där måste man
få bort det genom vänliga föreställningar eller genom
att skämma ut honom.<footnote>Återstoden av paragrafen är senare tillägg.</footnote>

Ehuru barn, när de äro små, icke böra mycket
besväras med regler och ceremoniösa former för belevenhet,
finns det dock ett slags obelevenhet, som mycket lätt
utvecklar sig hos ungdom, om den ej tidigt hålles
tillbaka, nämligen en benägenhet att falla andra
människor i talet och avbryta dem med någon motsägelse.
Om nu vanan att disputera och det anseende för gott
huvud och lärdom detta vanligen skänker, — såsom
vore det den enda måttstocken och det enda beviset
på kunskaper, — om det nu är detta, som gör unge
män så ivriga att söka anledningar till att rätta andra
människors framställning och att ej försumma något
tillfälle att visa sin begåvning, det lämnar jag därhän;
faktum är, att jag funnit lärde män mest utsatta för
klander i detta stycke. Det kan ej finnas värre
ohövlighet än att avbryta en annan mitt i hans tal. Ty även
om det icke innebär oförsynt dårskap att svara en
person, innan man vet, vad han kommer att säga, är detta
dock en tydlig förklaring, att vi äro trötta på att höra
honom tala längre och ha missaktning för vad han
säger, att vi ej anse detta kunna intressera de
närvarande utan vilja, att de skola höra på oss, som hava
någonting att komma med, som är värt deras
uppmärksamhet. Detta visar mycket stor sidovördnad och kan icke
annat än verka stötande, och dock är detta den
ständiga följden av nästan alla avbrott. Om så därtill, som 
vanligt är, kommer ett rättande av något misstag eller
en motsägelse mot vad som yttrats, så är detta bevis
på ännu större högmod och inbilskhet, när man sålunda
tränger sig på folk som deras lärare och åtar sig att
antingen rätta andras framställning eller visa upp
misstag i deras omdöme.

Därmed vill jag icke hava sagt, att jag anser, det
ingen olikhet i åsikter borde få komma fram i
människors umgänge eller motsägelse vid deras tal.
Sådant vore att taga bort den största fördelen av
sällskapslivet, och de bildningstillfällen, som umgänget
med kvicktänkta<footnote></footnote> människor bör bereda, där
upplysning kan vinnas genom begåvade mäns motsatta
resonemang, som framställa saker från olika sidor. De
mångfaldiga synpunkterna härpå och sannolika
möjligheterna härvid skulle vara alldeles förspillda, om
alla vore tvungna att instämma med och säga efter
den, som talar först. Jag vänder mig då icke mot det,
att man tillkännager en avvikande mening, utan
mot det sätt, varpå detta sker. Unge män böra få lära
sig att ej vara ivriga med att komma fram med sin
mening, såvida de ej tillfrågas eller andra ha talat
slut och tiga, och då bör det ske endast i form av
frågor, icke som upplysningar. Bestämda påståenden
och lärarmin böra undvikas, men när ett allmänt
uppehåll i hela sällskapets samtal ger dem tillfälle,
kunna de få blygsamt sticka in sin fråga såsom de där
vilja inhämta något.

Denna klädsamma försynthet kommer icke att
fördunkla deras begåvning eller försvaga kraften i
deras förnuftsskäl utan påkalla så mycket välvilligare
uppmärksamhet och ge så mycket större vikt åt vad de
yttra. Ett svagt argument eller en alldaglig
anmärkning, som inledes sålunda med några artiga ord av
hänsynsfullhet och aktning för andras åsikter, skall
förskaffa dem mer anseende och uppskattning än den

Eng. <i>ingenious company.</i> Daniel, den senaste engelske
utgivaren, anser dock <i>ingenious</i> bero på förväxling med <i>ingenuous:</i>
»ädelt  umgänge»  (jfr s. 44, noten).
skarpaste kvickhet eller grundligaste vetenskaplighet
förenade med frånstötande, oförsynt eller bråkigt sätt
att använda dem. Ty sådant stöter alltid åhörarna
och lämnar kvar en dålig mening om mannen, även
om denne får övertaget i bevisföringen.

Detta bör man därför noga ge akt på hos de unga
och hejda i dess begynnelse samt införa den motsatta
vanan i allt deras umgänge. Detta så mycket hellre,
som framfusig iver att tala, vanan att ofta avbryta den
man resonerar med och ett högljutt grälande alltför
ofta kunna iakttagas bland vuxna, till och med hos
högtuppsatta ibland oss. Indianerna, som vi kalla
barbarer, iakttaga mycket mer anständighet och
hövlighet i sina förhandlingar och samtal, i det de under
tystnad ordentligt höra på varandra, tills var och en
riktigt talat till punkt, och sedan svara lugnt och utan
larm eller lidelsefull iver. Och om det icke är så i
vår civiliserade världsdel, måste vi tillskriva det en
försummelse vid uppfostran, vilken icke ännu har
avskaffat detta forntida barbari ibland oss. Tycker ni ej
det måtte varit ett underhållande skådespel att se, hur
två förnäma damer, som råkade sitta mitt emot
varandra på var sin sida i ett rum med främmande runt
omkring, kommo i ordväxling och därvid blevo så
ivriga, att de i stridens hetta småningom jämkade sina
stolar framåt och inom kort hade kommit tätt inpå
varandra mitt i rummet, där de en god stund förde
dispyten lika vilt som två stridstuppar vid en
tuppfäktning utan att bry sig om eller fästa sig något vid
människorna omkring dem, vilka hela tiden ej kunde låta
bli att le! Detta har jag hört av en förnäm person,
som var närvarande vid sammandrabbningen och icke
uraktlät att göra sina anmärkningar mot de
oskickligheter, vartill ordväxlingens hetta ofta förleder
människor. Då nu bruket låter sådant förekomma alltför
ofta, bör uppfostran dess sorgfälligare ge akt på det.
Det finns ingen, som ej fördömer detta hos andra,
fastän han ej ger akt på det hos sig själv. Mången, som
iakttar det hos sig själv och föresätter sig att motarbeta
det, kan dock icke göra sig fri från en dålig vana, som
genom försummelse vid uppfostran fått stadga sig och
bli en egenhet hos honom.

146.<footnote>Jfr § 70. — Denna paragraf är senare tillagd.</footnote>  Vad som ovan blivit sagt om sällskap skulle
kanske, om vi väl övertänkte det, ge oss vidare blick
och låta oss se, hur mycket längre dess inflytande
sträcker sig. Det är icke endast hövlighetsformerna
som inpräglas genom umgänget, nej den färg, som
vårt sällskap ger oss, tränger djupare än till ytan. Det
är möjligt, att om en riktig beräkning gjordes över
världens moral och religioner, vi skulle finna, att den
långt övervägande delen av mänskligheten mottagit
till och med de åsikter och högtidliga bruk, för vilka
den ville gå i döden, snarare från de förhärskande
sederna i hemlandet och omgivningens ständiga vanor
än från någon övertygelse hos sitt förnuft. Jag
nämner detta blott för att visa er, vilken betydelse jag tror
att sällskap har för eder son i alla livets förhållanden,
och hur mycken vikt och omvårdnad man bör skänka
denna enda sak, enär den har större kraft att påverka
honom än allt vad ni kan göra för övrigt.
</chapter>
<chapter name="XXIV. Om boklig undervisning">
TJUGOFJÄRDE KAPITLET.

<h3>OM  BOKLIG  UNDERVISNING.</h3>

147.  Ni förundrar er kanske över att jag sätter den
bokliga undervisningen sist, särskilt om jag nu säger
er, att jag anser denna vara det minst viktiga stycket. 
Detta kan synas egendomligt i en boklärd mans mun,
och det blir en så mycket större paradox genom att
denna bokliga undervisning vanligtvis är det, som
människor mest, om icke uteslutande, intressera sig
och arbeta för i fråga om barnen, och är nästan det
enda de tänka på, när de tala om uppfostran. När jag
tänker på hur mycken möda man gör sig för litet latin
och grekiska,<footnote>I Westminster School, där Locke åtnjöt undervisning,
ägnades nästan all tid, ända intill 8 timmar dagligen, åt latin
och grekiska. Naturligtvis hördes klagomål över att de
grundliga insikterna i dessa språk föllo bort senare i livet.</footnote> hur många år som gå åt därtill och
vilket bråk och arbete det vållar utan någon nytta, kan
jag knappast låta bli att tänka, att barnens föräldrar
ännu leva i fruktan för skolmästarens ris, vilket de
betrakta som uppfostrans enda verktyg, liksom de anse
ett eller ett par språk för dess hela innehåll. Hur är
det annars möjligt, att ett barn kan få sitta fastkedjat
vid åran<footnote>Bild från de slavar, som voro fastsmidda vid årorna på
galärerna.</footnote> sju, åtta eller tio av de bästa åren i sitt liv
för att lära sig ett eller ett par språk, som jag tror
kunde läras med mycket mindre uppoffring av möda
och tid och läras nästan på lek! 
Förlåt mig därför, om jag säger, att jag ej kan
finna mig i den tanken, att en ung herreman skall
ställas in i skocken och drivas fram med piska och gissel,
som om han skulle springa gatlopp genom de olika
klasserna »ad capiendum ingenii cultum».<footnote>=  För att tillägna sig andlig bildning.</footnote> »Vad för
något?» säger ni nu, »vill ni då icke, att han skall
kunna skriva och läsa? Skall han vara okunnigare
an vår klockare, som anser Hopkins och Sternhold<footnote>Utgivare av en opoetisk och delvis löjlig metrisk
översättning av Psaltaren 1562.</footnote> för
världens största skalder, vilka han ändå gör sämre,
än de äro, genom sitt usla sätt att föreläsa?» Icke
så, icke så häftigt, får jag ödmjukast be! Att kunna
läsa, skriva och få bokligt vetande medger jag är
nödvändigt, men ändå icke huvudsaken. Jag tänker
mig, att ni skulle anse den vara en mycket dåraktig
människa, som ej skattade en dygdig eller en klok man
oändligt mycket högre än en lärd. Visst betraktar jag
vetande som en viktig hjälp till vinnande av båda
dessa egenskaper hos godartade människor. Men
dock måste det också medges, att hos andra, som ej
äro så artade, det endast bidrager till att de bli så
mycket dåraktigare eller sämre människor. Detta
säger jag, för att, när ni tänker på hur er son skall
uppfostras och ser er om efter en skolmästare eller
informator, ni icke skall -— som vanligen sker -— bara
ha latin och logik i tankarna. Boklig bildning
måste er son ha, men i andra rummet, endast som
medel och hjälp åt egenskaper av större betydelse. Sök
ut någon, som kan ha förmåga att förståndigt utbilda
hans seder! Lämna honom i sådana händer, att ni så
mycket som möjligt kan skydda hans oskuld, omhulda
och utveckla hans goda böjelser och med mild hand
rätta och upprycka alla hans dåliga böjelser samt hos
honom befästa goda vanor! Detta är huvudsaken. Har
man sörjt härför, så kan boklig bildning fås på köpet
och enligt min mening på mycket lätt sätt med
metoder, som vi vidare kunna tänka på. 

<b>Att läsa.</b>

148.  När gossen kan tala, är det tid för honom att
börja lära sig läsa. Men i fråga om detta må det
tilllåtas mig att här återigen inskärpa, vad man mycket
lätt glömmer, nämligen att man bör vara mycket noga
med att det aldrig göres till ett åliggande för honom
eller att han betraktar det som ett besvärligt arbete.
Av naturen älska vi, som jag sagt, friheten ända från
vaggan och hava därför motvilja mot många saker av
intet annat skäl, än att de äro oss ålagda. Jag har
alltid haft för mig, att man skulle kunna göra
inhämtandet av kunskaper till en lek och vederkvickelse för
barn och att man skulle kunna få dem att längta efter
undervisning, om man framställde den för dem som
någonting hedrande och berömligt, ett nöje och en
vederkvickelse eller en belöning för att de gjort något annat,
och om de vidare aldrig finge bannor eller bestraffning
för att de försummat den. Vad som stärker mig i
denna min åsikt är, att det bland portugiserna till den
grad är ett mod och ett föremål för tävlan bland
barnen att lära sig läsa och skriva, att man icke kan
hindra dem därifrån, de lära det av varandra och äro
så ivriga därmed, som om det vore dem förbjudet. Jag
kommer ihåg, att jag en gång var hos en vän, vars
yngre son, ännu i småbarnsdräkt, icke lätt kunde fås
till boken (han lärde sig att läsa i hemmet av sin mor).
Jag tillrådde då att försöka ett annat sätt än att kräva
det av honom som hans plikt. I ett samtal, som vi nu
enkom började med varandra, så att han hörde det
men utan att vi togo notis om honom, yttrade vi
därför, att det var en företrädesrätt och förmån för
arvtagare och äldre bröder att få skolbildning, och att
detta gjorde dem till fina herrar, som alla tyckte om.
För yngre bröder vore det en ynnest, om man läte dem
få tillfälle till bildning. Att få lära sig läsa och
skriva vore mer, än som komme på deras lott: de kunde
få vara okunniga tölpar och bondlurkar, om de ville.
Detta hade så stark verkan på gossen, att han
sedermera önskade att få undervisning, själv kom till sin
mor för att lära sig och ej ville låta sin barnjungfru
vara i fred, förrän hon förhörde honom hans läxa. Jag
tvivlar ej på att något liknande sätt skulle kunna
användas med andra barn, att när man lärt känna deras
läggning, man kunde ingiva dem några tankar, som
kunde väcka deras begär att lära sig själva och få dem
att söka det som ett annat slags lek eller vederkvickelse. 
Men då får det, såsom jag förut nämnt, aldrig
åläggas dem som ett tungt arbete eller göras till ett
besvär för dem. Man kan ha tärningar och leksaker
med bokstäverna på för att lära barn alfabetet som
på lek, och ett tjogtal andra sätt, som passa för deras
särskilda läggning, kan man finna på för att göra
detta slags undervisning till ett nöje för dem.

149.  Sålunda kunna barn luras till kunskap om
bokstäverna, få lära sig läsa utan att märka, att det är
annat än ett nöje, och med lek komma till det, som
andra få stryk för. Barn borde man icke pålägga
något sådant som arbete eller allvarliga saker; varken
deras själ eller kropp står ut därmed. Det skadar
barnens hälsa. Och den omständigheten, att de blivit
tvingade och bundna vid boken vid en ålder, som
hatar allt sådant tvång, har tvivelsutan varit orsaken
till att så många ha hatat böcker och boklig bildning
hela sitt återstående liv. Det är liksom övermättnad,
som kvarlämnar en motvilja, vilken man icke kan få
bort.

150.  Därför har jag tänkt, att om leksaker lämpades 
för detta ändamål — i stället för att vanligtvis
icke ha något alls —, skulle man kunna hitta på medel
att lära barn läsa, allt under det de trodde sig endast
leka. Hur skulle det t. ex. vara, om man gjorde en
elfenbensboll liksom den vid Royal-Oak-lotteriet<footnote>Ett av Karl II sanktionerat lotteri eller hasardspel, kanske
uppkallat efter den »kungliga ek» (royal oak) vid Boscobel, i
vars krona Karl 1651 som flykting lyckades gömma sig.</footnote> med
32 sidor eller snarare en med 24 eller 25 sidor och på 
åtskilliga av dessa klistrade på ett A, på en del andra
ett B, på andra åter ett C eller D? Jag skulle önska,
att ni började med dessa fyra bokstäver eller kanske
bara med två först. När gossen är fullt säker på dem,
lägger ni till en ny och så vidare, tills varje sida har
en särskild bokstav och hela alfabetet står på bollen.
Med detta skulle jag nu vilja, att andra spelade i hans
närvaro, ty det är ett lika roligt spel att hålla om vem
som först skall få upp ett A eller ett B, som det är vid
tärningsspel att hålla om vem som skall få upp en sexa
eller en sjua. Som ju detta är blott ett spel ni roar er
med, så bör ni icke fresta konom till det för att icke
göra det till en allvarsam sak för honom. Ty jag skulle
ej vilja, att han förstode, att det är något annat än en
lek för äldre människor, ock jag är säker på att kan
får smak därför av sig själv. Och för att han skall ha
så mycket större skäl att anse det för en lek, som han
ibland gunstbenäget får vara med om, så bör efter
spelets slut bollen läggas undan säkert utom räckhåll för
honom, för att den icke genom att alltid vara i hans
eget förvar skall förefalla konom gammal och tråkig.

151.  För att bibehålla gossens iver härmed bör ni
låta honom tro, att det är ett spel för personer, som
stå över honom. När han på detta sätt känner till
bokstäverna, kan man sätta ihop dem till stavelser, och
han kan så lära sig läsa utan att veta, hur det gick
till, och aldrig få bannor eller tråkigheter för det
eller bli ond på sina böcker, därför att de skaffat
honom hård bekandling och förtret. Om ni iakttager
barn, skall ni lätt märka, att de göra sig oerhört
besvär för att lära sig åtskilliga lekar, vilka, om de
ålades dem, skulle väcka deras avsky som ett besvärligt
arbete och åliggande. Jag känner en högt uppsatt
person (som dock ännu mera bör hedras för sin lärdom och
dygd än för sin rang ock höga samhällsställning),
som klistrat på de sex vokalerna — ty <b>y</b> är också en
sådan i vårt språk — på de sex sidorna av en tärning
och sedan de aderton konsonanterna på sidorna av tre
andra tärningar och så funnit på den leken åt sina 
barn, att den vinner, som i ett kast får upp de flesta
orden med dessa fyra tärningar. Med hjälp härav
lärde sig hans äldste son redan som helt liten med stor
iver att stava under en lek, utan att han en enda gång
behövde få bannor därför eller tvingas till det.

152.  Jag har sett småflickor öva sig i timtal och
göra sig oändlig möda för att bli skickliga i vad de
kalla »kastspelet».<footnote><i>Dibstones</i>, ett spel med benknotor eller stenar, där det
gäller att kunna taga upp en från marken så fort, att man
strax efter hinner uppfånga en annan knota (eller sten), som
man just förut kastat upp i luften.</footnote> När jag stod och såg på, tänkte
jag, att det endast behövdes något bra påhitt för att
få dem att använda all den fliten på något, som kunde
vara dem till större nytta. Att detta icke sker, synes
mig endast bero på fel och försumlighet hos äldre
personer. Barn äro mycket mindre benägna för sysslolöshet 
än vuxna, och dessa förtjäna klander, om icke en
del av barnens verksamma lynne riktas på nyttiga ting.
Dessa senare kunde man vanligtvis göra lika roliga för
barnen som de saker de syssla med, om människor ville
vara blott hälften så ivriga att gå före dem, som dessa
små apor skulle vara att följa efter. Jag föreställer
mig, att det var någon vis man i Portugal fordomdags,
som införde det där modet bland barnen i sitt
fädernesland, där det, som sagt, lär vara omöjligt att hindra
barn att lära sig läsa och skriva. I vissa delar av
Frankrike lära de också varandra alltifrån vaggan att
sjunga och dansa.

153.  De bokstäver, som man klistrar på sidorna av
tärningarna eller månghörningen, böra till en början
helst vara så stora som bokstäverna i en foliobibel, och
endast »små bokstäver» böra användas. När gossen
väl kan läsa, vad som är tryckt med sådana bokstäver,
kommer han icke länge att bli okunnig om de stora,
men i början skall man icke förvirra honom med en
mångfald bokstäver. Med denna tärning skulle man
också kunna spela någonting liknande Royal-Oak,<footnote>Jfr s. 188.</footnote> 

vilket skulle bereda ytterligare omväxling. Man kunde 
då spela om körsbär, äpplen o. d.

154.  Utom dessa bokstavsspel kunde man lätt hitta
på tjugo andra. De, som tycka om detta sätt, kunna
lätteligen tänka ut sådana och låta förfärdiga dem för
detta ändamål, om de vilja. Men de ovan nämnda fyra
tärningarna anser jag så lättanvända och nyttiga, att
det torde vara svårt att finna något bättre spel och
knappast behov för något annat.

155.  Detta nu om hur gossen skall lära sig läsa. Låt
honom aldrig bli tvingad till det eller få bannor
därför! Lura honom till det, om ni kan, men gör det icke
till en arbetsuppgift för honom! Hellre må det dröja
ett år till, innan han kan läsa, än att han på detta
sätt skall få avsmak för studier. Om ni måste tala
allvarligt och strängt med honom, låt det då ske om
viktiga ting, om sanning och godhet, men lägg intet
tungt arbete på honom med abcd! Använd er förmåga
att göra hans vilja böjlig och villig att lyda förnuftet!
Lär honom att älska ett gott anseende och lovord, att
tycka illa om, att särskilt ni och hans mor ha dålig
eller låg tanke om honom, — sedan går allt det
övriga lätt. Men vill ni göra detta, får ni nog icke
fjättra och binda honom med regler om likgiltiga ting
eller tillrättavisa honom för varje litet fel eller kanske
en del fel, som andra skulle tycka stora. Men härom
har jag redan sagt nog.

156.  När gossen med hjälp av detta milda förfaringssätt 
börjar kunna läsa, bör man sätta i hans händer
någon lätt och trevlig, efter hans förmåga lämpad bok,
som genom det nöje den bereder honom kan locka
honom vidare och belöna hans möda vid läsningen men
dock icke fyller hans huvud med fullkomligt värdelöst
skräp eller lägger grund till last och dårskap. För
detta ändamål anser jag Aesopi fabler lämpligast.
Dessa berättelser äro roande och underhållande för ett
barn men kunna dock ge en fullvuxen anledning till
nyttig eftertanke, och om gossen behåller dem i minnet 
hela sitt följande liv, behöver han ej ångra, att han 
finner dem där vid sidan av sina manliga tankar och
allvarliga angelägenheter. Om det är illustrationer i
hans Aesopus, blir den för honom så mycket mer
underhållande och uppmuntrar honom att läsa, varvid den
medför ökning av hans vetande. Ty sådana synliga
föremål höra barn talas om utan nytta och
tillfredsställelse, så länge de icke hava några föreställningar
därom; men dessa föreställningar fås icke genom ljud
utan genom tingen själva och bilder av dem. Därför
anser jag, att så fort gossen börjar stava, man bör
skaffa honom så många djurbilder man kan få tag på,
med de tryckta namnen bifogade. Detta inbjuder
honom till läsning och ger honom samtidigt ämne till
frågor och inhämtande av kunskaper. Reineke Fuchs<footnote>Den gamla folkboken om Mickel Räv, här i Caxtons
engelska bearbetning av 1481  (Reynard the Fox).</footnote>
är en annan bok, som jag tror kan användas för samma
ändamål. Och om gossens omgivning ofta talar med
honom om de berättelser han läst och höra honom
berätta dem, så kommer detta, oavsett andra fördelar,
att uppmuntra honom i hans läsning och göra den till
ett nöje för honom, då han finner, att det är någon
nytta och trevnad med den. Dessa lockbeten tycks
man helt och hållet försumma vid den vanliga
metoden, och det dröjer vanligen länge, innan eleverna i
sin läsning finna någon nytta eller trevnad, som kan
locka dem till den. Därför betrakta de också böcker
endast som förströelser, som modet kräver, eller som
störande besvär utan någon nytta.

157.  Herrens bön, trons artiklar och tio Guds bud
är det nödvändigt för honom att lära sig riktigt
utantill, dock enligt min mening icke genom att själv läsa
dem i sin läsebok<footnote>Eng. <i>primer,</i> en nybörjarbok, innehållande de första
religiösa styckena jämte andra läsestycken; kunde också kallas
»katekes».</footnote> utan genom att någon upprepar dem
för honom, redan innan han kan läsa. Men att lära
sig utantill och att lära sig läsa bör enligt min tanke
icke blandas tillsammans, så att det ena blir hinderligt
för det andra. Utan när gossen lär sig läsa, bör man 
göra detta till så litet besvär och arbete som möjligt
för honom.

Vilka andra böcker som finnas på engelska av
samma slag som de ovannämnda, ägnade att vinna
barnens tycke och locka dem till att läsa, vet jag icke.
Men jag är benägen att tro, att då barn vanligen
utlämnas till den metod, som råder i skolorna, där fruktan för
riset skall tvinga dem att lära och icke det roliga i
sysselsättningen inbjuda dem därtill, så ha detta slags
nyttiga böcker, mitt bland de många dumma av alla
slag, hittills rönt det ödet att bli försummade. Och
så vitt jag vet, har man icke tänkt på någonting
dylikt, som ligger utom det vanliga: abcboken,<footnote>Egentligen »hornboken» <i>(the hornbook),</i> som bestod av ett
enda blad, upptagande alfabetet och Fader vår samt infattat
i träram och överdraget med en hornhinna för att skyddas.</footnote>
läseboken,<footnote>Se noten föregående sida.</footnote> psaltaren, testamentet och bibeln.

158.  Vad beträffar bibeln, med vilken barn
vanligen sysselsättas för att öva och förbättra sin
läsförmåga, tror jag, att genomläsningen därav utan
urskillning efter kapitlens följd är så långt ifrån att vara
barnen till något gagn, vare sig för att fullkomna dem
i läskonsten eller hos dem grundlägga religionen, att
man kanske icke skulle kunna finna på något sämre.
Ty vilket nöje eller vilken eggelse kan det vara för
ett barn att öva sig i att läsa de delar av en bok, där
det ingenting förstår! Och hur föga lämpade för ett
barns fattningsgåva äro icke Mose lag, Salomos Höga
Visa, gamla testamentets profetiska böcker samt i nya
testamentet breven och Uppenbarelseboken! Och
ehuru evangelierna och Apostlagärningarna ha i viss mån
lättare innehåll, så står dock detta på det hela taget
icke i rätt förhållande till barnens förståndsutveckling.
Jag medger, att religionens grundsanningar böra
hämtas därifrån och det i Skriftens ordalag. Dock böra
för ett barn endast sådana framställas, som lämpa sig
för ett barns fattningsgåva och begrepp. Men härifrån
är det långt till genomläsningen  av hela bibeln, och 
det för läsandets egen skull. Och vilket egendomligt
virrvarr av tankar måste ej ett barn ha i huvudet, —
om det alls har sådana det bör hava om religiösa ting,
— som vid späd ålder läser alla delar av bibeln som
Guds ord utan någon vidare åtskillnad! Jag är böjd
för att tro, att just detta hos vissa människor har varit
orsaken till att de aldrig haft klara och tydliga
begrepp därom i hela sitt liv.

159.  Då jag nu händelsevis kommit in på detta
ämne, må det tillåtas mig att anmärka, att det finnes
vissa delar av den heliga Skrift, som kunna lämpa sig
att sätta i händerna på ett barn för att locka till
läsning. Sådana äro berättelsen om Josef och hans
bröder, om David och Goliath, om David och Jonathan o.
s. v. Andra bör man låta gossen läsa till undervisning,
såsom det språket: »Allt vad I viljen, att människorna
skola göra eder, det gören I ock dem». Andra dylika
lättfattliga och enkla sederegler skulle i lämpligt
urval ofta kunna användas till både läsövning och
undervisning på en gång och läsas så ofta, att de till slut
fullkomligt fastna i minnet. Sedermera, när gossen
blir mogen att fatta dem, kan man inskärpa dem i tur
och ordning vid lämpliga tillfällen såsom de ständigt
gällande och heliga reglerna för hans liv och
handlingar. Men att läsa hela Skriften bok för bok är efter
min mening mycket olämpligt för barn, förrän de fått
göra bekantskap med dess enklaste grundläggande
delar och därpå erhållit ett slags allmän överblick av vad
de främst böra tro och utöva. Detta anser jag
emellertid, att de böra få med Skriftens egna ord och icke
med sådana ord, som människor, vilka äro påverkade
av systemer och jämförelser, i detta fall gärna vilja
använda och påtvinga dem. Till undvikande härav
har d:r Worthington<footnote>En anglikansk teolog († 1671), känd för sin milda, enkla
fronuhet, på vilken han gav sköna bevis under den stora pesten
i London 1665.</footnote> skrivit en katekes, i vilken alla
svar äro precis med bibelns ord. Detta är värt
efterföljd, här är en så förträfflig uttrycksform vald, att 
ingen kristen kan anmärka på den som olämplig för
hans barn att lära sig. Så snart gossen kan läsa upp
Herrens bön, trosbekännelsen ock de tio budorden
utantill, kan det vara lämpligt, att han i denna bok
lär sig en fråga varje dag eller varje vecka,
allteftersom hans förstånd kan taga emot och hans minne hålla
kvar dem. När han kan denna katekes riktigt
utantill, så att han strax ledigt kan besvara varje fråga i
hela boken, då kan det vara lämpligt att i hans sinne
inplanta de återstående sederegler, som äro strödda
litet varstädes i bibeln, såsom den bästa övning för hans
minne och som ett rättesnöre, som han alltid kan ha
färdigt och till hands under all sin vandel.

<b>Skrivning.</b>

160.  När gossen kan läsa engelska bra, blir det tid
på att börja med skrivning. Det första man därvid
bör lära honom, är att hålla pennan rätt. Det bör han
kunna fullkomligt, innan man låter honom sätta den
på papperet. Ty icke blott barn, utan vem som helst
annan, som vill göra något väl, bör aldrig sättas till
att göra för mycket därav på en gång eller åläggas
att bli skicklig i två delar av en handling samtidigt,
om man möjligtvis kan skilja på dem. Jag tror, att
det italienska sättet att hålla pennan bara mellan
tummen och pekfingret kanske är bäst. Men därom skall
ni rådfråga en god skrivlärare eller någon annan
person, som skriver väl och snabbt. När gossen lärt sig
hålla pennan rätt, skall han därnäst få lära, hur han
skall lägga papperet och hålla armen och kroppen. Då
dessa övningar äro undangjorda, kan man utan mycket
besvär lära honom skriva på det sättet, att man
låter gravera en plåt med bokstäver i en sådan
handstil, som man tycker bäst om. Men man måste komma
ihåg att låta dem bli bra mycket större, än gossen
vanligen bör skriva, ty var och en kommer helt naturligt
småningom därhän, att han skriver mindre stil, än han
först fick lära sig, men aldrig till att skriva större. 
Sedan man fått en sådan plåt graverad, kan man låta
trycka av den med rött bläck på åtskilliga ark gott
skrivpapper, så att gossen icke behöver göra annat än
att fylla i det tryckta med en bra penna fylld med
svart bläck. Detta skall hastigt vänja hans hand att
bilda dessa skrivtecken, om man först visat honom, var
han skall börja och huru han skall bilda varje bokstav.
När han kan göra detta väl, måste han sedan öva sig
på otryckt papper och kan så lätteligen fås att skriva
den stil ni önskar.

<b>Teckning.</b>

161.  När gossen kan skriva väl och fort, tror jag
det kan vara lämpligt att ej blott fortfarande öva hans
hand med skrivning utan även att ytterligare utbilda
dess bruk genom teckning. Detta är nämligen en
mycket nyttig färdighet för en herreman vid åtskilliga
tillfällen, men särskilt om han är på resor, enär det
ofta hjälper en att med några få väl förbundna streck
uttrycka, vad ett helt ark skrivet ej skulle kunna
framställa och göra begripligt. Hur många byggnader
kan man icke se, hur många maskiner och
klädedräkter kan man ej påträffa, om vilka man med litet
skicklighet i teckning lätteligen skulle kunna hålla kvar och
meddela andra en föreställning! Men söker man
återge sådant i ord, löper det fara att gå förlorat eller i
bästa fall att endast illa bevaras även i de
noggrannaste beskrivningar. Jag menar icke jag vill, att er son
skall bliva en fulländad målare. Ty att komma något
så när långt som sådan kräver mera tid, än en ung
herreman kan få till övers från sina andra och viktigare
utbildningsämnen. Men så mycken insikt i
perspektivlära och skicklighet i teckning, som han behöver för
att något så när väl kunna på papperet återge allt vad
han ser, med undantag av ansikten, det tror jag kan
förvärvas på kort tid, särskilt om gossen har anlag för
det. Där detta saknas, är det bättre att låta honom
belt lugnt gå förbi sådana saker än  att plåga honom
därmed till ingen nytta, om det nu icke är fråga om
absolut nödvändiga saker. Alltså gäller här som vid
allt, som ej är absolut nödvändigt, den regeln: <i>Nil
invita Minerva.</i><footnote>»Gör intet, om ej vishetsgudinnan är dig bevågen», d. v. s.
»om begåvning fattas»! Ett latinskt ordstäv, som t. ex.
förekommer hos Horatius.</footnote>

<b>Kortskrift.</b><footnote>Senare tillägg, sedan vännen Molyneux 1693 meddelat L.,
att han ville låta sin son lära detta. L. nämner i sitt svar,
att han själv lärt kortskrift först som vuxen.</footnote>

Kortskrift, efter vad jag hört en konst, som är känd
blott i England,<footnote>Kortskrift fanns redan hos forntidens greker och romare.
Det första engelska systemet är från 1588, Rich's här nämnda
från 1654.</footnote> kan måhända anses värd att lära sig,
både för att hastigt kunna teckna sig själv saker till
minnes och för att kunna dölja, vad man ej vill skall
ligga uppenbart för allas blickar. Ty den, som en
gång lärt sig något slags system, kan lätt förändra det
efter sitt eget privata behov eller tycke och med än
starkare förkortningar i överensstämmelse med den
uppgift han vill använda det för. Rich's system, det
bäst uttänkta av alla jag sett, kan enligt min tro
betydligt förenklas och förkortas av en person, som kan
grammatik och tar noga hänsyn därtill. Men för
inlärandet av detta sammandragna sätt att skriva
behöver man icke brådska med att se sig om efter en
lärare. Det blir tids nog, när något lämpligt tillfälle
yppar sig, när som helst, sedan gossens stil stadgats
och han skriver vackert och ledigt. Ty gossar ha
endast föga nytta av kortskrift och böra icke alls öva sig
därmed, förrän de skriva fullkomligt bra och fullt
befäst sin vana vid att göra detta.

<b>Franska.</b>

162. Så snart gossen kan tala engelska, är det tid på
att han lär sig något nytt språk. Härpå tvivlar ingen, 
när det är franska, som föreslås. Skälet härtill är, att
man är så van vid det rätta sättet att undervisa i detta
språk, nämligen ständigt samtalande på språket och
icke grammatiska regler. Latinet skulle lätt kunna
inläras på samma sätt, om informatorn, som ständigt
är med sin lärjunge, icke ville tala något annat med
honom och även alltid läte honom svara på samma
språk. Men emedan franskan är ett levande språk
och skall användas mera i tal, bör detta språk först
inhämtas, för att de ännu böjliga talorganen skola
vänjas vid riktig bildning av dess ljud och gossen få
vana att uttala franskan väl, vilket blir svårare, ju
längre det uppskjutes.

<b>Latin.</b>

163.  När gossen kan tala och läsa franska väl,
vilket med denna metod brukar gå på ett eller ett par år,
bör han gå vidare till latinet; och det är underligt, att
föräldrar, när de prövat på saken i franskan, icke tycka,
att även latinet bör inhämtas på samma sätt, nämligen
genom talande och läsande. Medan gossen lär sig
dessa främmande språk genom att ingenting annat tala
och läsa med sin informator, bör man emellertid tillse,
att han icke glömmer att läsa engelska. Hans
färdighet däri kan bibehållas genom att hans mor eller någon
annan låter honom dagligen läsa valda delar av den
heliga skrift eller någon annan bok på engelska.

164.  Latinet anser jag absolut nödvändigt för en
herreman. I själva verket har bruket, som är
bestämmande för allting, till den grad låtit det ingå i
uppfostran, att till och med de barn, vilka, sedan de en
gång kommit ur skolan, aldrig mer i hela sitt liv skola
syssla därmed, dock med stryk drivas till det och få
motvilligt använda många timmar av sin dyrbara tid
på att lära latin. Kan det givas något löjligare, än att
en fader skall öda bort sina egna penningar och sin
sons tid på att sätta honom till att lära romarspråket,
när han samtidigt ämnar honom till ett praktiskt yrke,
i vilket sonen ingen användning har för latinet och
därför ofelbart glömmer bort det lilla, som han haft
med sig från skolan och som man kan hålla tio mot
ett på att han avskyr för den misshandel det har
inbragt honom! Skulle man kunna tro, om vi ej överallt
ibland oss hade exempel därpå, att en gosse skulle
tvingas att lära sig elementerna av ett språk, som han
aldrig skall använda på den levnadsbana han är ämnad
för, allt under det han får försumma att lära sig en god
handstil och uppsättandet av räkningar, vilket är
mycket förmånligt att kunna i alla ställningar i livet och i
de flesta praktiska yrken oundgängligen nödvändigt!
Men fastän dessa färdigheter, som krävas i handel och
andra grenar av praktisk verksamhet, sällan eller
aldrig kunna inhämtas i latinskolorna, är det dock dit,
som ej blott herremän sända sina yngre söner,
ämnade för praktisk verksamhet, utan till och med
handlande och lantbrukare nödvändigt måste skicka sina barn,
ehuru de varken ämna eller kunna låta dem bli lärda
män. Om man frågar dem, varför de göra detta, anse
de frågan lika besynnerlig, som om man skulle fråga
dem, varför de gå i kyrkan. Bruket får ersätta
förnuftsskäl och har för dem, som betrakta det som
sådant, givit en sådan helgd åt detta förfaringssätt, att
de nästan med religiös vördnad iakttaga det och hålla
fast vid det, liksom finge deras barn knappast en
rättrogen uppfostran, om de ej lärde sig Lillys
grammatik.<footnote>William Lilly, en framstående engelsk humanist, 1512
utnämnd till rektor vid den nygrundade S:t Paulsskolan i London,
författade en berömd latinsk grammatik, varvid bl. a.
Erasmus av Rotterdam var hans medarbetare; † 1523,</footnote>

165.  Men huru nödvändigt än latinet är för
somliga och anses vara för andra —- för vilka det är
till ingen som helst nytta eller gagn —, så är dock det
vanliga sättet att lära sig det i en latinskola sådant,
att jag efter noggrant övervägande ej kan ha lust att
ge det min uppmuntran. De skäl, som tala däremot, 
äro så påtagliga och tvingande, att de ha förmått en del
klartänkta människor att lämna den vanliga vägen, och
det icke utan framgång, fastän den av dem använda
metoden icke precis var den jag anser för den lättaste.
Metoden är i korthet följande: man besvärar ej gossen
med någon grammatik alls utan lär honom latin,
liksom redan förut skett med engelskan, utan krångliga
regler genom att tala språket med honom. Ty om ni
tänker på saken, så är icke latinet mer okänt för ett
barn, när det kommer till världen, än engelskan, och
dock lär han sig engelska utan lärare, regler eller
grammatik. Det skulle han också kunna med latinet
liksom Cicero, ifall han hade någon, som alltid talade
med honom på detta språk. Och när vi ofta se en
fransyska lära en engelsk flicka tala och läsa franska
fullkomligt på ett eller ett par år utan någon grammatisk
regel eller något annat medel än att småprata med
henne, då kan jag ej annat än undra, hur det kommer sig,
att herremän ha förbisett denna metod för sina söners
del och ansett dem vara slöare eller ha mindre förmåga
än  döttrarna.

166.  Om man därför kunde få tag på en man, som
själv talade god latin och alltid kunde vara i er sons
närhet, ständigt tala med honom och ej tillåta honom
att tala eller läsa någonting annat, så vore detta den
riktiga och äkta metoden, den jag ville föreslå. Detta
ej blott därför, att den är lättast och bäst och ett barn
med den utan möda och bannor kan lära sig ett språk,
för vilket andra i skolan bruka få stryk i 6—7 års tid,
utan också därför, att gossen efter den metoden på
samma gång skulle kunna få sin själ och sina seder
utbildade och yttermera få kunskaper i åtskilliga
vetenskaper, såsom en god del av geografien, astronomien,
kronologien, anatomien, förutom vissa delar av
historien och för övrigt allt sådant sakligt vetande, som
beror av sinnena och kräver föga mer än minne. Där
bör nämligen, om vi vilja välja det rätta sättet, vårt
vetande börja; med dessa ting bör grunden läggas.
Icke med logikens och metafysikens abstrakta begrepp,
vilka mer äro ägnade att förnöja<footnote>E. <i>amnse</i> kan även översättas med »bedraga», den vanliga
betydelsen vid denna tid.</footnote> än att upplysa
förståndet, när detta först börjar sträva efter vetande.
När unge män en tid sysselsatt sin hjärna med dessa
abstrakta spekulationer utan att finna den framgång
och förkovran i kunskaper eller den nytta, som de
väntat av dem, få de lätt låga tankar antingen om
lärdomen eller om sig själva. De frestas att övergiva
studierna och kasta bort böckerna, såsom icke
innehållande annat än svåra ord och tomma ljud, eller också att
dra den slutsatsen, att om det däri finnes något
verkligt vetande, så ha de själva icke ett förstånd, som kan
fatta det. Att så är, kunde jag kanske försäkra er med
hänvisning till egen erfarenhet. Bland annat, som
en ung herreman kan få lära enligt denna metod,
medan hans jämnåriga äro helt upptagna av latin och
språk, kan jag också nämna t. ex. geometrien, ty jag
har känt en ung herre, som uppfostrats ungefär på
detta sätt och som kunde bevisa åtskilliga satser i
Euklides, innan han var tretton år.

167.  Men om en sådan man ej står att få, som talar
god latin, är kompetent att undervisa eder son i alla
dessa grenar av vetande och vill åtaga sig det efter
denna metod, så är det näst bästa sättet att låta
undervisa honom i så nära anslutning därtill som möjligt.
Detta sker genom att man tar någon lätt och trevlig
bok, såsom t. ex. Aesopi fabler, och skriver engelska
översättningen (så ordagrann som möjligt) på en rad
och de latinska ord, som motsvara vart och ett
engelskt, rakt ovanför på en annan rad. Låt honom
dagligen läsa dessa om och om igen, tills han fullkomligt
förstår latinet, och sedan gå vidare till en ny fabel,
tills han också är fullt säker på den! Därvid bör han
dock ej heller försumma, vad han redan är fullt säker
på, utan ibland åter gå igenom det för att hålla det
kvar i minnet. Och när han börjar skriva, låt honom
då få denna text till förskrift! Det kommer, på
samma gång det övar hans handstil, också att förkovra 
honom i latin. Som detta är ett mer ofullkomligt sätt än
att lära gossen latin genom talande, så kan han först
få fullkomligt lära sig utantill verbens former och
sedan substantivens och pronominas deklinationer,
varigenom man underlättar hans bekantskap med andan
och arten i latinska språket, vilket ju förändrar verbs
och substantivs betydelse icke liksom de moderna
språken genom att sätta småord framför dem utan
genom att ändra slutstavelserna. Mer än detta tror jag
icke han behöver kunna i grammatik, förrän han kan
själv läsa Sanctii Minerva med anmärkningar av
Scioppius och Perizonius.<footnote>Spanjoren Franciscus Sanctius (Sanchez) utgav 1587 i
Salamanca en för sin tid mycket framstående vetenskaplig latinsk
grammatik, <i>Minerva seu de causis linguæ latinæ,</i> vilken
sedermera försågs med anmärkningar av tysken Scioppius (Schopp
† 1649)  och holländaren Perizonius († 1715).</footnote>

Vid<footnote>Allt det följande i denna paragraf är senare tillägg.</footnote> undervisning av barn tror jag även man bör
iakttaga det, att i de flesta fall, när de fastna på
någonting, man icke bör bry dem vidare genom att söka
leda dem till att själva finna ut det, t. ex. genom att
göra sådana frågor som den: »Vilket ord står i
nominativ?» i den sats de skola ta ut, eller genom att
spörja, vad <i>aufero</i> betyder, för att leda dem till kunskap
om vad <i>abstulere</i> betyder o. s. v., när barnen icke
strax kunna säga det. Härmed öder man endast bort
tid, genom att man förvirrar barnen. Ty medan de lära
sig och uppmärksamt ägna sig häråt, bör man hålla
dem vid gott lynne och göra allt lätt och så trevligt för
dem som möjligt. Så ofta de bli stående vid någon
svårighet och äro villiga att gå framåt, bör man
alltså strax hjälpa dem över den utan tillrättavisning
eller bannor. Man får nämligen komma ihåg, att när
strängare medel tillgripas, de endast framkallas av
stolthet och kinkighet hos läraren, som väntar, att
barnen ögonblickligen skola behärska allt, vad han själv
vet. Han borde ju snarare betänka, att hans uppgift
är att hos dem stadga vanor, ej att med vrede inpränta 
regler, vilka äro till föga gagn för gestaltandet av vårt
leverne och åtminstone äro till ingen nytta för barnen,
som glömma dem, så fort de givits. I vetenskaper, där
deras förstånd skall övas, vill jag ej neka till att denna
metod stundom kan i förändrad form tillämpas och
svårigheter uppställas för dem enkom för att väcka
energien och vänja själen att använda sin egen kraft
och skärpa pä riktigt tänkande. Dock tror jag icke, att
detta bör ske med barn, medan de äro mycket små eller
när man för in dem på något nytt kunskapsområde.
Då är allting svårt redan i sig självt, och lärarens
största nytta och skicklighet består i att göra allt så lätt
han kan. Men särskilt vid tillägnandet av språk är det
minst anledning att bry barnen med krångliga frågor.
Ty språk bör man lära sig genom mekanisk övning,
vana och minnesarbete, och man talar dem därför mest
fullkomligt, när man fullständigt glömt alla
grammatiska regler. Jag medger, att ett språks grammatik
stundom bör studeras mycket sorgfälligt, men den bör
blott studeras av en fullvuxen, när han strävar att
komma till ett vetenskapligt<footnote>Egentligen  »kritiskt».</footnote> förstående av ett språk,
vilket sällan är en uppgift för annat än lärde av facket.
Därom torde man vara ense med mig, att om en
herreman skall studera något språk, så bör det vara hans
eget lands, på det han med yttersta noggrannhet må
förstå det språk han ständigt och jämt har bruk för.

Det finnes ännu ett ytterligare skäl till att lärare
och undervisare ej böra framkalla några svårigheter
för sina lärjungar utan tvärtom jämna vägen för dem
och beredvilligt hjälpa dem vidare, när de se dem
stanna för svårigheter. Barnets sinne är trångt
begränsat och svagt samt vanligen endast mottagligt för
en tanke i sänder. Vadhelst som finnes i ett barns
huvud, fyller det för tillfället, särskilt om det
förstärkes av någon lidelsefull känsla. Därför bör den
undervisandes skicklighet och konst bestå uti att rensa
bort alla andra tankar ur barnens huvud, medan de lära 
sig någonting, för att dess bättre bereda rum för vad
han vill inplanta hos dem, på det att detta må mottagas
med uppmärksamhet och flit, varförutan det icke
kvarlämnas något intryck. Barnens naturliga läggning
gör dem benägna för att låta tankarna sväva omkring.
Endast det nya fängslar dem. Vad helst som ter sig
för dem som nytt, äro de strax ivriga att smaka på
men ha lika snart fått sitt lystmäte därav. De bli fort
trötta på samma sak och ha sålunda nästan all sin
glädje i förändring och omväxling. Det är emot
barnaålderns naturliga tillstånd att fästa sina flyktiga
tankar på en punkt. Antingen nu detta beror på
beskaffenheten av deras hjärna eller på rörligheten eller
ostadigheten hos deras livsandar,<footnote>Jfr s. 29, not 1.</footnote> som själen ej ännu
fullt behärskar, — så mycket är tydligt, att det för
barn är en plåga att hålla tankarna stadigt fast vid
någon sak. Varaktig och bibehållen uppmärksamhet är
en av de svåraste uppgifter, som kunna åläggas dem.
Därför bör också den, som kräver deras hängivna flit,
bemöda sig att göra, vad han förelägger dem, så
behagligt och angenämt som möjligt; åtminstone bör
han vara noga med att ej därmed förbinda någon
otrevlig eller skrämmande föreställning. Om barnen
ej komma till boken med något slags lust och smak
därför, är det icke att undra på, att deras tankar
ständigt dra sig bort från det, som väcker deras leda, och
att de söka få mer underhållning av trevligare saker,
efter vilka de då ofelbart gå på jakt.

Jag vet, att det är uppfostrares vanliga metod att
genom tillrättavisningar och tuktomedel sträva efter
att vinna lärjungarnas uppmärksamhet och få deras
tankar att hålla fast vid den föreliggande
arbetsuppgiften, om de finna dem aldrig så litet förströdda. Men
en sådan behandling framkallar säkert alldeles
motsatt verkan. Häftiga ord eller slag av läraren fylla
barnasinnet med fasa och skräck, vilka genast intaga
det helt och hållet och ej lämna rum för andra intryck. 
Jag tror, att envar, som läser detta, kan erinra sig,
vilken förvirring häftiga eller befallande ord av hans
föräldrar eller lärare framkallade i hans tankar, hur
de för tillfället alldeles gjorde honom yr i huvudet,
så att han nästan icke visste, vad han själv sade eller
vad man sade till honom. Han förlorade strax ur sikte
det han höll på med, hans själ fylldes av oreda och
förvirring och var i detta tillstånd ej längre mäktig
uppmärksamhet på någonting annat.

Visserligen böra föräldrar och uppfostrare grunda
och befästa sin myndighet genom att inge respekt hos
dem, som stå under deras fostran, och behärska dem
därigenom. Men när de fått inflytande över dem,
böra de använda det mycket måttfullt och ej göra sig
själva till sådana skräckgestalter, att lärjungarna
alltid skola darra i deras åsyn. En sådan stränghet kan
göra deras regemente lätt för dem själva, men det blir
då också till mycket liten nytta för lärjungarna. Det
är omöjligt, att barn kunna lära någonting, medan
deras tankar upptagas och förvirras av någon stark
sinnesrörelse, i synnerhet fruktan, vilken gör det
starkaste intrycket på deras ännu veka och svaga andar.
Håll deras sinne -i en obesvärad och lugn stämning, när
ni vill det skall taga emot edra lärdomar eller ökat
vetande. Det är lika omöjligt att skriva vackert och
regelbundet på en darrande själ som på ett skakande
papper.

En undervisares förnämsta förmåga består i att
vinna och hålla fast sin lärjunges uppmärksamhet. Så
länge han har denna, kan han vara säker om att göra
så snabba framsteg, som elevens förmåga tillåter
honom; men utan den är allt lärarens bråk och väsen
till föga eller ingen nytta. För att nå därhän bör han
(i möjligaste mån) söka få gossen att förstå nyttan av
vad han lär honom och låta honom se av det han lärt
sig, att han kan åstadkomma något, som han förut ej
kunde, något som skänker honom en viss makt och
verklig fördel framför andra, som äro okunniga
därom. Härmed skall läraren förbinda mildhet i all sin
undervisning och genom en viss ömhet i hela sitt
uppträdande låta barnet känna, att han älskar det och
ingenting annat avser än dess bästa. Detta är enda
sättet att hos barnet få fram kärlek, vilken gör, att det
lyssnar till lärarens ord och får smak för vad han lär
det.

Blott trilska bör man möta med befallande ton eller
hård behandling. Alla andra fel böra rättas med mild
hand, ty vänliga, uppmuntrande ord verka bättre och
kraftigare på ett villigt sinne och förebygga även
mycket av den vrånghet, som hårt och befallande sätt ofta
framkallar i godartade och ädla sinnen. Visserligen
måste trilska och avsiktliga försummelser övervinnas,
även om detta kostar kroppsaga. Men jag är böjd för
att tro, att vrånghet hos lärjungarna ofta framkallas
av förvänt och egensinnigt sätt hos läraren och att de
flesta barn sällan hade förtjänt kroppsaga, om icke
onödig och missbrukad hårdhet lärt dem elakhet och
givit dem motvilja för läraren och allt, som från
honom kommer.

Oaktsamhet, glömska, obeständighet och
tankspriddhet äro barnaålderns naturliga fel och böra därför,
såvida man ej märker, att de äro avsiktliga, blott med
mildhet påpekas och lämnas åt tiden att övervinna.
Om varje dylikt glömskefel framkallar vrede och
hårda ord, skola anledningar till tillrättavisning och
bestraffning så ofta återkomma, att läraren blir en
ständig skräck och otrevnad för sina lärjungar. Men detta
ensamt är nog för att hindra dem dra nytta av hans
undervisning och för att göra alla hans lärometoder om
intet.

Den respekt läraren har vunnit över barnens sinne
må mildras genom de ständiga bevisen på ömhet och
välvilja, så att tillgivenheten sporrar dem att göra sin
plikt och låter dem finna sitt nöje i att efterkomma
hans tillsägelser. Då komma de att gärna gå till sin
lärare, att lyssna till honom såsom till en vän, som
håller av dem och gör sig möda för deras bästa. Det
kommer också  att hålla deras tankar obesvärade  och
fria, medan de äro hos honom, och detta är den enda
sinnesförfattning, vari själen är i stånd att taga emot
ny lärdom och ge tillträde åt de intryck, som måste
upptagas och kvarhållas, om icke allt deras och
lärarens gemensamma arbete skall vara förspilld möda —
mycken otrevnad och ringa förkovran i vetande.

168.  När lärjungen på detta sätt<footnote>Syftar på början av föregående paragraf. Se s. 202, not 1.</footnote> genom en text, där
latinet och den engelska översättningen växla rad för
rad, har fått försvarliga kunskaper i latinska språket,
kan man låta honom gå litet vidare och läsa någon
annan lätt latinsk bok såsom Justinus eller Eutropius.<footnote>Justinus har författat en kort översikt över
världshistorien, Eutropius en dylik över Roms historia.</footnote>
För att göra det mindre tråkigt och svårt för honom
att läsa och förstå dem kan man då låta honom hjälpa
sig fram med den engelska översättningen, om han så
vill. Och ingen må låta sig avskräckas av den
invändningen, att lärjungen då lär sig dem endast mekaniskt.
Om man rätt tänker på saken, talar detta ingalunda
emot utan tydligen för det nämnda sättet att lära sig
ett språk. Ty språk bör man lära sig mekaniskt, och
den, som ej talar engelska eller latin fullkomligt
mekaniskt, så att, när han tänkt på den sak han vill tala om,
hans tunga helt naturligt, utan tanke på regler eller
grammatik, kommer på det rätta idiomatiska uttrycket
i detta språk, den talar det icke väl och behärskar
det icke. Och jag skulle gärna vilja, att någon
nämnde för mig namnet på det språk en människa kan lära
sig eller tala, som hon bör, med hjälp av grammatikens
regler. Språken ha uppkommit icke genom regler
eller konst utan genom slumpen ocli folkets allmänna
bruk. Och den, som vill tala dem väl, har ingen
annan regel att följa än detta bruk, eller något annat att
lita sig till än sitt minne och vanan att tala på det sätt
han lärt av dem, som erkännas tala riktigt, vilket med
andra ord endast vill säga att tala med mekanisk
färdighet. 

Här<footnote>Hela den följande delen av paragrafen är senare tillägg.</footnote> torde man möjligen fråga: »Är då ej
grammatiken till någon nytta? Ha de, som gjort sig så
mycken möda med att bringa skilda språk under lagar och
regler, som skrivit så mycket om deklinationer och
konjugationer, om kongruens och satslära, förspillt sin
möda, och har deras lärdom varit gagnlös?» Det vill
jag icke säga; även grammatiken har sin givna plats.
Men det tror jag mig kunna säga, att man gör bra
mycket mer väsen av den än behövligt och att sådana
människor pinas därmed, för vilka den icke alls är till, jag
menar barn vid den ålder, då de vanligen plågas med
den i latinskolan.

Ingenting är mera uppenbart, än att mekaniskt
inlärda språk göra tillräckligt god tjänst i livets vanliga
förhållanden och i det alldagliga umgänget. Ja,
ståndspersoner av det svagare könet och sådana därav, som
tillbragt sin tid i bildade umgängeskretsar, visa oss,
att de med detta enkla, naturliga sätt utan minsta
studium eller kunskap i grammatik kunna nå en hög grad
av elegans och förfining i sitt språk. Det finnes
damer, som utan att veta, vad tempus och particip,
adverb och prepositioner äro för något, tala lika riktigt
och felfritt — de skulle kunna fatta det som en
misslyckad artighet, om jag sade: som vilken
byskolmästare som helst, och därför säger jag: — som de flesta
herremän, som blivit uppfostrade efter de vanliga
metoderna vid latinskolor. Grammatiken kan alltså, som
vi se, undvaras i vissa fall. Frågan blir då: Vilka skall
man lära den, och när? Härpå svarar jag:

1.  Man lär sig språk för det vanliga sällskapliga
umgänget och för tankeutbyte i dagliga livet utan någon
vidare avsikt med deras användning. Och för detta
ändamål är det ursprungliga sättet att lära ett språk
genom samtal icke blott tillräckligt tjänligt, utan det
bör föredragas såsom det snabbaste, riktigaste och
naturligaste. Därför kan man beträffande denna   
användning av språket svara, att grammatiken icke är
nödvändig. Detta måste alla de av mina läsare nödgas
erkänna, som förstå, vad jag här säger, och som vid
samtal med andra förstå dem utan att någonsin ha fått
undervisning i engelska språkets grammatik. Och
detta antar jag är fallet med den ojämförligt största
delen engelsmän, av vilka jag ännu aldrig känt någon,
som lärt sig sitt modersmål genom regler.

2. Andra finnas, vilkas arbete i denna värld till
största delen utföres med tungan eller pennan. För
dem är det lämpligt, om ej nödvändigt, att kunna tala
riktigt och felfritt för att därigenom få in sina
tankar i andra människors sinnen desto lättare och med
dess starkare intryck. Detta är orsaken, varför ej
vilket slags talande som helst, blott det gör honom
förstådd, anses tillräckligt för en herreman. Denne bör
jämte övriga hjälpmedel till att lära sig tala väl också
studera grammatik, men det måste vara grammatiken
i hans modersmål, det språk han använder, på det
han må förstå sitt eget lands språk in i detalj och tala
det riktigt utan att plåga deras öron, till vilka han
ställer sitt tal, med språkfel och stötande avvikelser
från det rätta. För detta ändamål är grammatik
nödvändig, men det är endast det egna modersmålets
grammatik, och det gäller endast dem, som vilja göra
sig möda med att odla sitt språk och fullkomna sin
stil. Huruvida icke alla herremän borde göra detta,
det lämnar jag åt eder eftertanke, enär ju bristen på
riktigt uttryckssätt och grammatisk korrekthet anses
mycket missklädande för en person av detta stånd och
vanligen ådrager den, som gör sig skyldig till dylika
fel, det klandret, att han fått sämre uppfostran och
haft sämre umgänge, än som överensstämmer med hans
samhällsställning. Om nu detta är förhållandet — och
enligt min tanke är det så —, då torde man ha skäl
att undra, varför unga herremän tvingas att lära sig
främmande och döda språks grammatik och aldrig
någon enda gång få höra talas om sitt eget modersmåls 
grammatik. De veta ej ens, att det finnes något
sådant, än mindre gör man det till en uppgift för dem
att få undervisning däruti. Ej heller framhåller man
någonsin för dem deras eget språk som värt deras
omsorg och uppodling, fastän de dagligen använda det
och ej sällan under sitt kommande liv bedömas efter
sitt smakfulla eller otympliga sätt att uttrycka sig
därpå. De språk däremot, med vilkas grammatik de fått
sysselsätta sig så mycket, äro sådana, som de
förmodligen knappast någonsin skola få tala eller skriva,
eller — om nu detta vid något tillfälle skulle inträffa,
— så ursäktar man deras misstag och fel däruti.
Skulle icke en kines, som lade märke till detta slags
uppfostran, lätt nog kunna inbilla sig, att alla våra unga
herremän vore ämnade till att bli lärare eller
professorer i främmande länders döda språk och icke det
praktiska livets män, som skola tala sitt modersmål.

3.  Det finnes ett tredje slag av män, som slå sig
på två eller tre främmande, döda och (såsom de bland
oss kallas) lärda språk, göra dem till sitt studium och
äro icke litet stolta över sin skicklighet i dem. Helt
visst böra de, som föresätta sig att lära något språk i
detta syfte och vilja göra det med vetenskaplig
noggrannhet, omsorgsfullt studera dess grammatik. Jag
skulle icke vilja bli missförstådd härutinnan, såsom
innebure detta ett underskattande av grekiskan och
latinet. Jag medger, att dessa äro mycket nyttiga och
utmärkta språk och att en man i denna del av världen
icke kan räknas bland de lärda, om de äro honom
främmande. Men det vetande en herreman i vanliga fall
skulle hämta för eget behov från de romerska och
grekiska skriftställarne, tror jag han kan ernå utan att
studera dessa språks grammatik; genom blott och bart
läsning kan han komma därhän att förstå dem
tillräckligt väl för alla sina ändamål. I vad mån det någonsin
ytterligare skall bli hans sak att söka få inblick i
någotdera språkets grammatik och vetenskapliga
finesser, det kommer han att själv kunna avgöra, när han
en gång företager sig ott studera någonting, som 
kräver sådant. Detta för mig över till den andra delen av
vår undersökning, nämligen

<b>När bör undervisning givas i grammatik?</b>

Svaret härpå är efter de fornt avgivna grundsatserna
tydligt, nämligen detta:

Om grammatikundervisning vid någon tidpunkt bör
meddelas, så bör det vara till en person, som redan kan
tala språket, ty buru kan man eljest lära bonom dess
grammatik?<footnote>»Grammatik» var alltsedan medeltiden icke en anvisning
till inlärandet av ett bestämt språk utan teorien för språkligt
uttryckssätt över huvud taget, vilken belyses genom exempel ur
latinet. Här var naturligtvis en viss kunskap om språket nödig
för att förstå.</footnote> Detta framgår åtminstone tydligt av
bruket bos de visa ocb lärda nationerna i forntiden.
Hos dem ingick som ett led i uppfostran att odla
modersmålet, men icke främmande språk. Grekerna
räknade alla andra folk som barbarer och föraktade deras
tungomål. Och ehuru grekisk lärdom fick ökat
anseende bland romarna mot slutet av republikens tid, var
det dock det romerska språket dessa läto sin ungdom
studera. Sitt modersmål skulle de unga använda,
därför var det i sitt modersmål de undervisades och
övades.

Men för att noggrannare bestämma rätta tiden för
grammatikundervisningen, så kan jag icke förstå, hur
man rimligtvis kan låta någon studera den annat än
som inledning till retoriken. När tiden anses vara
inne att få någon att vinnlägga sig om förfinandet av
sitt språk och om bättre sätt att tala än de obildade,
då är det på tiden, att han får undervisning i
grammatikens regler, men icke förr. Ty eftersom
grammatikens uppgift är att lära människor icke att tala, utan
att tala felfritt och efter språkets noggranna regler,
vilket ju utgör en sida av fint uttryckssätt, så är det
ena till föga nytta för den, som intet behov har av det
andra. Alltså, där retoriken icke är nödvändig, kan 
grammatiken undvaras. Jag vet ej, varför någon skall
öda sin tid och plåga sitt huvud med den latinska
grammatiken, som icke ämnar bli en lärd eller hålla tal och
skriva diplomatiska depescher<footnote>Latinet var på denna tid diplomatiens språk, varför
statsmännen vid avfattandet av skrivelser hade lärda biträden till
hjälp. Så tjänstgjorde Milton länge som Cromwells »Latin
Secretary».</footnote> på latin. När någon
finner sig ha behov eller lust att studera något
främmande språk i grund och att få en i detalj noggrann
kännedom därom, blir det tids nog att taga en
grammatisk överblick därav. Om han vill använda det blott
för att förstå några på latin skrivna böcker, utan
någon vetenskaplig insikt i språket självt, så uppnår han,
såsom nämnt, detta syfte genom enbart läsning utan
att belasta sin hjärna med grammatikens mångfaldiga
regler och krångligheter.

169.  För att öva sig i skrivning må lärjungen ibland
få översätta från latin till engelska. Men som det
att lära latin icke annat är än att lära ord, ett mycket
otrevligt arbete både för unga och gamla, bör man
därmed också förena så mycket sakligt vetande som
möjligt. Därvid bör man alltid börja med det, som är mest
påtagligt för sinnena, såsom kunskap om mineraler,
växter och djur samt särskilt virkesträd och fruktträd,
deras delar och fortplantningssätt, varvid mycket kan
läras gossen, som icke blir utan sin nytta för mannen.
Särskilt lämpliga ämnen äro dock geografi, astronomi
och anatomi. Men vadhelst ni undervisar honom uti,
bör ni alltid vara noga med att icke belasta lärjungen
med för mycket på en gång eller sätta någonting
som mål för honom annat än den rena dygden, ej heller
tadla honom för något annat än lasten eller en tydlig
benägenhet därför.

170.  Men om ändå hans öde blir att gå i skola för
att lära sig latin, så är det till ingen nytta att tala med
eder om den metod jag anser bäst att använda i
skolorna. Ni måste foga er i den, som ni där finner använd,
och icke vänta att få den ändrad för er son. Sök dock 
med alla medel, om möjligt är, utverka, att han ej
sysselsättes med att skriva latinska uppsatser och tal och
framför allt icke verser av något slag! Ni kan
framhålla, om det hjälper något, att ni icke har för avsikt
att låta honom bli vare sig latinsk talare eller skald,
utan att ni blott och bart vill, att han skall kunna
fullkomligt förstå en latinsk författare, samt att ni har
iakttagit, att de, som undervisa i något av de moderna
språken och det med framgång, aldrig sysselsätta<footnote>Eng. amuse, jfr Coste: <i>occupent.</i> Det kunde även tolkas
»tomt förnöja». Jfr f. ö. s. 201, noten.</footnote> sina
lärjungar med att låta dem sätta ihop tal eller verser
vare sig på franska eller italienska, enär ju deras
uppgift är att undervisa blott och bart i språket, icke i
retorisk skolning.<footnote>Invention, egentligen »uppfinning» (av ämnen för
vältalighetsövningar).</footnote>

<b>Uppsatser.</b>

171.  Jag vill emellertid säga eder något utförligare,
varför jag ej önskar, att gossen skall övas i att skriva
uppsatser och verser. Vad uppsatserna beträffar,
medger jag, att de ha skenet av någonting nyttigt,
nämligen att lära människor tala smakfullt och väl om
vilket ämne som helst. Detta skulle nog, ifall det på
denna väg kunde uppnås, vara en stor fördel, enär ju
ingenting är mera klädsamt för en herreman eller är
mera nyttigt i livets alla förhållanden än att vid varje
tillfälle kunna tala väl och sakligt. Men det vill jag
påstå, att författandet av uppsatser, såsom vanligen
sker i skolorna, icke bidrager ett enda grand härtill.
Ty tänk blott efter, vad för ämnen en ung pojke får
att behandla, när han skall skriva uppsatser. Han
skall skriva ett tal över något latinskt yttrande, såsom
t. ex. Omnia vincit amor<footnote>»Kärleken övervinner allt» (Virgilius).</footnote> eller Non licet in bello bis
peccare<footnote>»Man får ej i krig begå ett fel två gånger om.»</footnote> 1. d. Och nu måste den stackars pojken, som 
saknar kunskap om det han skall behandla, vilken
endast kan vinnas genom tal och iakttagelse, lägga sin
uppfinningsförmåga på sträckbänken för att säga
någonting, där han ingenting vet. Detta är ett slags
egyptiskt tyranni<footnote>Syftar på 2 Mosebok 5: 7.</footnote>, då man befaller sådana göra tegel, som
ej ännu alls ha något material därtill. Därför är det
också vanligt i dylika fall, att de stackars gossarna gå
till kamrater i högre klasser med den bönen: »Var snäll
och ge mig några tankar!» Om nu i denna deras
fråga det förnuftiga eller det löjliga är övervägande, är
icke lätt att avgöra. Innan en människa kan vara i
stånd att tala om något ämne, måste hon nödvändigt
känna till detsamma; annars är det lika dåraktigt att
ge henne till uppgift att avhandla det, som att låta den
blinde tala om färgen eller den döve om musik. Och
skulle ni icke anse den människa en smula rubbad,
som begärde en utredning av en omtvistad rättsfråga
av en person, som ingenting förstår av vår
lagfarenhet? Och vad förstå väl skolgossar om de ting, som
bruka föreläggas dem som ämnen att behandla i deras
uppsatser för att skärpa och öva deras inbillningskraft!

172.  För det andra bör ni betänka, på vilket språk
dessa uppsatser författas: på latin, ett språk som är
främmande i deras land och längesedan dött överallt,
ett språk som er son — därpå kan man hålla tusen mot
ett — aldrig någonsin i hela sitt liv får tillfälle att
hålla tal på, sedan han väl blivit man; därtill ett språk,
vars uttryckssätt är så pass olika vårt, att fullt
behärskande därav mycket litet skulle förbättra
renheten och ledigheten av hans engelska stil. Dessutom
är nu så föga utrymme eller bruk för konstmässigt
utarbetade tal på vårt eget språk inom något som helst
område av engelsk praktisk verksamhet, att jag icke
kan förstå, att man kan förebära något skäl för dylika
övningar i våra skolor, såframt man icke kan antaga,
att författandet av konstmässiga latinska tal skulle
vara rätta sättet at lära människor tala engelska väl 
extempore. Sättet härför tror jag dock snarare vara
följande: att det förelägges unga herremän förnuftiga och
nyttiga frågor, lämpade efter deras ålder och
fattningsgåvor och rörande ämnen, som ej äro dem helt
obekanta eller ligga dem alltför fjärran. Sådana borde
de, när de äro mogna för övningar av denna art, tala
över extempore eller efter kort övervägande på stället,
utan att nedskriva något. Ty jag frågar: Om vi vilja
pröva resultaten av detta sätt att lära sig tala väl, vilka
tala då bäst i någon fråga, när någon anledning
påkallar deras ingripande i en debatt, de, som vant sig att
på förhand arbeta ut och nedskriva, vad de vilja säga,
eller de, som endast tänka på ämnet för att så väl som
möjligt förstå detta och som sålunda vänja sig att
endast tala extempore? Den, som rättar sitt omdöme
härefter, blir icke just vidare benägen att tro, att rätta
sättet att utbilda en ung herreman för praktiska livet är
att vänja honom vid att studera tal och konstmässiga
uppsatser.

173.  Men törhända säger man oss, att det sker för
att förbättra och fullkomna de unga i latinska
språket. Visserligen är detta deras egentliga uppgift i
skolan. Men författandet av uppsatser är icke rätta sättet
härför. Ty de få därvid bry sin hjärna med att hitta
på saker att säga och icke med att studera betydelsen
av ord de skola lära sig. När de författa en uppsats,
är det tankar de leta efter med svett och möda, icke
de språkliga uttrycken. Men som inlärandet och
behärskandet av ett språk är besvärligt och otrevligt nog
i sig självt, bör det icke ytterligare betungas med
andra svårigheter, såsom sker vid detta förfaringssätt.
Slutligen, om nu gossars uppfinningsförmåga skall
eggas genom sådan övning, låt dem då skriva uppsatser
på engelska, där de ha lätt att uttrycka sig och
behärska ordförrådet och bättre kunna se, hurudana tankar
de hava, när de uttrycka dem på sitt eget språk. Och
skall latinska språket läras, låt det då ske på det
lättaste sättet utan att överanstränga gossens huvud och
väcka hans leda  genom  att man därmed förbinder en
så besvärlig sysselsättning som att författa tal.

<b>Verser.</b>

174.  Om nu detta kan vara skäl, som tala emot att
barn författa latinska uppsatser i skolan, så har jag
mycket fler och mer tungt vägande skäl att anföra mot
att de skriva vers, vers av vad slag som helst. Ty om
gossen intet anlag har för poesi, är det det
oförnuftigaste i världen att pina honom och öda hans tid med vad
som aldrig kan lyckas. Och har han poetisk ådra, så
tycker jag det vore det märkvärdigaste av allt i världen,
om fadern skulle önska eller tillåta, att denna
omhuldades eller stärktes. Mig synes, att föräldrarna borde
arbeta på att få den kvävd och undertryckt så mycket
som möjligt, och jag vet ej, vad skäl en fader kan ha
att önska, att hans son skall bli poet, om han icke
önskar, att han skall föraktfullt se ned på alla andra
levnadskall och uppgifter. Detta är dock icke det
värsta med saken. Ty visar han sig vara en lyckad
rimmare och väl får rykte om sig att vara ett kvickt snille,<footnote>Eng. <i>wit,</i> fordom ungefär = fra. <i>bel esprit,</i> för vitterhet
intresserad person. — Lockes dåliga tanke om poeter förklaras
av den engelska litteraturens förflackning och svåra sedeslöshet
under senare hälften av 1600-talet. Jfr även hans syn på
musiken § 197.</footnote>
så ber jag er betänka, i vad för umgänge och på vad
för ställen han sannolikt kommer att göra av med sin
tid, ja med sin förmögenhet också. Ty mycket sällan
ser man, att någon upptäcker guld- eller silvergruvor
på Parnassen. Där är behaglig luft men ofruktbar
jordmån, och mycket få exempel givas på sådana, som ökat
sitt fädernearv med något, som de där skördat.
Skaldekonst och spel, vilka vanligen följas åt, äro lika också
därutinnan, att de sällan medföra någon fördel annat
än för dem, som intet annat ha att leva av. Män med
förmögenhet komma nästan regelbundet ifrån saken
med förlust, och väl är, om de komma undan för 
billigare pris än med förlust av hela sin förmögenhet eller
största delen därav. Om ni därför icke vill ha er son
till en rolighetsminister i varje glatt lag, utan vilken
de muntra bröderna icke kunna finna smak i sitt vin
eller veta, hur de skulle kunna fördriva en
eftermiddag; om icke ni vill, att han skall öda sin tid och sin
förmögenhet på att förströ andra, men förakta de
smutsiga åkrar, som förfäderna lämnat honom i arv, så tror
jag ej ni blir mycket angelägen om att han skall
bli poet eller att hans lärare skall införa honom i
versmakeriet. Om ändock någon anser, att poesien är en
önskvärd gåva hos sonen och att dess studium skulle
höja dennes fantasi och själsanlag, så måste han
nödvändigt erkänna, att för det ändamålet det är nyttigare
att läsa de utmärkta grekiska och romerska skalderna
än att skriva dåliga egna verser på ett språk, som icke
är ens eget. Och den, vars avsikt är att utmärka sig
i engelsk poesi, skulle väl förmodligen icke anse
medlet därtill vara att göra sina första lärospån med
latinsk vers.

<b>Utanläsning.</b>

175.  Mycket regelbundet förekommer efter den
gamla vanliga metoden i latinskolan också en annan
sak, vars nytta jag icke alls kan inse, så framt det icke
är den, att man hindrar unga gossar på vägen till
språks inlärande. Denna borde dock enligt min
mening göras så lätt och behaglig som möjligt, och dess
mödor borde om möjligt alldeles avlägsnas. Vad jag
menar och här klagar över är, att de unga tvingas att
lära sig utantill stora partier av de författare de få läsa.
Häri kan jag icke se någon fördel alls, allraminst för
deras särskilda uppgift. Språk bör man inhämta
endast genom att läsa och tala, ej genom att lära sig
bitar av författare utantill. När en människas huvud är
fullproppat med sådant, har hon den utrustning, som
riktigt passar för en pedant, och det är det enklaste
sättet att göra honom till en sådan — vilket minst av
allt passar för en herreman. Ty vad kan vara löjligare
än att med andras präktiga och vackra tankar och
yttranden blanda upp en del torftigt gods ur egen
fatabur. Detta blir härigenom dess mera blottat och har
intet annat behag eller större prydlighet för den
talande än en sliten vadmalsrock, uppfiffad med stora
lappar av skarlakan och glänsande brokad. Visserligen,
när man råkar på ett ställe, vars innehåll är värt att
minnas och vars uttryckssätt är träffande och utmärkt
— sådana förekomma ju ofta hos forntidens
författare —, då kan det icke skada att inprägla det i de
unga lärjungarnas sinnen och att med sådana
beundransvärda prov på dessa stora mästares konst ibland
öva skolgossars minne. Men att de lära sig sina läxor
utantill, alltefter som de råka komma i boken, utan
urval eller urskillning, det vet jag ej, vad det tjänar till,
annat än att orätt använda deras tid och möda och giva
dem avsmak och motvilja mot boken, i vilken de icke
finna annat än onyttigt besvär.

176.<footnote>Senare tillägg.</footnote>  Man säger nu, efter vad jag hör, att barn
böra hållas till att lära sig saker utantill för att öva
och stärka minnet. Jag skulle önska, att detta
påstående kunde stödja sig på lika starka förnuftsskäl som
det framställes med förhastad tvärsäkerhet och att
detta bruk vore grundat på god iakttagelse mera än på
gammal hävd. Ty det är uppenbart, att minnets styrka
beror på lyckliga naturanlag och icke på någon genom
övning och vana förvärvad egenskap. Vad själen
riktar sin uppmärksamhet på och av fruktan för att tappa
ofta på nytt hos sig inpräglar genom upprepad
eftertanke, det kan den visserligen lätt hålla kvar, dock
endast alltefter sin egen medfödda styrka i att fasthålla.
Ett intryck, som man gör på vax eller bly, håller sig
icke så länge som ett intryck på mässing eller stål. Jo,
om det ofta förnyas, kan det förstås hålla sig så
mycket längre. Men varje ny tanke därpå är ett nytt
intryck, och det är efter detta man bör räkna, om man´
vill veta, hur länge själen fasthåller det. Men att lära
hela sidor latinsk text utantill gör icke minnet mer
skickligt att hålla kvar någonting annat än inristandet
av en sats i bly ger detta förmåga att säkert hålla kvar
andra skrivtecken. Kunde ett dylikt övande av minnet
skänka det styrka och förbättra våra anlag, då måste
ovillkorligen skådespelare ha det bästa minnet och vara
det bästa umgänget framför alla andra. Men
huruvida de bitar de på detta sätt slagit i sig göra, att de
minnas andra saker så mycket bättre, och om deras
begåvning ökas i proportion till den möda de gjort sig
att lära andras yttranden utantill, det torde
erfarenheten visa. Minnet är så nödvändigt i varje del av
livet och i alla dess lägen, och så litet kan göras det
förutan, att vi ej behöva frukta, att det skulle bliva slött
eller obrukbart av brist på övning, om nu övning
kunde göra det starkare. Men jag fruktar, att denna
själsförmögenhet överhuvudtaget icke är mottaglig för
mycket hjälp eller förbättring genom någon vår
övning eller ansträngning, åtminstone icke genom sådan,
som under denna förevändning brukas vid
latinskolorna. Och om Xerxes var i stånd att kalla vid
namn varje menig soldat i sin här, som bestod av ej
mindre än hundratusen man, så tror jag man kan
antaga, att han icke vann denna underbara förmåga
genom att lära sina läxor utantill, när han var gosse.
Denna metod att öva och stärka minnet genom
mödosam repetition av det lästa utan bok tror jag föga
användes vid furstars uppfostran. Men om den nu hade
den fördel man talar om, skulle den väl lika litet
försummas på dem som på de ringaste skolpojkar. Ty
furstar hava lika mycket behov av gott minne som
några människor och ha i allmänhet en lika stor
portion av denna gåva som andra människor, ehuru man
aldrig tagit vård om den på detta sätt. Det, varpå
själen riktar sin uppmärksamhet och omsorg, minns
den också bäst och det av skäl, som ovan anförts. Om
härtill lägges metod och ordning, så tror jag man gjort
allt, som göras kan, för att hjälpa ett svagt minne. Och 
den, som väljer något annat sätt att göra det, särskilt
att belasta lärjungens minne med hela ramsor av andra
människors ord, som denne ej har intresse för, kommer
förmodligen knappast att finna resultatet motsvara
halva den tid och möda, som använts därpå.

Jag menar härmed icke, att man ej skall giva
barnens minne övning. Jag tror, att deras minne bör
anlitas, men icke med mekaniskt inlärande av hela sidor
ur böcker, vilka, när läxan väl lästs upp och den svåra
uppgiften är överstånden, åter överlämnas åt
glömskan och för alltid försummas. Sådant förbättrar
varken minnet eller själsgåvorna i det hela. Vad de unga
böra läsa utantill av författare, har jag ovan nämnt.<footnote>Se s. 218.</footnote>
När sådana visa och lärorika yttranden en gång
anförtrotts åt deras minne, borde de aldrig få glömma
dem igen utan ofta förhöras på dem. Härmed vinnes,
förutom den nytta dessa yttranden i deras kommande
liv kunna göra dem såsom goda regler och iakttagelser,
också det, att de få lära sig att ofta tänka efter och
erinra sig, vad de skola minnas, vilket är det enda medel,
varigenom minnet kan bli snabbt och göra god tjänst.
Vanan att ofta tänka efter hindrar barnens tankar från
att löpa kring på måfå och kallar dem tillbaka från
onyttigt, ouppmärksamt kringfarande. Därför tror jag
det kan vara nyttigt att dagligen giva dem något att
lägga på minnet, men alltid någonting, som är i sig
själv värt att minnas och som ni aldrig vill se
bortfallet ur deras hågkomst, närhelst ni frågar eller de själva
söka därefter. Sådant tvingar dem att ofta vända sina
tankar inåt, och en bättre vana kan man icke önska
deras själsliv.

177.  Men under vems vård ett barn än ställes för sin
undervisning under de ömtåliga och bildbara åren av
sitt liv, ett är säkert: det bör vara en person, som
betraktar latin och språk i det hela som det minst viktiga
av uppfostran, en person som vet, hur mycket dygden
och en  god sinnesart äro att föredraga framför varje
slags lärdom eller språkkunnighet, och som därför 
huvudsakligen lägger an på att bilda sina lärjungars
hjärtan och sinnen och giva dessa en rätt riktning. Om
detta en gång vunnits, skulle det, även om allt det
övriga försummades, dock i sinom tid framkalla allt det
övriga. Och om det icke vinnes och så befästes, att
det kan hålla dåliga och lastbara vanor borta, då bli
språk och vetenskaper och all annan bildning, som
uppfostran ger, till intet annat resultat än att göra
lärjungen till en riktigt dålig eller så mycket farligare
människa. Och sannerligen, huru mycket väsen man än
gör med att lära latin, som vore detta det viktigaste
och svåraste, — det kan gossens mor lära honom själv,
om hon blott vill använda två, tre timmar om dagen
med honom och låta honom läsa för sig evangelisterna
på latin. Ty hon behöver blott köpa sig ett latinskt
testamente, få någon att sätta märke för näst sista
stavelsen i mer än tvåstaviga ord, där den är lång, —
vilket är nog för att reglera hennes uttal och betoning av
orden — och därpå läsa dagligen i evangelierna.
Sedan kan hon icke låta bli att förstå dem på latin, om
hon också ville. Och när hon förstår evangelisterna på
latin, kan hon också på samma sätt läsa Aesopi fabler
och så gå vidare till Eutropius, Justinus och andra
dylika texter. Jag nämner ej detta som en fantasi om
vad jag inbillar mig kan gå, utan som en sak jag sett
praktiseras,<footnote>Här åsyftas Lockes vän Lady Masham.</footnote> och det latinska språket inlärdes med
lätthet på detta sätt.

Men för att återvända till vad jag just talade om:
den, som åtager sig uppdraget att uppfostra unge män,
särskilt unga herremän, bör ha mera att ge än latin,
till och med mer än kunskap i de humanistiska
vetenskaperna. Det bör vara en person av framstående dygd
och klokhet samt med gott förstånd, han bör ha gott
lynne och skicklighet att uppträda med allvar,
ledighet och vänlighet i ständigt umgänge med sina
lärjungar. Men härom har jag talat utförligen på annat
ställe.<footnote>§ 93 och hela nionde kapitlet.</footnote> 
178.  Samtidigt som gossen lär sig franska och latin,
kan man som sagt även föra in honom i aritmetik,
geografi, kronologi, historia och geometri. Ty om dessa
ämnen meddelas på franska eller latin, när gossen väl
begynner förstå ettdera av dessa språk, så får han
kunskaper i dessa ämnen och lär sig språket på köpet.

<b>Geografi.</b>

Geografi tror jag man borde börja med. Ty att
lära sig jordklotets form samt läget och gränserna för de
fyra världsdelarna<footnote>Australien upptäcktes ju först ett århundrade senare (1780).</footnote> och för särskilda riken och länder
innebär endast övning för ögon och minne, och därför
kommer ett barn att med nöje lära dem och behålla
dem i minnet. Detta vet jag säkert, emedan jag nu
bor i samma hem som en gosse, vilken hans mor på
detta sätt har undervisat i geografi så väl, att han,
innan han var fyllda sex år, kunde gränserna för de fyra
världsdelarna, på tillfrågan genast kunde peka ut
vilket land som helst på jordgloben eller vilket grevskap
som helst på Englands karta, kunde alla stora floder,
uddar, sund och vikar i världen och kunde bestämma
longitud och latitud för vilken plats som helst. Dessa
saker, som lärjungen sålunda lär sig av att se och
mekaniskt får in i minnet, äro visserligen ej allt, som
han skall lära med ledning av globerna. Dock är det
en god början och förberedelse därtill och gör
återstoden mycket lättare, när lärjungens omdöme blivit
tillräckligt moget därför. Dessutom har han nu så
mycken tid för ämnet, och genom nöjet att få denna
sakliga kunskap leder det lärjungen omärkligt vidare
till att förvärva språkkunskaper.

<b>Aritmetik.</b>

179.  När gossen har de naturliga delarna av
jordgloben väl inpräglade i minnet, kan det vara tid att
börja med aritmetiken.  Med de naturliga delarna av 
globen menar jag läget av de särskilda delarna av land
och hav med olika namn och uppdelningar i länder,
men kommer ännu icke in på de konstgjorda, blott
tänkta linjer, som man uppfunnit och antagit endast
för denna vetenskaps vidare utbildning.

180.  Aritmetiken är den lättaste arten av abstrakt
tänkande och följaktligen den första, som själen
vanligen fördrager eller vänjer sig vid, och den är till så
allmän nytta inom alla områden av praktiska livet, att
nästan ingenting kan göras den förutan. Så mycket
är säkert, att man icke kan hava för mycket eller för
grundligt vetande däri. Gossen bör fördenskull börja
med övningar i räkning, så snart och i den mån han
är i stånd därtill, och arbeta något därmed varje dag,
tills han behärskar talens konst. När han förstår
addition och subtraktion, kan man föra honom längre i
geografien Sedan han blivit bekant med polerna,
zonerna, parallellkretsarna och meridianerna, kan man
lära honom longitud och latitud och därigenom få honom
att förstå användning av kartor och att efter siffrorna
i kanten av dessa lära sig ländernas respektive läge
och hur man skall hitta dem på jordgloben. När han
utan svårighet! kan göra detta, kan man göra honom
bekant med himmelsgloben. Där kan man åter gå
igenom alla cirklar, varvid man särskilt ger akt på
ekliptikan eller zodiaken, för att mycket klart och tydligt
hos honom inprägla dem alla, och så kan man lära
honom formen och läget av de olika stjärnbilderna, vilka
man först kan visa honom på globen och sedan på
himlavalvet.

När<footnote>Detta stycke är senare tillägg.</footnote> det är gjort och han rätt väl känner till de
stjärnbilder, som äro synliga på denna hälft av
jordklotet, kan det bli tid på att giva honom några
begrepp om vårt planetsystem. För detta ändamål
kanske det icke vore ur vägen att ge honom ett utkast
över det kopernikanska systemet och förklara för
honom planeternas läge enligt detsamma, deras 
respektive avstånd från solen, deras omloppscentrum. Detta
ger honom lättast och naturligast förberedelse för att
förstå planeternas rörelse och teori. Ty eftersom
astronomerna ej längre betvivla, att planeterna röra sig
kring solen, är det lämpligt att utgå från denna
hypotes, som icke blott är den enklaste och minst
krångliga för en, som skall lära sig saken, utan också är den
i sig själv sannolikaste. Men i detta som i alla andra
undervisningsämnen måste man med barn noga se till,
att man börjar med det klara och enkla samt lär dem
så litet som möjligt på en gång och inpräglar det väl
i deras huvud, innan man går vidare till det nästa
eller till något nytt i den vetenskapen. Giv dem först
ett enkelt begrepp och se till, att de rätt uppfatta det
och fullkomligt begripa det, innan ni går vidare! Lägg
sedan till något enkelt begrepp, som ligger närmast på
vägen till det åsyftade målet! Går man så framåt med
sakta och omärkliga steg, så kan man, utan att förvirra
barnen eller bringa dem ur fattningen, öppna deras
förstånd och vidga deras tänkande mer, än vad man kunde
ha väntat. Och när någon har lärt något själv, finnes
intet bättre sätt att befästa det i hans minne och
uppmuntra honom att gå vidare, än om man sätter honom
till att däri undervisa andra.<footnote>Jfr § 119, s. 148.</footnote>

<b>Geometri.</b>

181.  När lärjungen väl blivit så förtrogen med
globerna, som ovan nämnts, kanske han kan orka med att
få försöka sig litet på geometri. Där tror jag, att
Euklides' sex första böcker äro en tillräcklig kurs för
honom. Ty jag har mina tvivel om att mera är nödigt
eller nyttigt för en man i praktiska livet. Åtminstone
kan en lärjunge med begåvning och håg för ämnet,
sedan han däri kommit så pass långt med lärarens hjälp,
därpå fortsätta på egen hand utan någons
undervisning. 
Globerna måste därför studeras och det flitigt. Jag
tror man kan börja med dem tidigt, om blott läraren
är noga med att skilja på vad ett barn är i stånd att
lära sig och vad det icke mäktar. Härför kan det
följande tjäna som en regel, vilken måhända hjälper
ganska långt: man kan få lära barn vad som helst, som
kommer inom sinnenas, särskilt synsinnets område, så
vitt som deras minne blott är uppövat. Sålunda kan en
ganska liten gosse på globen lära sig, vad som är
ekvatorn, vad som är meridianen o. s. v., vad som är Europa
och vad England, nästan lika tidigt som han känner
till rummen i det hus han bor i, om man noga aktar
sig att lära honom för mycket i sänder eller låta honom
gå över till något nytt, förrän det han håller på med
blivit fullkomligt inlärt och befäst at i hans minne.

<b>Kronologi.</b>

182.  Med geografien bör kronologien<footnote>Kronologien eller den historiska tidräkningen gällde som
en särskild vetenskap, ända till slutet av 1700-talet som särskilt
skolämne. Dess periodindelning var mycket omständlig.</footnote> gå hand i
hand. Jag menar dess allmänna del, så att lärjungen
kan ha i huvudet en översikt över hela det tidsförlopp
och de olika betydelsefulla perioder, varom man talar
i historien. Utan dessa två, jag menar geografien och
kronologien, kommer historien — den stora
läromästarinnan i praktisk klokhet och medborgerligt vetande,
som därför också borde vara det egentliga studiet för
en herreman eller för en man i praktiska livet, — att
sitta mycket illa kvar i minnet och bli till mycket
liten nytta. Den blir då bara ett virrvarr av fakta,
oredigt hopade om varandra utan ordning eller
bildningsvärde. Det är genom dessa båda vetenskaper, som
mänsklighetens handlingar sättas in på sin rätta plats
i tid och rum. På det sättet behållas de ej blott
mycket lättare i minnet, utan i denna naturliga ordning
allenast kunna de ge tillfälle till de iakttagelser, vilkas 
studium gör oss till bättre ock mera dugande
människor.

183.  När jag talar om kronologien som en vetenskap,
i vilken lärjungen bör vara fullkomligt hemmastadd,
menar jag icke de små tvistefrågor, som däri
förekomma. Dessa äro ändlösa och till största delen av så föga
betydelse för en herreman, att de ej förtjäna att
undersökas, om det också vore möjligt att lätt avgöra dem.
Därför bör allt larmet och dammet av kronologernas
lärda fejder helt undvikas. Den nyttigaste bok jag
sett i denna gren av vetande är en liten avhandling av
Strauchius,<footnote>Ett verk tryckt i Wittenberg.</footnote> tryckt i duodes under titeln Brevarium
Chronologicum, ur vilken man kan välja ut allt, som är
nödvändigt för en ung herremans undervisning i
kronologi. Ty allt, vad som står i denna avhandling,
behöver en lärjunge icke belastas med. Han har där de
märkligaste och värdefullaste tidsskedena inordnade
under den julianska perioden,<footnote>En tidrymd av 7980 år, börjande med år 4713 f. Kr., som
den antagna tidpunkten för världens skapelse.</footnote> vilket är den lättaste,
enklaste och säkraste metoden, som kan tillämpas i
kronologien. Till denna avhandling av Strauchius kan
man också foga Helvici<footnote>Helvicus (Christoph Helwig), professor i Giessen, utgav 1609
Theatrum chronologicum sive chronologiæ systema novum, vars
tabeller här avses.</footnote> tabeller såsom ett arbete, som
vid alla tillfällen bör anlitas.

<b>Historia.</b>

184.  Liksom ingenting är mer lärorikt, så är ock
ingenting mera nöjsamt än historien. Det förra gör
det synnerligen ägnat till studium för vuxna, det
senare till det enligt min mening lämpligaste studiet för
ynglingar. Så snart de fått undervisning i kronologi
och lärt känna de olika tidsindelningar, som användas
i vår världsdel, samt kunna inordna dem i den
julianska perioden, böra de sedan få någon latinsk historia 
satt i sina bänder. Vid valet bör stilens lätthet vara
bestämmande. Ty var än lärjungen börjar, skyddas
han av kronologien från förvirring, och då det
tilldragande i ämnet inbjuder till läsning, läres språket
omärkligt utan den förskräckliga plåga och otrevnad,
som barn så svårt känna, när de sättas till böcker, som
gå över deras fattningsgåva, såsom t. ex. de romerska
talarna och skalderna, blott för att lära romarnas språk.
När gossen genom sin läsning lärt sig fullt förstå de
lättare, som t. ex. Justinus, Entropins, Quintus Curtius,
så kommer icke närmast högre svårighetsgrad att
bereda honom stort besvär, och i det han sålunda stegvis
fortskrider från de enklaste och lättaste
historieskrivare, kan han slutligen komma därhän att läsa de
svåraste och upphöjdaste av de latinska författarna,
såsom Cicero, Virgilius och Horatius.

<b>Etik.</b>

185. Enär kunskap om dygden ända från början i
alla de konkreta fall den unge är i stånd att uppfatta
meddelas honom mera genom utövning än genom
regler, och enär kärleken till ett gott namn i stället för
strävan att tillfredsställa sin begärelse utbildas till en
vana hos honom, så vet jag ej, om han bör läsa några
andra utvecklingar av moralläran, än vad han finner
i Bibeln,<footnote>I sitt senare arbete The Reasonableness of Christianity as
delivered in the Scriptures (»Kristendomens förnuftighet,
sådan den är oss given i Skriften», 1695) framhåller Locke, att
Kristus givit oss undervisning om alla sedliga plikter.</footnote> eller om man bör sätta något etiskt system
i händerna på honom, förrän han kan läsa Ciceros De
Officiis,<footnote>»Om våra plikter.»</footnote> icke som en skolpojke för att lära sig latin,
utan som den där vill få upplysning i dygdens
grundsatser och föreskrifter för att därefter rätta sin vandel. 
<b>Allmän lagfarenhet.</b>

186.  När gossen rätt väl smält Ciceros De Officiis
och därtill lagt Puffendorfs De officio hominis et civis,<footnote>Samuel Puf(f)endorf, född i Sachsen 1632, kallades till
Sverige, där han bl. a. blev rikshistoriograf och utgav här
nämnda arbeten, det senare (»Om natur- och folkrätt») 1672,
det förra (»Om människans och medborgarens plikt») 1673
som ett utdrag därav. P. dog i Berlin 1694.</footnote>
kan det vara lämplig tid att låta honom läsa Grotii De
jure belli et pacis<footnote>Hugo Grotius (de Groot, 1583-4645) anses ha grundlagt
den moderna folkrätten genom detta arbete (»Om krigets och
fredens rätt»), utgivet i Frankrike 1625. Även G. var en tid
i svensk statstjänst.</footnote> eller ett kanske ännu bättre arbete,
Puffendorfs De jure naturali et gentium. I dessa får
han undervisning om människornas naturliga
rättigheter och samhällets ursprung och grundläggning samt
de plikter, som därav härleda sig. Denna allmänna del
av borgerlig lagfarenhet och historia är ett studium,
som en herreman icke bör blott och bart beröra utan
ständigt uppehålla sig vid och aldrig anse sig ha
avslutat. En dygdig och sedig yngling, som är väl
förfaren i den borgerliga lagfarenhetens allmänna del
(som ju ej rör privatmål med deras knep och
vrängningar utan de civiliserade folkens angelägenheter och
förbindelser i allmänhet, grundade på förnuftets
principer), som väl förstår latin och kan skriva en god
handstil, honom kan man sända ut i världen med stor
visshet om att han överallt skall finna användning och
förvärva aktning.

<b>Engelsk lagfarenhet.</b>

187.  Det vore egendomligt, om man skulle antaga,
att en engelsk herreman vore okunnig om sitt lands
lag. Vilken ställning han än intager, är denna
kunskap så erforderlig, att jag ej vet någon plats, från
fredsdomarens till ministerns, som han kan väl sköta 
utan den. Jag menar icke vrängningarna eller det
trätosamma och kitsliga i lagen. En herreman, vars
uppgift är att söka lära de rätta måtten på rätt och orätt
och icke de konstgrepp, varmed man undviker att göra
det ena och skyddar sig, då man gör det andra, bör
hålla sig lika fjärran från ett dylikt lagstudium, som
han är angelägen om att med all flit ägna sig åt det,
med vilket han kan tjäna fäderneslandet. Om en
herreman i sådant syfte vill studera vår lagfarenhet, som han
ju ej ämnar ägna sig åt yrkesmässigt, så är enligt min
mening rätta sättet härför, att han skaffar sig en
överblick av vår engelska författning och vårt regeringssätt
i de gamla böckerna i allmän lagfarenhet och hos
en del mer moderna författare, som med ledning av
dessa arbeten redogjort för vårt regeringssätt. Sedan,
när han fått en riktig föreställning härom, bör han
läsa vår historia och därvid med varje konungs
regering förbinda studiet av då stiftade lagar. Detta ger
honom insikt i motiven till våra grundlagar, och visar
den sanna grundval, på vilken de kommit till, och
vilken betydelse som bör tillmätas dem.

<b>Retorik och logik.</b>

188.  Då retorik och logik äro de vetenskaper, som
enligt den hävdvunna ordningen<footnote>I medeltidens lärda skolor skilde man mellan en lägre kurs,
trivium, som omfattade grammatik, dialektik (eller logik) och
retorik, och en högre, quadrivium, omfattande musik,
aritmetik, geometri och astronomi.</footnote> följa omedelbart på
grammatiken, kanske man kan undra på att jag sagt så
litet om dem. Skälet härtill är den ringa nytta
ungdomen får av dem. Ty jag har sällan eller aldrig märkt,
att någon blivit skicklig i att tänka logiskt och
uttrycka sig väl genom att studera de regler, som påstås
lära det. Därför skulle jag vilja, att en ung
herreman skaffade sig en överblick över dem ur de mest
kortfattade grundlinjer han kan få tag uti, utan att
länge uppehålla sig vid betraktandet och studiet av 
dessa formsaker. Logiskt tänkande är grundat på
något annat än »prædicamenta» och »prædicabilia» ock
består icke ens i att man talar »in modo et figuris»<footnote>Med prædicamenta menades i den gamla logiken ungefär,
vad som nu kallas kategorier (t. ex. enligt Kant kvantitet,
kvalitet, relation, modalitet), med prædicabilia (vad som kan
utsägas som predikat till något) släkte, art, skillnad,
egendomlighet, tillfällighet. In modo et figuris = med logikens
tekniska termer.</footnote>.
Men det ligger vid sidan av min närvarande uppgift att
utförligt behandla detta ämne. För att därför återgå
till föreliggande fråga: om ni vill, att er son skall
tänka följdriktigt, låt honom då läsa Chillingworth,<footnote>William Chillingworth var en av Lockes älsklingsförfattare.
Ehuru länge katolik och uppfostrad av jesuiterna i Douai, blev
han en varm försvarare av den protestantiska läran med
samma vidhjartade uppfattning som Locke. † 1684. Hans verk
The Religion of Protestants a Safe Way to Salvation (»Den
protestantiska religionen en säker väg till frälsning», 1637)
utmärker sig för både tankeskärpa och klart uttryckssätt.</footnote>
och vill ni, att han skall tala väl, så låt honom bli
förtrogen med Cicero för att så få ett rätt begrepp om
vältalighet! Låt honom också läsa sådant, som är väl
skrivet på engelska, för att fullkomna sin stil i ren
behandling av vårt språk!

189. Om nyttan och syftet med följdriktigt
tänkande är att få rätta begrepp och rätt omdöme om saker,
att kunna skilja på sanning och lögn, rätt och orätt
och att handla därefter, låt då framför allt icke er son
uppfostras i konsten att disputera och alla dess former,
så att han vare sig själv utövar den eller beundrar den
hos andra, — så framt ni ej önskar, att han i stället
för en dugande man skall bli en intetsägande
grälmakare, som visar rättshaveri vid meningsutbyte och
berömmer sig av att motsäga andra eller, vad värre är,
sätter frågetecken för allting och tycker, att det icke
finnes något sådant som sanningen att söka, utan blott
gäller att segra i dispyter. Det kan icke finnas
någonting så oädelt eller så vanprydande för en herreman
eller för vem som helst, som gör anspråk på att vara en
förnuftig varelse, som att icke ge efter för uppenbart 


förnuft och klart övertygande skäls beviskraft. Finnes
någonting, som mindre stämmer med artigt umgänge
och med syftet vid allt meningsutbyte än att icke låta
ett svar gälla, om det är aldrig så fullständigt och
tillfredsställande, utan alltjämt fortsätta dispyten så
länge, som dubbeltydiga ord kunna erbjuda en »medins
terminus», ett uttryck som kan brukas till krångligt
disputerande av ena parten eller till en distinktion av
den andra<footnote>D. v. s. det andefattiga disputerandet kan förleda till att
som »mellanterm» (medius terminus) eller andra premiss i en
slutledning använda ett ord med två betydelser, vilket man
sofistiskt smusslar in för att formellt segra i ordtvisten, men
som av motparten upptäckes och föranleder ny distinktion eller
särskiljande av begreppen. — Det något sammanträngda
engelska uttryckssättet kan också återges så: »å ena sidan ett
uttryck att disputera med, å andra sidan en möjlighet till
distinktion».</footnote>, sak samma om det hör till saken eller ej,
är förnuft eller oförnuft, stämmer med eller är motsatt,
vad man sagt förut. Ty detta är kort sagt logiska
dispyters väsen och fulländning, att opponenten aldrig tar
något svar för gott eller respondenten någonsin ger
efter för något skäl. Detta får ingendera göra, det må
sedan gå med sanningen och kunskapen hur som helst,
så vida han icke vill gälla för en förbryllad stackare
och lida den smäleken att icke kunna hävda, vad helst
han en gång påstått, vilket ju är huvudsyftet och den
stora äran med disputerandet. Sanningen skall man
finna och stödja genom moget och riktigt betraktande
av tingen själva och ej genom konstiga termer och sätt
att resonera. Dessa leda människor icke så mycket till
utfinnandet av sanningen som till snärjande och
bedräglig användning av tvetydiga uttryck, vilket är det
mest onyttiga och förargelseväckande sätt att tala och
ett sådant, som minst av allt i världen höves en
herreman eller en sanningens vän.<footnote>Återstoden av denna paragraf är senare tillägg.</footnote>

Det kan hos en herreman knappt finnas en större
brist än att icke kunna uttrycka sig väl i vare sig skrift
eller tal. Och dock vågar jag väl fråga min läsare, om 
han icke känner en stor mängd människor, som leva
på sina gods och sålunda jämte namnet av herremän
också borde ha sådanas egenskaper,<footnote>Jfr s. 3, not 2.</footnote> men som icke ens
kunna berätta en historia riktigt, långt mindre tala
klart och övertygande om någon fråga. Detta tror jag
är icke så mycket deras eget fel som ett fel i deras
uppfostran. Ty opartiskt talat måste jag göra mina
landsmän den rättvisan, att där de bjuda till, där kan
intet av grannfolken överträffa dem, såvitt jag kan se.
Man har fått lära sig retorik men ändå aldrig fått lära
att smakfullt uttrycka sig med tungan eller pennan på
det språk man alltid skall använda, — som om namnen
på de retoriska konstmedel, varmed de, som förstodo
talandets konst, brukade försköna sin framställning,
vore just detsamma som konsten och färdigheten att
tala väl. Detta liksom alla andra saker i praktiska
livet måste man lära sig icke genom färre eller flere
givna regler utan genom övning och flit med ledning av 
goda regler eller snarare mönster, till dess vana
vunnits och därmed lätthet att utföra saken väl.

<b>Stil.</b>

I överensstämmelse härmed kunde det måhända icke
skada, om man ofta läte barnen, så snart de äro i stånd
därtill, berätta om något, som de känna till, och om
man därvid till en början rättade det mest märkbara
felet de göra sig skyldiga till i sitt sätt att återgiva
detta. När det felet är botat, skulle man visa dem på
det nästa och så vidare, till dess alla, åtminstone de
grova felen, det ena efter det andra äro rättade. När
de kunna berätta historier ganska bra, kan det vara
på tiden att låta dem skriva dem. Aesopi fabler, nästan
den enda lämpliga barnbok jag vet, kan lämna ämnen
till dessa övningar i engelsk skrivning såväl som till
läsning och översättning för att införa dem i latinska
språket. När de kommit över grammatiska fel och 
kunna till fortlöpande och sammanhängande
framställning förbinda de olika delarna av en berättelse utan
platta och osköna övergångar, som ofta upprepas, det
vanliga felet; då kan den, som önskar än vidare
fullkomna dem i detta — vilket ju är första steget till att
lära sig tala väl och icke tarvar någon
uppfinningsförmåga—, taga sin tillflykt till Cicero och genom att
tilllämpa de regler denne vältalighetens mästare giver i
sin första bok, de Inventione<footnote>Här menas den del av Ciceros retorik, som handlar om
utfinnandet och tillgodogörandet av materialet för talarens
framställning.</footnote>, § 20, göra klart för de
unga, vari konsten och behaget i att berätta vackert
bestå alltefter olika ämnen och syften. På var och en
av dessa regler kan man finna lämpliga exempel, och
med dem kan man visa barnen, hur andra ha tillämpat
dessa regler. Den klassiska forntidens författare
erbjuda dylika exempel i mängd, vilka man icke blott borde
låta barnen översätta utan också sätta som mönster för
dem till daglig efterbildning.

När de förstå konsten att skriva engelska med rätt
sammanhang, lämpliga uttryck och i välordnad form
och något så när väl behärska den berättande stilen,
kunna de få gå vidare till brevskrivning. Härvid bör
man ej låta dem anstränga sig för att få fram något
kvickt eller artigt utan lära dem uttrycka sin egen
enkla okonstlade mening utan bristande sammanhang,
oreda eller kantigheter. Och när de äro fullfärdiga
häruti, kan man för att höja deras tankars flykt ge dem
Voiture<footnote>Den franske författaren Vincent Voiture († 1648) skrev
under en resa i Spanien mycket beundrade brev till sina
vänner och gynnare och gällde under 1600- och 1700-talen som
brevstilens  mästare.</footnote> som exempel på hur de kunna underhålla sina
vänner långt i fjärran med brev av artigt, muntert,
gycklande eller förströende innehåll, och Ciceros brev
som det bästa mönstret, vare sig det gäller allvarliga
frågor eller samspråk. Brevskrivning har så stor
betydelse vid alla olika händelser i människolivet, att
ingen herreman kan komma ifrån att visa, vad han kan i 
detta slags skrivning. Dagliga anledningar tvinga
honom att härtill använda sin penna. Oavsett de
följder för honom av praktisk art, som hans goda eller
dåliga sätt att föra den ofta har med sig, så utsätter det
honom alltid för strängare granskning av hans
uppfostran, förstånd och förmåga än muntlig
framställning. Ty dennas fort förgående felaktigheter dö
mestadels bort med det ljud, som giver dem liv, och då de
sålunda icke äro utsatta för noggrann mönstring, undgå
de lättare iakttagelse och klander.

Hade uppfostrans metoder riktats på sitt sanna mål,
så skulle man ha kunnat tro, att detta så nödiga stycke
icke kunde ha försummats, under det att alldeles
onyttiga latinska uppsatser och verser så ständigt och jämt
utkrävdes överallt och därmed barnens
uppfinningsförmåga plågades utöver deras krafter och sålunda deras
glada fortskridande i att lära sig språken hindrades
genom onaturliga svårigheter. Men seden har så
förordnat, och vem vågar trotsa dess bud! Och skulle det
icke vara mycket orimligt begärt av en lärd
skolmästare på landet, som kan alla troper och figurer i
Farnabys<footnote>Thomas Farnaby († 1647), en ansedd lärd och mycket
framstående  skolmästare i London.</footnote> retorik på sina fem fingrar, att han skulle lära sin
elev att uttrycka sig smakfullt på engelska, när han ju
så litet tyckes ta det till sin uppgift eller tänka på det,
att gossens mor — som sannolikt föraktas som obildad,
därför att hon ej läst något system i logiken eller
retoriken — i det stycket går om honom!

Att skriva och tala felfritt ger behag och vinner
välvillig uppmärksamhet åt vad man har att säga. Och
eftersom det ju är engelska, som en engelsk herreman
ständigt har att använda, så är detta det språk han
huvudsakligen bör odla och vari mesta omsorgen bör
ägnas åt att förfina och fullända hans stil. Att tala
eller skriva latin bättre än engelska kan göra en
person omtalad, men han finner det nog för sig
ändamålsenligare att uttrycka sig väl på sitt eget språk, som
han varje ögonblick använder, än att få andra 
människors tomma beröm för en ganska betydelselös
färdighet. Detta finner jag att man allmänt försummar och
att man ingenstädes gör sig möda att förkovra unge
män i deras eget språk, så att de kunna fullständigt
förstå och behärska det. Om någon bland oss uttrycker
sig med mer än vanlig ledighet och renhet på
modersmålet, så beror det på slumpen eller på hans begåvning
eller på vad som helst snarare än på hans uppfostran
eller någon omsorg från hans lärares sida. Att bry sig
om, hurudan engelska lärjungen talar eller skriver, är
under dens värdighet, som uppfostrats mitt bland
grekiska och latin, om han också själv kan endast föga
därav. De äro de lärda språken, de enda det passar
för lärda män att befatta sig med och undervisa uti;
engelska är den obildade hopens språk. Och ändå se
vi hur statsklokheten hos vissa av våra grannar icke
ansett det ovärdigt det allmännas omsorg att främja
och belöna utvecklingen av deras eget språk.<footnote>Sannolikt tänker här Locke på fransmännen, särskilt på
Richelieus instiftande av Franska akademien 1635.</footnote>
Modersmålets förfinande och riktande är ingen ringa
angelägenhet bland dem. Härför äro kollegier och löner
anslagna,<footnote>Kanske syftar Locke härmed på College de France, en
högskola, som grundlades redan 1529 och har lärostolar även i
franska språket och litteraturen.</footnote> och det har bland dem väckts till liv en stor
ärelystnad och tävlan att skriva felfritt. Vi se också,
varthän de härigenom hava kommit och vilken
vidsträckt spridning de givit ett språk, som, hurudant det
än må vara nu, hörde till de sämsta tänkbara i vår
världsdel, om vi tänka på hur det var före några av de
sista konungarnas tid.<footnote>Denna syn på franska språkets utveckling har Locke
antagligen fått från Boileau, som han mycket beundrade.</footnote> De store männen hos romarna
övade sig dagligen i sitt eget språk, och vi finna ännu
i hävderna bevarade namnen på vältalare, som
undervisat några av deras kejsare i latin, ehuru det var
dessas modersmål.

Det är uppenbart, att grekerna voro ännu mer
nogräknade med sitt. Alla andra språk än deras eget 
de för dem som barbariska, och intet främmande
tungomål synes detta lärda och skarptänkta folk ha
studerat eller uppskattat, ehuru det ej är tvivel om att de
lånade sin lärdom och filosofi utifrån.

Jag talar nu icke här mot studiet av grekiska och
latin, jag tror, att varje herreman bör studera dem och
väl förstå åtminstone latin. Men vilka främmande
språk en yngling än sysslar med — och ju flera han
kan, desto bättre —, så borde dock det, som han skall
vetenskapligt studera och sträva att kunna uttrycka
sig på med ledighet, klarhet och elegans, vara
moders-målet, och i detta syfte borde han dagligen övas däruti.

<b>Naturfilosofi.</b><footnote>Enligt dåtida språkbruk var framställningen av det faktiska
<i>»historia»</i> (därav termen naturalhistoria), däremot
utforskandet av dess orsaker och uppkomst <i>»filosofi».</i> »Naturfilosofi»
var alltså en del metafysik men därjämte fysik, kemi och
astronomi. Nu för tiden förstår man därmed i England mest fysik.</footnote>

190.  Någon naturfilosofi såsom spekulativ vetenskap
ha vi enligt mitt förmenande icke, och kanske får jag
anse mig ha skäl för det påståendet, att vi aldrig skola
kunna göra den till en vetenskap. Naturens verk äro
uttänkta av en vishet och försiggå enligt lagar, som äro
alltför svåra för våra själskrafter att uppdaga eller för
vår fattningsgåva att begripa, för att vi någonsin
skulle kunna sätta dem i vetenskapligt system. Då
naturfilosofi är kunskapen om grundorsakerna,
egenskaperna och yttringarna av tingen, sådana de äro i sig
själva, så består den enligt min mening av två delar,
den ena omfattande andliga väsen jämte deras natur
och egenskaper, och den andra omfattande kroppar.
Den förra delen hänför man vanligen till metafysiken.
Men under vilken rubrik än betraktelsen av andliga
väsen kommer, tror jag den bör gå före studiet av
materien och kropparna, icke såsom en vetenskap, som
kan bringas i ett ordnat system och behandlas enligt
vetenskapliga grundsatser, utan som ett vidgande av 
vår själ fram emot en sannare och fullare förståelse av
den andliga världen, till vilken vi ledas både av
förnuftet och uppenbarelsen. Och eftersom den klaraste
och mest omfattande kunskap vi fått om andra andliga
väsen jämte Gud och vår egen själ, blivit oss meddelad
från himmelen genom uppenbarelse, så bör enligt min
tanke den upplysning, som åtminstone ungdomen bör få
om dem, hämtas från denna uppenbarelse. För sådant
ändamål, vill jag till slut framhålla, vore det önskligt,
att det utgåves en god biblisk historia till läsning för
de unga. Om däri allt, som passar att medtagas,
framställdes i rätt tidsföljd och åtskilligt utelämnades, som
ägnar sig blott för den mognare åldern, så skulle den
förvirring undvikas, som vanligen framkallas av planlös
läsning av den heliga skrift, sådan denna nu föreligger
sammanförd i vår bibel. Även det goda skulle dessutom
vinnas därmed, att genom ständig läsning därav
barnasinnet bibragtes ett begrepp om och en tro på andliga
väsen, då ju dessa spela så stor roll vid alla
tilldragelser i den heliga historien. Detta blir så en god
förberedelse till studiet av kroppar. Ty utan begrepp om
och erkännande av andarna blir vår filosofi
otillfredsställande och bristfällig i en av sina huvuddelar, när
den utelämnar betraktelsen av den mest framstående
och mäktiga delen av skapelsen.

191.  Av denna bibliska historia tror jag också det
vore önskvärt, om det utgåves ett kort och enkelt
sammandrag, innehållande dess viktigaste och
väsentligaste stycken, så att barnen kunde bli förtrogna därmed,
så fort de kunna läsa. Fastän nu detta kommer att
tidigt ge dem ett visst begrepp om andar, innebär det
dock icke någon motsägelse mot vad jag ovan sagt, att
jag icke vill, att man skall plåga barn, så länge de äro
små, med föreställningar om andar. Ty härmed
menade jag, att jag anser det olämpligt, om deras ännu
ömtåliga sinne tidigt får mottaga intryck av det tal om
tomtar, spöken och andeuppenbarelser,<footnote>Se § 137 o. s. v.</footnote> varmed
barnpigorna och andra i deras omgivning gärna vilja 
skrämma dem till att rätta sig efter sina befallningar. Detta
visar sig ofta vara till stort men för barnen under hela
deras kommande liv genom att det gör deras sinne lätt
utsatt för skrämsel, ängsliga farhågor, svaghet och
vidskepelse. När de sedan komma ut i världen och i
umgänge med människor, bli de leda på detta och
blygas därför. Men det händer också icke så
sällan, att de för att, som de tycka, bota sig riktigt
grundligt och få lättnad från en börda, som så tungt vilar på
dem, kasta bort alla tankar på andar över huvud taget
och så gå till den motsatta, men värre ytterligheten.

192.  Skälet till att jag skulle vilja ha detta taget
före studiet av kropparna och ville ha den heliga skrifts
lära väl inhämtad, innan ynglingarna införas i
naturfilosofien, är, att materien är något, som alla våra
sinnen ständigt ha mycket att göra med och som därför
lätt vill lägga beslag på sinnet och utesluta allt annat
utom materien, till den grad, att fördomen, som är
grundad på en dylik åskådning, ofta icke lämnar rum
för medgivande av andars tillvaro eller antagande av
något sådant som immateriella väsen i den skapade
världen.<footnote>Locke använder den latinska termen in rerum natura.</footnote> Och dock är det uppenbart, att genom blott
och bart materie och rörelse ingen av naturens stora
företeelser kan förklaras. Så, för att blott taga ett
exempel, den alldagliga företeelse vi kalla tyngdlagen,
vilken enligt min mening är omöjlig att förklara
genom någon naturlig verksamhet av materien eller
någon annan rörelselag än den bestämda viljan hos ett
högre väsen, som så ordnat det. Då nu syndafloden ej
kan väl förklaras, utan att man medger något, som
ligger utom naturens vanliga gång, hemställer jag till
övervägande, huruvida icke Guds ändring av jordens
tyngdpunkt för tillfället — en sak, som är lika
begriplig som tyngdkraften själv och som kanske en ringa
förändring av för oss obekanta orsaker skulle
framkalla, — lättare förklarar floden på Noaks tid än någon
hypotes, som hittills använts att lösa dess gåta. Jag
hör nu, att man häremot kan komma med den viktiga 
invändningen, att detta endast skulle åstadkomma
översvämning av en del av jorden. Men medger man väl
möjligheten av att tyngdpunkten kan ändras, är det
icke svårt att tänka sig, att den Gudomliga makten
kunde låta tyngdpunkten, på rätt avstånd från jordens
medelpunkt, flytta sig runt inom lämplig tidrymd,
varigenom översvämningen skulle bli allmän och enligt
min mening ge en enklare förklaring på alla
företeelserna vid syndafloden, såsom Moses berättat oss dem,
än dessa många betänkliga antaganden, som användas.
Men här är icke platsen för en dylik bevisföring, vilken
här nämnes bara i förbigående för att visa
nödvändigheten av att tillgripa någonting utöver blotta materien
och dess rörelse för att förklara naturen. Härtill kunna
begreppen om andeväsen och deras makt enligt bibelns
berättelse, där så mycket tillskrives deras verkan, tjäna
som passande förberedelse, och man kan till lämpligare
tillfälle spara en utförligare förklaring av denna
hypotes och dess tillämpning på alla delar av syndafloden
samt av alla svårigheter, som kunna antas möta vid
berättelsen om syndafloden, såsom den är upptecknad i
den heliga skrift.

193.  Men låtom oss återvända till studiet av
naturfilosofien! Ehuru världen är full med naturfilosofiska
system, kan jag dock icke säga, att jag känner något
enda, som man kan lära en yngling såsom en
vetenskap, vari han säkert kan finna sanning och visshet,
vilket ju är, vad alla vetenskaper ge oss rätt att vänta.
Jag drar nu ej härav den slutsatsen, att intet av dessa
system bör läsas. Det är i vår lärda tid nödvändigt för
en herreman att få en inblick i några av dem, så att
han blir rustad för att samtala om dylikt.<footnote>Det är betecknande för det naturvetenskapliga intresse, som
rådde vid denna tid och sedan utmärker 1700-talet, att det
hörde till goda tonen att samtala om luftpumpar, fysikaliska
experiment o. d.</footnote> Men
antingen nu Descartes'<footnote>René Descartes' (Cartesius') »Discours sur la Méthode»
(1637), vari tänkandet angavs som grunden till vår kunskap,
hade tjusat Locke i hans ungdom. Senare trädde denne i opposition mot D. genom att betona, att denna kunskap ytterst
beror på våra sinnens erfarenhet.</footnote> system sättes i hans händer såsom 

det, som är mest pä modet, eller det anses lämpligt
att ge honom en kort översikt av detta och åtskilliga
andra därtill, så tror jag de naturfilosofiska system,
som ha bibehållit sig i vår världsdel, böra läsas mera
för att lära känna hypotesen och för att förstå de olika
filosofiska riktningarnas termer och uttryckssätt än i
hopp om att därigenom vinna en sammanfattande,
vetenskaplig och nöjaktig kunskap om naturens verk.
Endast det må här sägas, att de moderna
korpuskularierna om de flesta ting tala mer begripligt än
peripatetikerna,<footnote>Korpuskularierna (t. ex. Boyle 1691) grundlade sitt system
på iakttagelse och uppställde en teori om atomer (corpuscula,
-småkroppar»). Peripatetikerna voro anhängare av Aristoteles
och därmed av den gamla skolastiska filosofien.</footnote> som strax före dem behärskade lärosätena.
Den, som i sin överblick vill gå längre tillbaka och
göra sig bekant med de olika åsikterna hos de gamle,
kan till hjälp använda doktor Cudworth's »Intellectual
System»,<footnote>Ralph Gudworth, professor i Cambridge, utgav 1678 sitt
länge berömda  »True Intellectual System of the Universe».</footnote> vari denne högt lärde författare med
sådan noggrannhet och sådant omdöme sammanfört och
utrett de grekiska filosofernas åsikter, att man hos
honom bättre än på något annat ställe jag vet kan se,
på vilka principer de byggde och vilka de förnämsta
hypoteser voro, som skilde dem åt. Men jag skulle ej vilja
avskräcka någon från naturens studium därföre, att all
den kunskap vi hava eller möjligen kunna få därom
icke kan sättas i vetenskapligt system. Det gives däri
många ting, som för en herreman äro lämpliga och
nödvändiga att känna, och en stor mängd andra, som
rikligen belöna den vetgiriges möda med nytta och nöje.
Men dessa kan man i min tro snarare finna bland
sådana författare, som ha sysselsatt sig med att göra
förnuftiga experiment och iakttagelser, än hos sådana,
som skapat blott och bart spekulativa system. Sådana
skrifter som många av Boyles jämte andra, som handla
om lantbruk, trädplantering, trädgårdsodling o. d., 
kunna lämpa sig för en herreman, när han gjort sig något
litet bekant ined några av de moderna naturfilosofiska
systemen.

194.  Ehuru de system i fysiken, vilka jag sett, föga
uppmuntra till att söka visshet eller vetenskap i någon
avhandling, som föregiver sig skänka oss en
sammanfattning av naturfilosofien allt ifrån de första
grundbegreppen om kroppar i allmänhet, så har dock den
oförliknelige Newton visat, huru långt matematiken,
tillämpad på vissa delar av naturen, kan, om den utgår
från grundsatser, som rättfärdigas av fakta, föra oss
i kunskap om vissa särskilda provinser, om jag så må
säga, av det obegripliga världsalltet. Och kunde andra
giva oss en lika god och klar redogörelse för andra
delar av naturen, som den han i sitt beundransvärda
arbete »Philosophiae naturalis Principia Mathematica»,<footnote>Detta Newtons huvudverk (»Naturfilosofi på matematisk
grundval») utkom 1687, sex år före detta arbete av Locke. De
båda store männen voro förbundna genom varm vänskap.</footnote>
givit för vårt planetsystem och de mest betydande
företeelser, som kunna iakttagas där, då kunde vi
möjligen hoppas att med tiden få sannare och säkrare
kunskap om åtskilliga delar av denna väldiga mekanism,
än vi hittills hade kunnat vänta. Visserligen gives det
endast mycket få personer, som kunna nog mycket
matematik för att förstå hans bevisföringar. Då
emellertid de noggrannaste matematici, som granskat dem,
erkänna deras riktighet, så förtjänar hans bok att läsas
och skall skänka icke liten upplysning och glädje åt
dem, som vilja förstå rörelserna, egenskaperna och den
olika verksamheten hos de stora massorna av materie i
vårt solsystem, om de blott noga beakta hans
slutsatser, vilka man kan lita på som på väl bevisade satser.

<b>Grekiska.</b>

195.  Detta är i korthet mina tankar om en ung
herremans studier. Här torde man möjligen undra på att
jag utelämnar grekiskan, då det ju är hos grekerna, 
som vi kunna finna ursprunget, så att säga, och
grundvalen till all den lärda bildning vi hava i vår världsdel.
Jag medger, att så är, och jag vill tillägga, att ingen
kan gälla som en lärd man, som är okunnig i grekiska
språket. Men vad jag här har att tänka på, är icke
uppfostran av en lärd av facket utan av en herreman,
för vilken, så som förhållandena äro i våra dagar, latin
och franska allmänt erkännas vara nödvändiga.
Om gossen, när han blir man, har lust att vidare
utsträcka sina studier och få en inblick i grekisk
vetenskap, så lär han sig lätt språket själv. Och har han
ingen lust därför, så blir hans läsning av grekiska för
informator endast bortkastat arbete. Mycket av hans
tid och möda förspilles då på sådant, som försummas
och kastas bort, så snart han får sin frihet. Ty hur
många är det väl på hundra, även bland de lärde själva,
som minnas den grekiska de förde med sig från skolan,
eller någonsin förkovra sig däri, så att de kunna
obehindrat läsa och fullkomligt förstå grekiska författare?

Till<footnote>Den följande delen av denna paragraf är senare tillägg.</footnote> avslutning av denna del, som rör en ung
herremans studier, vill jag tillägga, att informatorn bör
ihågkomma, att hans uppgift icke så mycket är att lära den
unge allt vetbart som att hos honom uppväcka kärlek
och aktning för vetande och visa honom rätta vägen,
hur han skall kunna själv skaffa sig vetande och
bildning<footnote>Eng. <i>The right mag of knowing and improving himself</i> kan
även betyda »rätta sättet att lära känna sig själv och skaffa
sig   bildning».</footnote>, när han känner håg därtill.

Vad en klartänkt författare<footnote>La Bruyère, Moeurs du Siècle, p. 577, 662. <i>(Lockes
anmärkning.</i> Det andra talet anger bokens sidantal. Det berömda
verkets fulla titel är »Les Caractères de Théophraste traduits
du grec, avec les caractères et les moeurs de ce siècle», 1687).
— Lockes översättning är ganska fri och utvecklar eller
förkortar på en del ställen något det franska originalet.</footnote> anser om språken, vill
jag här meddela läsaren så ordagrant jag kan efter hans
eget uttryckssätt. Han yttrar:

»Man kan knappast för mycket betunga barn med 
språkkunskaper. Dessa äro nyttiga för människor av
alla samhällsklasser och bereda dem i lika mån tillträde
till vare sig de djupaste eller de mera lättillgängliga
och underhållande delarna av vetenskapen. Om detta
besvärliga studium uppskjutes till något mera
framskriden ålder, ha ynglingarna antingen icke nog
tilltagsenhet att av eget val gripa sig an därmed eller
ihärdighet att fullfölja det. Och om någon har uthållighetens
gåva, så har dock uppskovet den olägenheten, att han
får på språkstudier använda den tid, som är bestämd för
annan användning. Han begränsar till studium av ord
den levnadsålder, som är över sådant och kräver sakligt
innehåll; åtminstone innebär det, att man förspiller den
bästa och skönaste tiden av sitt liv. Denna breda
grundval av språkstudier kan icke läggas väl, annat än när
allting gör lätt och djupt intryck på själen, när minnet
är friskt, villigt och segt, när huvud och hjärta ännu
äro fria från omsorger, lidelser och planer, och när de,
som barnet beror av, ha nog auktoritet att strängt hålla
det till långvarig, ihållande flit. Jag är övertygad om
att det ringa antalet verkligt lärda och mängden av
ytligt bildade beror på att detta ej beaktas».

Jag tror var och en är ense med denne skarpsynte
iakttagare därom, att språk är det studium, som
särskilt ägnar sig för ungdomsåren. Men föräldrarna och
lärarna böra överväga, vilka språk gossen lämpligen
bör lära sig. Ty man måste erkänna, att det är
fruktlös möda och bortkastad tid, om gossen skall lära sig
ett språk, som han på den levnadsbana, för vilken han
är ämnad, sannolikt aldrig kommer att använda eller
som man av hans läggning kan antaga, att han
kommer att fullständigt försumma och tappa bort igen, så
snart han närmar sig mannaåldern. Denna gör honom
ju fri från uppfostrarens ledning och överlämnar honom
åt hans egen böjelses ledning, vilken troligen ej
kommer att anslå något av hans tid åt odlandet av de lärda
tungomålen eller göra honom hågad att bry sig om
något annat språk än det, som den dagliga användningen
eller något särskilt behov påtvingar honom.

Dock vill jag för dorns räkning, som äro ämnade till
lärde män, här tillägga, vad samme författare bifogar
för att motivera sitt föregående yttrande. Det
förtjänar att väl besinnas av alla, som vilja bli verkligt lärda,
och kan därför vara en lämplig regel, som lärare böra
inskärpa hos sina elever och lämna dem att behålla till
ledning för sina kommande studier.

»Studiet av originaltexten», säger han, »kan aldrig
nog rekommenderas. Det är den kortaste, säkraste och
angenämaste vägen till all slags lärdom. Gå till
källan själv, och tag ej emot saker ur andra hand! Låt de
store mästarnes skrifter aldrig läggas åt sidan,
sysselsätt dig länge med dem, inprägla dem i minnet och
anför dem vid lämpligt tillfälle! Tag till din uppgift att
grundligt förstå dem i deras fulla omfång och alla
deras förhållanden, gör dig fullt bekant med
originalförfattarnes grundsatser! Sök sätta dessa i
sammanhängande system och drag sedan själv dina slutsatser! I
detta läge voro de första kommentatorerna. Vila nu
icke du, förrän du också kommer därhän! Nöj dig ej
med deras lånade ljus och låt ej leda dig av deras
åsikter, annat än där ditt eget ljus sviker dig och lämnar
dig i mörkret! Deras förklaringar äro icke dina och
lämna dig lätt i sticket. Däremot äro dina egna
iakttagelser frukten av arbete i din egen själ, där de dröja
kvar och äro lätt till hands vid alla tillfällen i samtal,
rådplägning och ordskifte. Förlora ej det nöje, som
ligger i att se, att du icke hejdades i din läsning av
annat än oövervinneliga svårigheter, vid vilka
kommentatorerna och skoliasterna<footnote>Skoliast var en lärd, som utgav de fornklassiska författarna
med korta anmärkningar (skolier).</footnote> själva bli stående och ej ha
något att säga! Dessa ordrika utläggare av andra
ställen, som ösa ut ett fåfängt och skrytsamt svall av
lärdom över i sig själva klara och lätta skriftställen,
äro mycket frikostiga på ord och möda, när de icke
behövas. Övertyga dig genom ett sådant ordnande av
dina studier fullständigt därom, att det icke är annat 
än människors lättja, som uppmuntrat pedanteriet att
fullproppa snarare än rikta biblioteken och begrava
goda författare under högar av noter och
kommentarier! Då skall du märka, att trögheten här handlat
mot sig själv och sitt eget intresse genom att den
mångfaldigt förökat läsningen och forskningarna och ökat
den möda den strävade att undvika.»

Ehuru detta ej kan synas angå andra än egentliga
lärde, är det av så stor betydelse för ett rätt ordnande
av deras uppfostran och studier, att jag hoppas ej bli
klandrad för att jag här tar med det. Detta så mycket
mindre, om man tar i betraktande, att det också kan
vara till nytta för herremän, när de tilläventyrs någon
gång få lust att tränga djupare än till ytan och skaffa
sig gedigna, nöjaktiga och fullständiga insikter i
någon lärdomsgren.

Ordning och uthållighet, säger man, utgöra den stora
skillnaden mellan den ena människan och den andra.
Det är jag viss om, att ingenting i så hög grad jämnar
vägen för en lärjunge, hjälper honom fram därpå och
låter honom gå så lätt och så långt i något studium,
som en god metod. Gossens uppfostrare skall bemöda
sig om att låta honom märka detta, vänja honom vid
ordning och lära honom metod i all hans
tankeverksamhet. Han skall visa honom, vari denna består och
vilka fördelar den medför. Han skall göra honom
bekant med dess olika arter, i det han antingen går från
det allmänna till enskildheterna eller från
enskildheterna till det mera allmänna. Lärjungen må få öva
sig i bådadera och se, i vilka fall varje särskild metod
är lämpligast och för vilka ändamål den är
tjänligast.

I historien bör tidsordningen råda, i filosofiska
undersökningar den naturliga ordningen, som i allt
fortskridande består i att man går från det ställe, där man
just befinner sig, till det, som ligger intill och närmast
detta. Så fortskrider också själen från den kunskap den
redan besitter till den, som ligger närmast och
sammanhänger ined den, och så vidare till sitt mål, genom
de enklaste och minst sammansatta delar, i vilka den
kan upplösa ämnet. För det ändamålet är det
lärjungen till stor nytta, om man vänjer honom att särskilja
väl, d. v. s. att ha tydligt skilda begrepp, varhelst
tanken kan finna någon verklig skillnad, men att lika
sorgfälligt undvika särskiljande i blott uttrycken, där han
icke har klart skilda och olika föreställningar.

</chapter>
<chapter name="XXV. Talanger och färdigheter">
TJUGOFEMTE KAPITLET.

<b>TALANGER  OCH  FÄRDIGHETER.</b>

196. Förutom vad som kan vinnas genom studier
och böcker finnas andra för en herreman nödvändiga
färdigheter, som kunna vinnas genom övning och för
vilka tid bör medgivas och lärare måste anskaffas.

Eftersom dans är det, som ger behagfulla rörelser
hela livet igenom och framför allt manlighet och klädsam
säkerhet åt unga gossar, tror jag ej man kan lära sig
det för tidigt så snart de väl äro gamla och starka nog
att kunna det. Men ni måste nödvändigt ha en god
lärare, som vet och kan lära, vad som är behagfullt och
klädsamt och ger frihet och ledighet åt kroppens alla
rörelser. En lärare, som ej lär dem detta, är sämre än
ingen alls, ty naturlig otymplighet är mycket bättre
än apaktigt tillgjorda fasoner. Jag tycker det ser
mycket skapligare ut att taga av hatten och bocka sig som
en hederlig herreman på landet än som en misslyckad
dansmästare. Ty vad själva hoppandet och
figurerandet beträffar, så räknar jag det för en ringa ting eller
intet, utom för så vitt det är ägnat att fullkomligt
utbilda en behagfull hållning.

<b>Musik.</b>

197.  Musik anses ha en viss frändskap med dans, och
skicklighet att traktera en del instrument värderas
högt av många. Men det öder bort så mycket av en
ung mans tid att vinna om också blott måttlig
färdighet däri och för honom ofta in i så egendomligt
sällskap,<footnote>Jfr § 174 med noten.</footnote> att många tycka, att han mycket hellre borde
bespara sig mödan. Jag har också bland begåvade och
praktiskt dugliga män så sällan hört någon vinna
beröm eller anseende för utmärkt skicklighet i musik,
att jag bland alla de saker, som någonsin räknats till
talanger, tror mig kunna sätta den i sista rummet.
Vårt korta liv räcker ej till för att tillägna sig allting,
och ej heller kan vårt sinne alltid vara riktat på att
lära sig något. Svagheten av vår organism både till
själ och kropp kräver, att vi ofta få vila från all möda,
och den, som vill få någon nytta av någon del av sitt
liv, måste anslå en rundlig tid därav till vederkvickande
förströelser. Åtminstone får man ej neka de unga
sådan, om man icke vill uppleva den sorgen, att medan
man alltför brådstörtat vill ha dem att bli gamla, man
för dem i graven eller till att bli barn på nytt, förr än
man det önskar. Därför tror jag, att den tid och den
möda, som anslås till allvarlig utbildning, böra
användas till saker av högsta nytta och betydelse och detta
också med de lättaste och genaste metoder man på
något sätt kan finna på. Måhända vore det, såsom jag
ovan sagt,<footnote>Jfr s. 124. — Om »uppfostrans hemlighet» talar förf. även
ss. 45 och 51.</footnote> icke en av de minsta hemligheterna i
uppfostrans konst, om man kunde låta de kroppsliga och
andliga övningarna så växla, att de bleve till
vederkvickelse för varandra. Jag tvivlar icke på att här något
kunde göras av en förståndig man, som ville ta noga
hänsyn till lärjungens temperament och böjelser. Ty
den, som är trött antingen av att studera eller av att
dansa, önskar ej strax gå och lägga sig utan vill ha
någonting annat för sig, som kan förströ och roa honom.
Det måste man dock alltid komma ihåg, att ingenting
kan räknas som vederkvickelse annat än det, som göres
med nöje. 

<b>Ridning och fäktning.</b>

198.  Fäktning ock skolritt betraktas som så
nödvändiga delar av utbildningen, att man skulle anse det som
en svår uraktlåtenhet att ej beakta dem. Det
sistnämnda, som man mestadels kan få lära sig endast i
storstäderna, är en av de hälsosammaste kroppsövningar man
kan få på dessa platser för ett bekvämt och yppigt liv
och bör av detta skäl lämpligen ingå i en ung
herremans sysselsättningar under hans vistelse där. Och för
så vitt det bidrager till att giva en man en säker och
behagfull hållning till häst och att göra honom skicklig
att lära sin häst hastigt stanna och vända och vara väl
samlad, är det till nytta för en herreman både i fred och
krig. Men huruvida det är nog viktigt för att göras
till en särskild uppgift och förtjänar att upptaga mer
av hans tid, än som blott och bart för hälsans skull bör
med lämpliga mellanrum användas till någon dylik
kraftig motion, det vill jag lämna åt föräldrars och
uppfostrares urskillning att avgöra. De göra väl i att vid
all slags uppfostran komma ihåg, att mest tid och flit
bör ägnas åt det, som kan väntas bli av största
betydelsen och oftast komma till användning under vanliga
förhållanden i det liv, som ynglingen är ämnad för.

199.  Vad sedan fäktningen beträffar, synes mig den
övningen vara god för hälsan men farlig för livet,
emeda<img></img>n förlitandet på skickligheten häri lätt förleder de
människor att ställa till gräl, som tro sig ha lärt att
bruka värjan. Denna självsäkerhet gör dem ofta mer
ömtåliga än behövligt i hedersfrågor, även om de ha
blott ringa eller alls ingen anledning att känna sig
förolämpade. Unge män äro med sitt heta blod allt för
benägna till den tanken, att de utan nytta lärt sig fäkta,
om de aldrig få visa sin skicklighet och sitt mod i en
duell; och de tyckas ju ha skäl för den meningen. Men
hur många sorgliga tragedier det skälet varit
anledning till, kunna mången moders tårar intyga. En
man, som icke kan fäkta, är nog mera försiktig att 
undvika sällskap med slagskämpar och spelare och blir icke
hälften så benägen att göra väsen av små hedersfrågor
eller att tillfoga förolämpningar eller efteråt hetsigt
försvara deras berättigande; och det är ju sådant, som
vanligen ger upphov till grälet. Och när man är ute i
fält, är måttlig skicklighet i fäktning något, som
snarare blottställer en för fiendens svärd än skyddar en
därför. En modig man, som ej alls kan fäkta och därför
vågar allt med en enda stöt och icke bara står och
parerar, har också förvisso fördel gentemot en måttligt
god fäktare, särskilt om han är skicklig i att brottas.
Om därför någon skyddsåtgärd skall vidtagas mot
dylika händelser och en person skall göra sin son rustad
för dueller, så skulle jag mycket hellre vilja se, att min
son vore en god brottare än en medelmåttig fäktare,
vilket ju är det högsta en herreman kan komma till
i den konsten, om han icke vill gå i fäktskola ständigt
och jämt och öva dagligen. Men då nu fäktning och
skolritt så allmänt betraktas som nödvändiga fordringar
i fråga om en herremans utbildning, torde det vara
svårt att helt förmena någon av det ståndet dessa
tecken på högre ställning. Jag vill därför lämna åt fadern
att överväga, i vad mån sonens temperament och den
ställning, han sannolikt kan väntas få, kunna tillåta
eller rent av uppmuntra honom att följa modebruk, som
ha mycket litet att göra med det civila livet och
därtill fordom voro okända för de mest krigiska nationer
och föga synas ha ökat kraften eller modet hos dem,
som antagit dem. Ty icke kunna vi väl tro, att krigisk
skicklighet eller mannamod ha ökats genom
duellerandet, med vilket ju fäktningen kom in i världen och med
vilket den också, förmodar jag, skall försvinna därur.

200.  Detta är, vad jag för närvarande har att säga
om undervisningen i lärda ämnen och övningsämnen.
Huvudsyftet med alltsamman är dygd och vishet: 

Nullum numen abest si sit prudentia.<footnote>»Ingen gudomlighet fattas, om klokhet är med»  (Juvenalis).
Locke citerar dock här en mindre, god läsart.</footnote> 



Lär gossen att få herravälde över sina böjelser och
att underordna sina begär under förnuftet! När detta
vunnits och genom ständig övning stadgats till vana,
då är den svåraste delen av uppgiften löst. För att
föra en yngling därhän vet jag intet så kraftigt
bidragande medel som kärleken till beröm och lovord, och
denna bör därför bibringas honom med all upptänklig
konst. Gör hans sinne så känsligt som möjligt för ett
gott namn och för skam! När ni det gjort, har ni hos
honom inplantat en grundsats, som kommer att påverka
hans handlingar, när ni icke är närvarande, som är
ojämförligt kraftigare än fruktan för litet smärta av
riset och som blir den lämpliga stammen, på vilken
ni sedermera kan inympa sedlighetens och religionens
sanna grundsatser.

<b>Praktiska yrken.</b>

201.  Jag har ytterligare en sak att tillägga, men så
snart jag nämner den, kommer jag att löpa fara att
misstänkas för att ha glömt, vad jag håller på med och
vad jag ovan skrivit om uppfostran. Denna borde ju
helt syfta till utbildning för en herremans kall, men
med det synes ju ett praktiskt yrke vara alldeles
oförenligt. Och dock kan jag ej underlåta att säga, att jag
vill, att gossen skall lära sig ett praktiskt yrke, ett
hantverk, ja två eller tre, men ett särskilt väl.

202.  Som barnens böjelse att vara verksamma alltid
bör riktas på något, som kan vara nyttigt för dem, så
kunna de fördelar, man kan vänta av det arbete de
sättas till, anses vara av två slag: 1. Själva den
skicklighet, som vinnes genom övning, kan vara värd att äga.
Sålunda är skicklighet ej blott i språk och lärda
vetenskaper utan även i målning, svarvning,
trädgårdsodling, härdning och bearbetning av järn och alla andra
nyttiga konster värd att äga. 2. Själva övningen i och
för sig, utan hänsyn till någonting annat, kan vara
nödvändig eller nyttig för hälsan. I somliga ting är
det så nödvän digt för barn att få kunskaper vid unga
år, att en del av deras tid bör anslås till utbildning
däruti, fastän dessa sysselsättningar icke alls bidraga till
att stärka deras hälsa. Dit höra läsning och skrivning
och allt annat stillasittande studiearbete för
utvecklandet av själskrafterna, vilket allt ovillkorligen måste
upptaga en stor del av herremäns tid alltifrån den späda
barndomen. Om handaslöjder däremot, vilka både
läras och övas genom kroppsarbete, gäller i många fall,
att de, tack vare denna övning, ej blott öka vår
händighet och skicklighet utan även bidraga till att stärka
vår hälsa, särskilt om de ge oss sysselsättning i det fria.
Vid dessa kunna alltså hälsans stärkande och
utbildningen förbindas med varandra, och av dem borde man
välja några lämpliga för att göra dem till
vederkvickelse för den, vars huvudsakliga arbete gäller böcker
och studier. Vid detta val bör hänsyn tagas till
personens ålder och böjelse samt tvång alltid undvikas, när
man söker få honom till arbetet. Ty befallningar och
våld kunna ofta skapa motvilja, men aldrig häva den,
och allt, vad man får en människa till genom tvång, det
lämnar hon, så fort hon kan, och har föga nytta och än
mindre vederkvickelse av, medan hon sysslar därmed.

<b>Målning.</b>

203.  Vad jag skulle tycka om allra bäst, vore
målning, om icke ett par skäl funnes däremot, som icke lätt
kunna vederläggas. För det första är dålig målning
något av det värsta, som finnes i världen; och att uppnå
bara en skaplig grad av skicklighet däruti kräver
alltför mycken tid av en man. Har han naturlig fallenhet
för det, blir det en fara för alla andra och nyttigare
studier, som lätt försummas för att ge rum åt detta. Och
har han ingen fallenhet därför, så äro all tid, möda och
kostnad, som användas därpå, bortkastade och till
ingen nytta. Ett annat skäl till att jag icke är för, att
en herreman lär sig måla, är det, att målning är en
vederkvickelse, som medför stillasittande och mera
sysselsätter själen än kroppen. Som en herremans mer 
allvarliga sysselsättning betraktar jag studier; och när
dessa fordra uppfriskande vederkvickelse, bör denna
bestå i något slag av kroppslig övning, som låter
tankarna vila samt stärker hälsa och krafter. Av dessa
båda skäl är jag icke för målning.

<b>Andra vederkvickande sysselsättningar.</b>

204.  Därnäst vill jag för en herreman på landet
föreslå en eller snarare två sysselsättningar, nämligen
trädgårdsskötsel eller jordbruk i allmänhet samt träarbete
såsom timmerman, snickare eller svarvare, ty detta är
lämpliga och hälsosamma vederkvickelser för den, som
sysslar med studier eller har högre verksamhet av
praktisk art. Ty eftersom icke själen står ut med att
ständigt sysselsättas med samma sak eller på samma sätt,
och personer, som föra ett stillasittande liv eller
studera, böra ha någon övning, som samtidigt kan förströ
deras sinne och ge deras kropp sysselsättning, så vet
jag inga, som för en herreman på landet kunna göra
detta bättre än dessa båda. Det ena ger honom ju
motion, när väderleken eller årstiden hindrar honom från
det andra. Härtill kommer, att han genom att vara
skicklig i det ena kan leda och undervisa sin
trädgårdsmästare och genom det andra kan tänka ut och
förfärdiga en stor mängd både roande och nyttiga föremål.
Detta framställer jag dock ej som huvudändamålet med
hans kroppsarbete utan som lockelser därtill. Ty det
är förströelse från andra, mer allvarliga tankar och
sysselsättningar genom nyttigt och hälsosamt arbete
med händerna, som jag härvid främst åsyftar.

205.<footnote>Senare tillägg.</footnote>  Forntidens store män förstodo mycket väl att
förena sina händers arbete med skötandet av statens
angelägenheter och ansågo det ingalunda vara
nedsättande för sin värdighet att låta det ena komma som en 
vederkvickelse efter det andra. Det, som mest allmänt
tycks ha sysselsatt och förstrött dem på lediga stunder,
var åkerbruk. Gideon bland judarna hämtades från
tröskningen, liksom Cincinnatus bland romarna från
plogen, för att taga befälet över sitt lands härar mot
fienden. Och det är tydligt, att deras skicklighet att
föra slagan eller plogen och det, att de voro goda
arbetare med dessa redskap, icke utgjorde något hinder för
deras duglighet i vapenyrket eller gjorde dem mindre
skickade till krigets eller statsstyrelsens konst. De
voro stora härförare och statsmän likaväl som
jordbrukare. Cato den äldre,<footnote>Cato maior (234—149 f. Kr.) skrev för sin sons räkning
arbetet De re rustica (»Om lantbruket»).</footnote> som med stor berömmelse innehaft
alla republikens höga ämbeten, har lämnat oss ett
egenhändigt bevis på huru väl bevandrad han var i lantliga
ting, och om jag minnes rätt, ansåg Cyrus
trädgårdsodling så föga under en trons värdighet och höghet, att
han visade Xenofon ett stort fält med fruktträd, vilka
alla han själv helt och hållet planterat.<footnote>Här tycks Locke förväxla den äldre Cyrus och den yngre,
som endast var tronpretendent. Den senare visade ett sådant
fält för greken Lysander enligt Xenofons berättelse.</footnote> Forntidens
hävder, både bland judar och hednafolk, äro fulla av
dylika bevis, om det nu behövdes att anbefalla nyttiga
vederkvickelser  genom  att anföra exempel.

206.  Man må ej heller tro, att jag tar miste, när jag
kallar dessa eller dylika övningar och arbeten med
händerna för förströelser eller vederkvickelser. Ty
vederkvickelse är icke detsamma som sysslolöshet — såsom
en var kan iakttaga —, utan det är att ge lättnad åt
den trötta delen av vår varelse genom förändrad
verksamhet. Den, som tror, att icke förströelse kan bestå
i hårt och mödosamt kroppsarbete, glömmer, att man
måste stiga tidigt upp, rida hårt, fördraga hetta, köld
och hunger, om man är jägare. Och dock är jakt till
häst som bekant den ständiga vederkvickelsen för män
i den högsta samhällsställning. Att gräva, plantera,
ympa eller ha alla möjliga sådana nyttiga 
sysselsättningar skulle icke vara mindre förströelse än något av
de tomma tidsfördriv, som nu äro på modet, om man
blott kunde få människor att finna nöje i sådant; och
denna verkan har vana och skicklighet i ett praktiskt
yrke hastigt på vem som helst. Och jag betvivlar ej,
att man kan träffa på människor, som, när de ofta
blivit inbjudna till kortspel eller annat spel av personer,
som de ej kunna säga nej till, ha blivit mer uttröttade
av dylik vederkvickelse än av någon den mest
allvarliga sysselsättning i livet, och detta fastän spelet varit
av den art, att de icke haft någon naturlig motvilja
däremot, utan gärna ibland kunde förströ sig med det.

207.<footnote>Denna paragrafs nuvarande lydelse beror på omarbetning
i senare upplaga.</footnote>  Spel, varmed personer ur de bättre klasserna,
särskilt damer, föröda så mycket av sin tid<footnote>En för Locke betecknande anekdot berättas av Shaftesbury,
sonson till hans gynnare lord Ashley. Hos farfadern hade en
dag samlats åtskilliga betydande män, som hastigt nog satte
sig till spelborden. Locke tog fram sin anteckningsbok och
började skriva. Tillfrågad om vad han skrev, svarade han,
att han ville teckna upp något av det samtal, som så
framstående män komme att föra. Dessa ord hade den verkan, att
korten lades bort och resten av dagen tillbragtes med värdefullt
meningsutbyte.</footnote>, är för mig
ett tydligt bevis på att människor icke kunna vara
fullkomligt sysslolösa. De måste ha någonting för sig.
Ty hur skulle de annars kunna sitta så många
timmar och möda sig med något, som i allmänhet är till
förargelse mera än till glädje för de flesta människor,
medan de just hålla på därmed! Säkert är, att spel
icke efterlämnar någon tillfredsställelse för dem, som
tänka över det, när det är slut, och på intet sätt
gagnar kropp eller själ. Och har det sådana verkningar,
att det berör ekonomiska intressen, så är det icke en
vederkvickelse utan ett näringsfång, vari blott få
människor, som ha annat att leva av, göra sin lycka. Och
en lycklig spelare har i bästa fall blott klen förtjänst,
ty han fyller sina fickor för priset av sitt goda namn.

Vederkvickelse tillkommer ej personer, som äro
obekanta med arbete och som icke äro medtagna och 
uttröttade genom fyllandet av sina yrkesplikter. Man
borde lägga an på att så ordna den tid, som ägnas åt
vederkvickelser, att denna kan ge vila och
uppfriskning åt den del av organismen, som övats och är trött,
och att ändå någonting blir gjort, som förutom nöje
och lättnad för stunden också kan bli till nytta
sedermera. Det har varit allenast fåfängan och stoltheten
över hög ställning och rikedom, som bragt på modet
onyttiga och farliga »tidsfördriv» (som det heter) och
fått människor att tro, att det icke kunde vara en
förströelse, som lämpade sig för en herreman, att lära sig
eller ta itu med någonting nyttigt. Det är detta,
som givit kort, tärningar och dryckjom så stort
anseende i världen. Många kasta på sådant bort sina lediga
stunder mera på grund av sedens övermakt och bristen
på bättre sysselsättning att fylla ut sin lediga tid med
än av något nöje, som står att finna däri. De kunna
ej bära den börda av oanvänd tid, som tungt vilar på
dem, eller den otrevnaden att ingenting alls ha för sig,
och eftersom de. aldrig lärt sig någon lovvärd
handaslöjd att förströ sig med, så tillgripa de för att få
tiden att gå dessa dåraktiga eller dåliga sätt, som
brukas, men i vilka en förnuftig människa, som ej ännu
fördärvats av seden, kan finna mycket litet nöje.

208.  Detta säger jag nu icke, som om jag ville, att
en ung herreman aldrig skulle vara med om de
oskyldiga förströelser, som äro gängse bland hans jämnåriga
och likställda. Nej, långt ifrån, att jag ville ha honom
till den grad sedesträng och trumpen, så skulle jag vilja
råda honom att visa mer än vanligt tillmötesgående i
fråga om sina umgängesvänners alla muntra nöjen och
förströelser och att ej visa motvilja eller egensinne mot
någon deras önskan, som kan hövas en herreman och
en hederlig man. Vad kort och tärningar angår, tror
jag dock säkraste och bästa sättet är att aldrig lära
sig något spel med dem och att sålunda bli oförmögen
att vara med om dessa farliga frestelser, som inkräkta
på och föröda nyttig tid. Men sedan jag nu gjort
detta medgivande åt muntert samspråk, varmed man kan
fördriva en stund, och åt alla passande vederkvickelser,
som nu äro gängse, så påstår jag, att en ung man får
nog med tid över från sitt allvarliga och huvudsakliga
arbete, för att kunna lära sig nästan vilket yrke som
helst. Det beror på bristande flit, icke på bristande
ledighet, att människor icke äro skickliga i flera
konster än en. Om en timme om dagen regelbundet
användes till dylik förströelse, kommer man därmed på kort
tid mycket längre, än man kan föreställa sig. Och vore
också detta till ingen annan nytta än att göra de
vanliga, lastbara, onyttiga och farliga tidsfördriven
omoderna och att visa deras obehövlighet, så borde det
förtjäna uppmuntran. Om människor allt ifrån
ungdomen vandes ifrån detta dagdrivarlynne, vari somliga
av vana låta en god del av sitt liv gagnlöst rinna bort
utan vare sig arbete eller vederkvickelse, så skulle de
få nog tid att förvärva händighet och skicklighet i
hundratals saker, som, hur fjärran de än ligga från
deras egentliga levnadskall, icke alls skulle vara ett
hinder för detta. Därför anser jag också av detta såväl
som andra förut nämnda skäl, att ett lättjefullt,
intresselöst lynne, som drömmer bort sina dagar i
sysslolöshet, minst av alla bör möta överseende eller tillåtas
hos ungdom. Ett sådant själstillstånd kan man
ursäkta hos en, som är sjuk och vars hälsa på något sätt
är i olag, men icke hos någon annan, han må vara av
vad ålder eller stånd som helst.

209.  Till de förut nämnda färdigheterna kunna
läggas parfymberedning,<footnote>Det hörde till tidens mod, att herrar och i synnerhet damer
själva destillerade luktvatten. Detta liksom övriga här
nämnda sysselsättningar sammanhängde även med tidens
vetenskapliga intressen. Jfr s. 239, not 1.</footnote> fernissning, gravering samt
åtskilliga slags arbeten i järn, mässing och silver. Och
om, såsom fallet är med de flesta unga herremän, en
betydlig del av den unges tid tillbringas i en storstad,
kan han få lära sig skära, polera och infatta
ädelstenar eller sysselsätta sig med slipning och polering av
optiska glas. Bland den stora mångfalden av sinnrika 
handaslöjder måste ovillkorligen finnas någon, som
han kan finna behag och nöje uti, såvida han icke är
antingen lat eller utsvävande, vilket ju icke kan
förutsättas vid en riktig uppfostran. Och då han ju icke
alltid kan sysselsättas med studier, läsning och samtal,
får han mången timme --- utom  dem  hans 
kroppsövningar ta i anspråk --- som, ifall den ej användes på
detta sätt, användes på ett sämre. Ty, så slutar jag,
en ung man vill sällan sitta fullkomligt stilla och
sysslolös, och om han det gör, så är det ett fel, som bör
botas.

</chapter>
<chapter name="XXVI. Bokföring">
TJUGOSJÄTTE KAPITLET.

<h3>BOKFÖRING.</h3>

210.  Men om de missledda föräldrarna, skrämda av
de vanhedrande orden hantverk och yrke, hysa motvilja
mot alla dylika sysselsättningar för sina barn, finnes
dock en sak sammanhängande med praktiska yrken,
vilken de vid närmare eftersinnande nog skola anse
oundgängligen nödvändig för sönerna att lära sig. Om
än affärsmässig bokföring icke är en vetenskap, som
kan väntas förhjälpa en herreman till ägodelar, så
finnes dock kanske icke ett nyttigare och verksammare
medel att åt honom bevara de ägodelar han har. Man
ser sällan, att den, som håller räkning över sina
inkomster och utgifter och därigenom ständigt kan
överskåda sin affärsställning, låter denna förfalla. Ja, jag
tvivlar ej på att det för mången går bakut, innan han
märker det, eller att det går vidare utföre, när det
väl börjat, därför att han ej varit förtänksam nog att
fora böcker eller ej har nog skicklighet däruti. Jag
skulle därför vilja råda alla herremän att grundligt lära
sig affärsmässig bokföring och att icke anse det för en
färdighet, som ej angår dem, därför att den fått sitt
namn av och främst utövas av affärsmän.

211.  När unge herrn väl lärt sig konsten att föra
räkenskaper —-- vilket mera är en förståndssak än
räknekonst —--, skadar det kanske icke, om hans far allt
framgent begär, att han skall använda den för alla sina
förhållanden. Icke som om jag ville, att han skall
skriva upp varje mått vin eller varje spel, som kostar
honom pengar, ty den allmänna beteckningen 
»varjehanda utgifter» kan ju ganska bra användas om sådant.
Och icke heller vill jag, att fadern så noga skall
granska dessa räkenskaper, att han därav tar sig anledning
att kritisera sonens utgifter. Han måste komma ihåg,
att han en gång själv varit ung, och får ej glömma,
vilka tankar han hade då, eller att sonen har rätt att
ha samma tankar och att möta hänsyn för dem. Om
jag nu vill, att den unge herremannen skall vara
tvungen att föra räkenskaper, är därför detta icke alls, för
att man på det viset skall få en hållhake på hans
utgifter —-- ty vad fadern lämnar honom i fickpengar, bör
han också låta honom fullt förfoga över —--, utan
endast för att han tidigt må bibringas vanan att göra
det, och att man i god tid skall göra till hans förtroliga
vana det, som blir så nyttigt och nödigt för honom
att ständigt utöva under hela sin levnad. En
venetiansk ädling, vilkens son liksom vältrade sig i sin
faders stora rikedom, fann, att sonens utgifter blevo
mycket höga och överdådiga, och befallde då sin kassör
att framdeles icke ge honom mera pengar, än han
räknade, när han tog emot dem. Detta, så kunde man ju
tycka, var icke någon sträng hämsko på en ung
herremans utgifter, vilken utan svårighet kunde få så
mycket pengar han ville räkna. Och dock visade det sig,
att detta för en, som icke var van vid annat än att
sköta sina nöjen, var ett mycket stort besvär, vilket till
slut förde honom till denna sansade och förmånliga
tanke: »Om det är så mycken möda för mig att blott
och bart räkna de pengar jag vill ge ut, hur mycket
arbete och möda kostade det ej mina förfäder att icke
endast räkna dem, utan också förvärva dem!» Denna
förnuftiga tanke, som väckts av denna lilla möda, som
ålades honom, hade en så kraftig verkan på hans sinne,
att han därigenom bättrade sig och alltifrån den
tiden visade sig vara en god hushållare. Det måste
åtminstone alla erkänna, att ingenting med större
sannolikhet kan väntas hålla en person inom lämpliga
gränser, än om han ständigt har sin affärsställning för sina
ögon genom regelbunden bokföring.

</chapter>
<chapter name="XXVII. Om resor">
TJUGOSJUNDE KAPITLET.

<h3>OM  RESOR.</h3>

212.  Som sista ledet i uppfostran komma vanligen
resor, som allmänt anses avsluta verket och skapa den
fulländade herremannen. Jag erkänner, att resor till
främmande länder hava stora fördelar med sig, men den
tidpunkt man vanligen väljer för att sända unge män
utomlands är enligt min tro den, som minst av alla
sätter dem i stånd att inhösta dessa. De fördelar man
för huvudparten av dem ställer i utsikt kunna
sammanfattas i följande två: för det första språkkunskap, för
det andra förkovran i klokhet och praktiskt förstånd
genom att de få se män och umgås med personer,
vilkas kynne, seder och levnadssätt skilja sig från
varandra men i synnerhet från dem i den unges hemort
och närmaste grannskap. Men i åldern från 16 till 21
år, den vanliga tiden för resor, äro människor mindre
än någonsin i hela sitt liv skickade för utbildning av
detta slag. Den första lämpliga tidpunkten att lära
sig främmande språk och vänja sin tunga vid deras
riktiga ljud bör efter min mening vara mellan 7 och 14
eller 16 års ålder, och även då är det nyttigt och
nödvändigt, att en informator följer med, som jämte
språken också kan lära dem andra saker. Men om man
sänder dem långt bort utom synhåll för föräldrarna
under en informators ledning, när de tycka sig vara
alltför stora karlar för att ledas av andra och dock ej ha
nog klokhet och erfarenhet för att kunna följa sin egen
ledning, — vad är väl det annat, än att man blottställer
dem för alla de största farorna i hela deras liv, när de
ha minst skydd och värn emot dem! Intill dess att
denna sjudande, stormiga tid inträder i den unges liv,
kan man hoppas, att informatorn kanske har en viss
auktoritet. Varken denna ålders motspänstighet, ej
heller de frestelser eller exempel, som andra ge, kunna
undandraga honom informatorns ledning före 15- eller
16-årsåldern. Men då, när han börjar söka mäns sällskap
och själv tycker sig vara en man, när han börjar få
smak för och berömma sig av manliga oarter och anser
det för skam att längre stå under en annans uppsikt och
ledning, — vad kan man då hoppas ens av den mest
omsorgsfulle och förståndige informator? Denne har
ju ingen makt att tvinga, och hans lärjunge har ingen
lust att låta sig övertalas utan manas tvärtom av sitt
heta blod och härskande sed att lyssna till frestelserna
från sina kamrater, som äro just lika visa som han själv,
hellre än till övertalningsförsöken från sin informator,
som han nu betraktar som en fiende till hans frihet!
Och när kan väl en människa så lätt komma på
villovägar, som när hon är på en gång både oerfaren och
ostyrig! Detta är den tidpunkt i ynglingens hela liv,
som mest kräver hans föräldrars och vänners vaksamma 
öga och myndighet till sin ledning. Böjligheten
under den tidigare delen av en människas liv, innan hon
ännu blivit stor nog för att vara halsstarrig, gör den
mera mottaglig1 för ledning och tryggare; och under
de följande levnadsåren börja förstånd och förtänksamhet 
något göra sig gällande och mana människan att
tänka på sin välfärd och på att komma framåt. Den
tidpunkt jag alltså skulle anse lämpligast för att sända
en ung man utomlands, skulle då vara antingen den,
då han är yngre och står under en informators ledning,
av vilken han kunde ha god nytta; eller ock den, när
han är några år äldre och far utan handledare.<footnote>Locke använder i hela denna paragraf ordet <i>tutor</i>
»informator, lärare» i fråga om gossen, men i fråga om den unge
mannen <i>governor</i> »guvernör»; vilket senare anger en friare,
mindre skolmässig ledning. Jfr s. 94.</footnote> Då 
är han gammal nog att följa sin egen ledning och att
göra iakttagelser över vad han i andra länder finner
mest värt beaktande och som kunde vara honom till
nytta efter hemkomsten. Då har han också grundligt
satt sig in i sitt eget lands lagar och bruk, naturliga
och moraliska företräden och brister och har därför
också något att ge i utbyte åt de människor utomlands,
av vilkas umgänge han hoppats vinna något vetande.

213.  Att resan ordnas på annat sätt, är i min tanke
orsaken till att så många unga herremän komma åter
med så föga behållning därav. Och om de föra hem
med sig någon kunskap om de platser och de
människor de ha sett, så är den ofta förbunden med
beundran för de sämsta och fåfängligaste bruk de sett
utomlands. De ha efter sin hemkomst kvar smaken för och
minnet av de ting, vid vilka deras frihet först fick
lyfta vingarna, snarare än av det, som borde göra dem
bättre och visare. Och i sanning, hur kan det också
annorlunda vara, när de så tidigt, som de göra, fara
utomlands under en annans omvårdnad, som skall sörja
för deras behov och göra iakttagelser för deras
räkning? När de sålunda ha en handledare till skydd och
förevändning, anse de sig befriade från skyldigheten
att stå på egna ben och själva vara ansvariga för sitt
uppförande och göra sig därför mycket sällan besvär
att själva taga reda på saker eller göra nyttiga
iakttagelser. Deras tankar gå till nöjen och förströelser, och
därvid betrakta de uppsikten som ett intrång i deras
rätt. Men sällan besvära de sig med att undersöka de
människors avsikter, med vilka de sammanträffa,
iakttaga deras sätt att tala och uppträda, eller tänka över
deras konstgrepp, deras lynnen och böjelser, för att de
så skola förstå att skicka sig rätt gent emot dem. Här
skall den, som följer med dem på resan, skydda dem,
hjälpa dem ur knipan, när de ha råkat illa ut, och ha
ansvaret för dem vid alla deras snedsprång.

214.  Jag medger, att människokännedom är en så
svår konst, att man ej kan vänta, att en ung man strax
skall vara fullkommen däri. Och dock är det så liten
nytta med att han far utomlands, om icke resan ibland
öppnar hans ögon, gör honom försiktig och varsam
samt vänjer honom vid att se längre än till ytan och
att under det harmlösa skyddet av ett artigt och
förbindligt uppträdande bevara sin frihet och trygghet i
umgänge med främmande människor och folk av alla
slag utan att förverka deras goda tanke om sig. Den,
som sändes ut på resa så gammal och så tänkande, att
han verkligen åsyftar att vidare utbilda sig, kan, vart
han än kommer, få umgänge och göra bekantskap med
personer ur de bättre klasserna. Ehuru nu detta är av
största fördel för en herreman, som reser, så frågar jag
dock: Bland våra unge män, som fara utomlands under
informatorers ledning, var finnes det väl en på hundra,
som någonsin besöker en person av de högre stånden?
Än mindre göra de bekantskap med sådana, av vilkas
umgänge de kunna lära sig, vad som i det landet är god
ton och vad där är värt uppmärksamhet. Dock kan
man av sådana personer lära mera på en dag än under
ett helt års strövtåg från det ena värdshuset till det
andra. Och detta är sannerligen icke att undra på.
Ty betydande och begåvade män vilja ej gärna låta
pojkar, som ännu behöva informators omvårdnad,
komma sig förtroligt nära. Men en ung herreman, som är
främling och uppträder som en man och visar begär att
få veta något om seder och bruk, lagar och
styrelsesätt i det land, där han vistas, han finner överallt
beredvilligt bistånd och mottagande bland de bästa och
kunnigaste personer, vilka gärna taga emot,
uppmuntra och understödja en andligt vaken<footnote>Här liksom s. 182 antar den engelske utgivaren Daniel
förväxling av <i>ingenious</i> och <i>ingenuous</i>, vilket senare här väl gåve
översättningen »frimodig» eller »av god familj». Jfr Coste:
»honnête homme» samt s. 44, n.</footnote> och vetgirig
utlänning.

215.  Hur sant än detta är, fruktar jag dock, att det
icke kommer att ändra seden, som förlagt tiden för
långresan till den olämpligaste delen av livet endast av
skäl, som intet ha att göra med de ungas utbildning. 

Man får icke skicka ut den lilla pojken till utlandet
vid 8 till 10 års ålder, av fruktan för att något kunde
hända det späda barnet; detta ehuru han då löper tio
gånger mindre risk än vid 16 eller 18 års ålder. Icke
heller får han stanna hemma, tills den där farliga,
obändiga åldern är över, ty han måste vara tillbaka till 21
års ålder för att gifta sig och bilda familj. Fadern kan
icke vänta längre på hemgiften och modern icke längre
på en ny skara småbarn att leka med. Och så måste
man, hur det än må gå, se sig om efter en hustru åt
unge herrn till den tiden, då han blir myndig.<footnote>Locke hade själv haft det grannlaga uppdraget att se ut en
brud åt lord Ashleys unge son, när denne endast var 17 år
gammal, och hans val hade visat sig lyckligt.</footnote> Dock
skulle det ej skada hans kroppsliga och andliga
utveckling eller hans avkomma, om giftermålet uppskötes en
tid och han i år och vetande finge lov att få litet
försprång före sina barn, som man ofta ser följa fadern
allt för tätt i hälarna, till föga belåtenhet för både son
och far. Men när vi nu fått den unge herremannen så
långt, att äktenskapet är i sikte, är det tid att lämna
honom åt hans utvalda. 

</chapter>
<chapter name="Slutord">
<h3>SLUTORD.</h3>

216.  Om jag också nu avslutat de tankar, som nära
till hands liggande iakttagelser ingivit mig, vill jag
dock ej man skall tro, att jag betraktar dem som en
riktig avhandling i ämnet. Det gives tusen andra ting,
som kunna behöva beaktas, i synnerhet om man skall
ta med de mångfaldiga karaktärer, olika böjelser och
särskilda fel man kan se hos barn samt föreskriva
lämpliga botemedel. Mångfalden är så stor, att det skulle
kräva en tjock bok, och icke ens den skulle heller
räcka till. Varje människas själ har likaväl som
hennes ansikte en viss egendomlighet, som skiljer henne
från alla andra, och det finnes måhända knappt två
barn, som kunna ledas efter precis samma metod.
Dessutom tror jag, att en prins, en adelsman och sonen till
en vanlig herreman böra få olika uppfostran. Här har
jag emellertid endast velat framställa några allmänna
synpunkter med hänsyn till uppfostrans viktigaste mål
och syften, och dessa voro närmast avsedda för en
herremans son, som då var mycket liten och jag därför
betraktade endast som ett oskrivet pappersblad eller vax,
som man kan modellera och forma, hur man vill.
Fördenskull har jag berört föga mera än de punkter, som
jag ansåg nödvändiga för uppfostran av en ung
herreman av hans samhällsställning över huvud taget. Jag
har nu offentliggjort dessa tankar, som jag fått då och
då, i det hoppet, att fastän detta är långt ifrån en
fullständig avhandling i ämnet eller ett sådant arbete, att
var och en däri kan finna just vad som passar för hans
barn, så kanske det dock skänker någon liten klarhet åt
dem, vilkas omtanke om sina kära små gör dem så
utomordentligt djärva, att de vid sina barns uppfostran
drista fråga sitt eget förnuft till råds hellre än att helt
lita på gammal sed. 

</chapter>
<chapter name="Register">
<h3><sp>REGISTER</sp></h3>

Hänvisningen avser sida.  De viktigaste ställena kursiverade.

<b>A</b>bc 188 f., 193.

Aesopus 191, 201, 221, 232.

Aga, oftast olämplig 43, 45 f.,
l49 f., 52 f., 140, 204 f.; av
informator 94; lämplig vid
trilska och upprepade
förseelser 82 f., <i>89 ff.,</i> 164, 206;
dess mått 83, 130.

Ambition <i>50 f., 53 f.,</i> 80, 124.
142, 163 f., 187, 191, 251.
Jfr Fåfänga.

Anatomi 200, 212.

Andar 167 f., 236 f. Jfr
Livsandar.

Anlag 7, 58 f., <i>116 f.,</i> 124, 134,
170, 218. Jfr Lynne.

Ansvarskänsla 263. Jfr
Förtrolighet.

Antikens folk förebilder:
romarna 13, 18 f., 65 noten.
235, 254; grekerna 235, 241
f., Sparta 140.

Arbete bör göras till nöje 55,
158, 187 ff., 202 f. Jfr Glädje

Aritmetik 222 f.

Artighet, se Belevenhet.

Ashley 255  n. 2, 265 noten.

Astronomi 200, 212, 223, 241

Augustus 19.

Auktoritet, föräldrars 40 f., 81.
83, 97 f., 116, 205; lärarens
94, 262; gentemot tjänare
145 f.

Avföring 27 ff.


<b>B</b>ad 10 f.

Bannor sällan 52 f., 81 f., 131.
153, 181, 204 f.; ej inför
andra 54, 63 f., 125.

Barn kunna lära vuxna 150.

Barnslighet berättigad 39, 54
65; 152.

Begär 23, 32, 34 f., <i>38 ff.,</i> 44
48 f., <i>119 ff.,</i> 251; omhuldas
genom belöningar 50; böra
väckas hos slöa barn 155.

Behov 119 f., 131; jfr Latin.
Bokföring.

Belevenhet 59 f., 62 ff. <i>(kap.
6),</i> 68 f., 98 ff., 106, 166, 174
ff. <i>(kap. 23),</i> 247.

Belöningar 122; i allmänhet
olämpliga 48 ff. <i>(kap. 4)</i>
76 ff. <i>(kap. 8).</i>

Beröm 51, 126, 142; gärna
inför andra 54, 148; olämpligt
81.

Bibeln 193, 198, 227, 237.

Biblisk historia 168, 237 f.

Bildning, se Kunskaper.

Blyghet 68, 174 ff.

Blygsamhet se
Hänsynsfullhet.

Blygsel, ett huvudmedel vid
uppfostran <i>52 f.,</i> 82, 127
131, 153, 163 f. Jfr
Ambition.

Bokföring 199, 259 f.

Boyle 240.

Brevskrivning 233.

Brottning 250.

Burgersdicius 108.

Bädd 26 f.

Bär 23 f.


<b>C</b>artesius 105, 239.

Castalio 96 f.

Cato 254.

Chillingworth 230.

Cicero 227, 230, 233.

Cincinnatus 254.

Cudworth 240.

Curtius, Quintus C. 227.

Cyrus 254.


<b>D</b>ans, dess nytta 62, 180, 247.

Descartes, se Cartesius.

Diet 17 f. Jfr Begär, Dryck,
Måltider.

Disciplin 33 f., se Auktoritet,
Härdning, Självbehärskning.

Disputerande 108 f., 114,   
<i>181 ff., 230 ff.</i>

Djurplågeri, se Grymhet.

Dryck 14 f., <i>21 f.,</i> 37.

Dryckesseder 21, 25, 256.

Dräkt 8 ff., <i>15</i> f., 36, 96, 120 f.

Dueller 249 f.

Dygd 32 f., 38, 52, 68, 115,
124, 170; uppfostrans mål
73, 166, 250.

<b>E</b>ftergivenhet, se Flathet.

Eftertanke 220.

Egensinne, se Trilskhet.

Egenvilja 118 ff.

Engelska förhållanden 12 f..
17, 19 f., 21 f., 30 not, 35
not, 37 f., 70, 72, 143, 188,
192 f., 212 ff., 216, 239 not,
254 f., 264 f.

Erfarenhet 138 f. Jfr
Världskännedom.

Etik 183 f., 194, <i>227,</i> 251. Jfr
Dygd.

Euklides 201, 224.

Eutropius 207, 221, 227.

Exemplets makt 35, 54, 65,
<i>74 f.,</i> 80 ff., 95; det äldsta
bainets ex. för syskonen
78; varnande ex. 103.

<b>F</b>ader och son 40 ff., <i>114 ff.,</i>
154, 260.

Farnaby 234.

Feghet, se Fruktan, Mod.

Filosofi 245 f.; se Etik,
Logik, Metafysik,
Naturfilosofi.

Flickors uppfostran 10, 
14 ff., 68, 200, 208.

Flit 80, 107 f., 257 f.

Folkrätt, se Lagfarenhet.

Formell bildning, se Stil. Jfr
Saklig bildning.

Fosterlandskärlek 1, 20, 136.

Framställningskonst, se
Stilövning.

Franska <i>197 f.,</i> 200, 235.

Frihet 15, 40 f., 65 f., 77 f.,
80, 102, 112, 119, <i>123 ff.,</i>
187, 262 ff. Jfr Tvång.

Frukt 23 f.

Fruktan 117, 134 ff. <i>(kap 14),</i>
168 ff.

Frågor, se Nyfikenhet.

Fysisk fostran, se Hälsa,
Kroppsövningar.

Fåfänga 36, 256; bör anlitas
vid uppfostran 148, 187.

Fäktning 249 f.

Färdigheter 247 ff. <i>(kap. 25),</i>
se även Teckning.

Föda 17 ff., 36 f.

Förakt 176 f.

Förlåtelse, ej förhastad 53;
bön om 125.

Förnuftet bör råda 33, 35, 
38 f., 48 f., 81, 108, 121 ff., 134,
151, 173, <i>251,</i> 266.

Försakelse 32 f., 38 f., 120 ff.

Förstånd, tala f. med barn 78.
130, 153, 205; jfr Resonera.

Försumlighet 64, 206.

Förtrolighet, med föräldrarna
40 f., <i>110 ff. (kap. 10),</i> med
informatorn 113 f., 205 f.

Förströelse, se Omväxling,
Vederkvickelse, Lek.

Fötternas härdning 10 f.

<b>G</b>entleman,   se  Herreman.

Geografi 200, 212, 222.

Geometri 201, 222, 224 f.

Gideon   254.

Giftermål, ej för tidigt 265.

Givmildhet 126 f.

Glober  222 ff.
Glädje och trevnad  121, 123 f.; jfr Arbete, Lust.
Glömska  57 f., 84, 206.
Gnat  64.
Grammatik  198, 200 ff., 207 ff.
Grekiska  68, 185, 210 f., 235 f., 241 ff.  Jfr Antiken.
Grotius  228.
Grymhet  35, 143 ff., <i>(kap. 15).</i>
Gråt  129 ff. <i>(kap. 13).</i>
Gudsfruktan  53 f., 166 ff. <i>(kap. 21).</i>
Gyckel  177.

<b>H</b>antverk  251 ff.
Helvicus  226.
Hemmet, uppfostran i h.  67 ff. <i>(kap. 7).</i>
Herreman  2 f., 8, 20, 199, 251, 253; en h:s bildning 242, 245.
Heuristisk, försiktighet med h. metod  202.
Historia  200, 222, <i>226 f.,</i> 229, 245; borde vara det egentliga studiet för herremän 225.
Hopkins  186.
Horatius  12, 227.
Hållning,  se Belevenhet, Dans.
Häftighet,  se Lugnt.
Hälsan  8 ff. <i>(kap 1),</i> 120, 155, 188, 248 f., 251 ff.
Hämndlystnad  35, 125.
Hänsynsfullhet  125, 174 f., 182.
Härdning  9 f., 32 f., 120, 131, av själen 135 f., 140 ff., mot lättja 79.
Härsklystnad  120 f., 125, 129.
Högmod  182.
Hövlighet,  se Belevenhet.

<b>I</b>drott,  se Kroppsövningar, Lek.
Informator  63, 70 f., 242; hur han bör vara 94 ff. <i>(kap. 9),</i> 153, 180, 186, 202, 220 f.
Intresse,  se Lust.

<b>J</b>ulianska tideräkningen  226.
Justinus  207, 227.

<b>K</b>araktär,  jfr Anlag, Lynne, Härdning, Vana.
Klagan  125, <i>129 ff. (kap. 13).</i>
Klandersjuka  176 ff.
Klemighet  26 f., 69, 265; mödrars k.  8, 10, 11 f.; Jfr Flathet.
Klokhet  172 f. <i>(kap. 22).</i>
Kläder,  se Dräkt.
Konsekvens  51, 164.
Konst,  se Målning, Teckning, Musik.
Kortskrift  197.
Kronologi  200, 225 f.
Kroppsarbete  155 f., 251 ff.
Kroppsövningar  249 f., 253 ff.
Kunskaper  99, 105, 107 ff., 166; kunskap ej huvudsaken 185 ff. <i>(kap. 24).</i>
Kält  40.
Kärlek  115, 119, 122, 124, 141, 205 f.
Köld  9 f.

<b>L</b>a Bruyère  242 f.
Lagfarenhet  228 f.
Lancastersystemet,  se Monitör-systemet.
Lantbruk  253 f.
Latin  68, 105, 185, <i>198 ff.,</i> 217, 220 f., 227, 234, 242; jfr Antiken.
Lek, naturlig för barn  39, 55, 77 f.; röjer lynnesarten 117, 153; som arbetsuppgift 154,
157 ff.; andefattig lek 148. Jfr Arbete.
Leksaker  39, 96, 158, <i>160 ff.</i> <i>(kap. 19);</i> som undervisningsmedel 188 ff.
Lilly  199.
List, hos barn  172 f., vid barns uppfostran 188 f.
Livsandar  132, 137, 204 f.
Locke om sig själv  8, 27, 31, 104 f.


Logik 229 ff.

Luft <i>14,</i> 252.

Lugnt sätt med barn 81, 130.

Lust för arbetet 46, 76, 106,
204, 219, 248.

Lydnad, bör läras tidigt 40;
obetingad 83.

Lynne 77, 84, 116 ff. <i>(kap. 11),</i>
248, 266.

Läkemedel 8, 30 f.

Lärdom, se Kunskap.

Läsning 187 ff.

Lättja 152 ff. <i>(kap. 17).</i>

Läxor 76, 78, 84, 152, 187.

Lögnaktighet 163 ff. <i>(kap. 20).</i>


<b>M</b>an, gossen vill vara m. 75,
102, 273 f.; vuxna söner böra
behandlas som män 40, 112,
271 f.; som gossen fostras,
så blir mannen 34 f., 122.

Masham 3, not 1, 221, not.

Metafysik 107 f., 167, 236.

Metod, gradvis fortskridande
204, 212, 223 ff., 245; 266;
vid språkstudier 200; jfr
Grammatik, Heuristisk,
Omväxling.

Mickel Räv, se Reinecke Fuchs.

Minnet bör ej belastas med
många regler 56 f., eller
utanläsning 217 f.; dess
övning 217 ff., 224.

Mod 44 f., 68, 72, 99, 134 ff.
<i>(kap. 14),</i> 249 f.

Modern kan hjälpa till vid
undervisningen 198, 221; 234.
Jfr Klemighet.

Modersmålet 198, 208 f., 233;
det viktigaste språket 203,
234 f.

Molyneux 119, not 1, 197, not
2.

Monitörundervisning  148,  224.

Montaigne 33, not 1, 96, not.

Moral, se Dygd, Etik.

Moses 239.

Motion 13 f., 31, 249.

Motsägelselusta 177 f., 181.

Målning 252.

Måltider 18 ff.

Måttlighet 18 ff., 21 f., 36 f.,
71 f.

Människokännedom, se
Världskännedom.

Mörkrädsla  168.


<b>N</b>amn, kärlek till ett gott n.,
se Ambition.

Naturen, låt den råda 15, 37.

Naturfilosofi 236 ff.

Naturvetenskaper 257 not; jfr
Anatomi, Astronomi,
Naturfilosofi, Saklig.

Newton 241.

Nyfikenhet 147 ff. (kap. 16).
Jfr  Vetgirighet.

Nyttan 107, 158, 212, 220, 243
f., 248 f., 251 f., 254 f., 259,
263; jfr Praktiska livet.

Nöjen 49, 54; jfr
Vederkvickelser, Arbete.


<b>O</b>aktsamhet bör bedömas milt
84, 145, 206.

Omväxling 78, 124, 157, 204,
248.

Ordning 245.


Peripatetiker 105, 240.

Perizonius 202.

Poesi, se Vers.

Praktiska livet, uppfostran för
praktiska livet 106, 113, 
198 f., 210 f., 223, 225, 232.

Pufendorf 228.


<b>R</b>ealbildning, se Saklig.

Regler, ej för många till barn
15, <i>56 ff.,</i> 61, 180, 191, 198,
200, 227; sederegler, som
böra inskärpas 194; för veka
barns uppfostran inga regler
utan uppfostrarens
omdöme 132.

Reinecke   Fuchs   192.

Religion 143, 166, 184;
religionsundervisning <i>193 f.,</i>
236 f., 251. Jfr Bibeln,
Biblisk historia.

Repetition 201.

Resonera, vänja barn att 113,
150 f. Jfr Förstånd.

Resor 196, 261 ff. <i>(kap. 27).</i>

Respekt 40 f., 121, 205. Jfr
Auktoritet, Vördnad.

Retorik 213, <i>229 ff.,</i> 234.

Ridning  249.

Rädsla,  se  Fruktan.

Räkning, se Aritmetik,
Bokföring.

Rättvisa 126  f.


<b>S</b>agor, hemska 168 f.

Saklig, kunskap först 200, 212,
222; s. förklaring 147 f.

Sanctius 202.

Sanningskärlek hos barn 36,
120, 163 <i>(kap. 20),</i> 170, 177
f.; gentemot barn 149.

Scheibler 108.

Scioppius 202.

Sed 143 f., 199, 250, 256, 264 f.

Seneca 12, 107.

Simning 13.

Själen 7, <i>32 f.,</i> 62 f., 96, 130,
145, 203, 253; jfr
Livsandar; — bilder av
barnasjälen 7, 149, 205, 266.

Självbehärskning 38, 44, 79,
125; jfr Härdning, Begär.

Skolor, deras brister <i>67 ff.,</i>
193, 199, 200, 212 f.

Skrik 39, 129 ff. <i>(kap. 13).</i>

Skrivning <i>195 f.,</i> 199, 201 f.,
212; jfr Uppsatser.

Slag, som barn utdela 33, 144.
Jfr Aga.

Slöjd 253, se Hantverk.

Snarstickenhet  178.

Snörning 15 f.

Solon 33.

Sparsamhet 159 ff.

Spel, pedagogiskt s. 188 ff.;
mot kortspel o. d. 216, <i>255 f.</i>

Språkundervisning, dess
metod 199 ff., 207 ff.; jfr
Latin, Grammatik.

Spökrädsla, se Vidskepelse.

Stenografi, se Kortskrift.

Sternold 186.

Stilövning 232 ff.

Stolthet 145 f., 180 f.; jfr
Ambition.

Straff, sparsamt 43 ff. 
<i>(kap. 3),</i> 76 ff. <i>(kap. 8);</i> men tills
det verkar 83; bör utmätas
efter förseelsens motiv 84 f.,
145.

Strauchius 226.

Stränghet i början 41, 43; mot
gnäll 132 f.; faran av för
mycken s. 44 f.

Stämning 79, 114; se Lust.

Sylt 24 med not.

Syndafloden, förklaring 238 f.

Sällskap, det viktigaste för att
lära belevenhet 65 f., <i>67 ff.,</i>
98, 109, 175, 256; på resor
261, 264.

Sätt, se Belevenhet.

Sömn 24 f., 120.

Sötsaker 24.

<b>T</b>alanger, se Färdigheter.

Talträngdhet 150 f.

Talövningar 214 f., 230 f.; jfr
Stilövning.

Tankspriddhet 204.

Teckning 196.

Temperament, se Lynne.

Tillgjordhet 59 ff., 247.

Tjänstefolket 10; faran från
tj. 22 f., 24, 38, 52, 65 f„ 81,
122 f., 168, 237 f.; hövlighet
mot tj. 145 f.

Tobak 28.

Trilskhet <i>82 ff.,</i> 116, 180, 206.

Trädgårdsskötsel 253 f.

Tvång, förkastligt 76 f., <i>79 f.,</i>
106 f., 157 ff. <i>(kap. 18),</i> 188,
252.

<b>U</b>mgänge, se Sällskap.

Undanflykter 164, 170.

Uppfostran, dess betydelse 2 f.,
7, 33 f.,  72;  dess hemlighet
45, 51, 205, 248; dess mål
166, 220 f.

Uppmärksamhet 204 f., 219;
jfr Omväxling.

Uppsats, på latin 213 f., på
modersmålet 215.

Utanläsning 217 ff.


<b>V</b>anor 14 f., 22, 29, 33, 42,
57 f. <i>(kap. 5),</i> 107, 121 f.,
127, 144, 162, 186, 251 f., 260;
vanans nytta vid
språkstudier 202.

Vederkvickelse nödvändig 78,
<i>123 ff.;</i> arbetet bör vara v.
187, 248, 252; kroppslig v.
253. Jfr Omväxling.

Verklighetssinne 113; jfr
Saklig.

Verksamhetsbegär, barns <i>78 f.,</i>
159; människors 255.

Verser 213, 216 f.

Vetenskapliga studier 203, 245.
Jfr Kunskaper.

Vetgirighet bör omhuldas 123,
147 ff. <i>(kap. 16).</i>

Vidskepelse 167 f., 237.

Viljan måste böjas och ledas
83 ff., 118 ff. Jfr Begär,
Härdning.

Vinfridas källa 12.

Virgilius   227.

Vishet 166, <i>172 f.,</i> 251, 263.

Voiture 233.

Worthington 194.

Vänlighet 170; mot
tjänstefolk 145.

Vänner 101; dåliga 106. Se
Förtrolighet, Sällskap.

Världskännedom 68, 98, <i>101 ff.,</i>
263 f.

Värme 8 ff.

Väta om fötterna 10 f.

Vördnad för föräldrarna bästa
medlet till fostran 44, 114 f.,
121.


<b>X</b>enofon 254.

Xerxes 219.


<b>Y</brken, se Hantverk.


<b>Å</b>skådlighet 192, 212, 225. Jfr
Saklig.


<b>Ä</b>ganderätten 126 ff.

Ärlighet 71, 127 f. Jfr
Sanningskärlek, Rättvisa.

<b>Ö</b>dmjukhet 180 ff. Jfr
Blygsamhet.

Övergångsåldern 261 f.

Översättning, mellanradig 201.

Övning 132, 137 ff., 142, 227,
232, 247. Jfr Vana, Metod.

Övningsämnen, se Färdigheter.





