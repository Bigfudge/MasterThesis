<h1>SPRÅKETS LIF</h1>

<h2>INLEDNING TILL DEN JÄMFÖRANDE SPRÅKVETENSKAPEN</h2>

POPULÄR FRAMSTÄLLNING
AF

D:R KARL LJUNGSTEDT

FÖRF. TILL »GRUNDDRAGEN AF MODERSMÅLETS HISTORIA» M. M.

STOCKHOLM

JOS. SELIGMANNS FÖRLAG 

STOCKHOLM

CENTRAL-TRYCKERIET, 1899 

<chapter name="Företal.">

<h1><i>Företal.</i></h1>

<i><b>F</b>öreliggande arbete är blott en utvidgning och
bearbetning af de föreläsningar öfver Språkets lif, förf. våren
1895 höll vid Stockholms Högskola. Anledningen till att de
nu utgifvas i bokform är den, att förf. tänkt sig, att de
skulle kunna lända till någon nytta och ledning för
nybörjare i den komparativa lingvistiken samt att de äfven
måhända kunna vara af något intresse för den bildade
allmänheten. För att gifva framställningen en så lättfattlig och
populär form som möjligt har förf. så vidt ske kunnat,
städse sökt utgå från modersmålet och hos läsaren endast
förutsatt kännedom om de tre stora kulturspråken, tyska,
engelska och franska.

Till Docenten <sc>E. Liden</sc>, som under arbetets tryckning
lämnat förf. många värdefulla råd och upplysningar, samt
till Ingeniör <sc>C. O. Boije af Gennäs</sc> och Lärovärksadjunkten
<sc>S. Linnell</sc>, hvilka godhetsfullt genomsett korrekturen, beder
förf. härmed få uttala sin varma tacksamhet.

Östersund Okt 1899.

<tab><tab><tab><tab><tab><b>Förf.</b></i>
</chapter>

<chapter name="Förkortningar.">

<h2>Förkortningar.</h2>

<table>
<td>att.    <td> =  attiska.     <td>iae.    <td> =  indo-europeiska.
<td>da.     <td> =  danska.      <td>isl.    <td> =  isländska.
<td>dor.    <td> =  doriska.     <td>ital.   <td> =  italienska.
<td>eng.    <td> =  engelska.    <td>lat.    <td> =  latin.
<td>fe.	    <td> =  fornengelska.<td>lit.    <td> =  litaviska.
<td>ffr.    <td> =  fornfranska. <td>lty.    <td> =  lågtyska.
<td>fgutn.  <td> =  forngotländska.<td>mht.  <td> =  medelhögtyska.
<td>fht.    <td> =  fornhögtyska.<td>mlt.    <td> =  medellågtyska.
<td>fir.    <td> =  forniriska.  <td>nfr.    <td> =  nyfranska.
<td>flt.    <td> =  fornlågtyska.<td>no.     <td> =  norska.
<td>fr.	    <td> =  franska.     <td>nord.   <td> =  nordiska.
<td>fslav.  <td> =  fornslaviska.<td>nsv.    <td> =  nysvenska.
<td>fsv.    <td> =  fornsvenska. <td>oberd.  <td> =  oberdeutsch.
<td>gall.   <td> =  galliska.    <td>skr.    <td> =  sanskrit.
<td>germ.   <td> =  germanska.   <td>sv.     <td> =  svenska.
<td>got.    <td> =  gotiska.     <td>ty.     <td> =  tyska.
<td>gr. l. grek.<td> = grekiska. <td>urg.    <td> =  urgermanska.
<td>holl.   <td> =   holländska. <td>urn.    <td> =  urnordiska.
<td 4 c> >   =  öfvergår till.
<td 4 c> <   =  utgår ifrån.
<td 4 c> )(  =  i motsats till.
<td 4 c>Öfriga förkortningar torde ej behöfva förklaras.
</table>
</chapter>

<chapter name="Inledning.">
<h1>INLEDNING.</h1>

<poem>»De se det ej, dock mina bud de lyda.»</poem>

Så låter en forntida sångare i indiernas heliga urkund
Rig-Veda Ordets gudinna Vak <footnote>Skr. <i>vak</i>, ack. <i>vācam</i> =
lat. <i>vōx</i>, ack. <i>vōcem</i>, fr. <i>voix</i>. Besläktadt
härmed är äfven ty. <i>erwähnen</i>. I skr. är <i>c</i> tecken för ett
palataliseradt
k-ljud, att uttala ungefär som <i>k</i> l. <i>tj</i> i sv. <i>kär,
tjära</i>.</footnote> säga om människorna.

Och underligt nog är det icke långt ifrån, att ej den
modärna språkforskningen vill instämma i dessa den
fornindiske skaldens ord.

Underligt nog säga vi. Ty språket är ingalunda någon
människan medfödd förmåga eller funktion, än mindre en
underbar gåfva, som en gång i urtiden på ett öfvernaturligt
sätt blifvit henne af högre makter gifven. Utan språket är
tvärtom en af människan själf småningom <sp>förvärfvad
färdighet</sp>, och det har endast genom ett ständigt arbete under
årtusendenas lopp, i det att det oafbrutet gått hand i hand
med en stigande kultur, uppnått sin nuvarande, relativa
fulländning.

Det ligger ock i öppen dag, att så måste vara. Intet
barn födes, som bekant, talande till världen. Och det
förflyter i allmänhet en ej så ringa tid, innan barnet hunnit
lära sig denna konst, innan det kan 'tala rent', d. v. s.
behärska språkets ljudförråd, och uttrycka sig ledigt och
riktigt. Erfarenheten visar äfven, att det trots alla nedärfda
nationella egendomligheter, beror af helt andra, yttre
omständigheter, hvilket språk det nyfödda barnet kommer att tala.
Ty om t. ex. ett af svenska föräldrar födt barn allt från sina
spädaste år uppfostras i Frankrike,  lär det sig att tala

franska, ej svenska, ja äfven om det uppfostras i Sverige; men
ständigt har vid sin sida en fransk bonne, lär det sig
franska samtidigt med svenska. Man måste med andra ord <i>lära</i>
sig sitt modersmål likaväl som andra språk; det är blott
metoden, som i allmänhet är olika.
Denna språkets artificiella natur — om vi så få uttrycka
oss — visar sig vidare däri, att både ordens yttre former
och deras inre betydelser äro med få undantag rent
<i>konventionella.</i> Det förefaller nästan, som om de skapats genom
en lika universell som tyst öfverenskommelse.

Man kan visserligen vara frestad att vilja se en <i>naturlig</i>
grund för uppkomsten af sådana bildningar som t. ex. lat.
perf. <i>momordi</i> (= jag har bitit och det så, att det ännu syns)
af <i>mordeo</i> (= jag biter), skr. <i>vēvēdmi</i> (= jag vet riktigt och
grundligt), <i>cárkarmi</i> (= jag gör riktigt och grundligt) af <i>vēda</i>
(=jag vet) och <i>karómi</i> (= jag gör), för att ej nämna sådana
fördubblingar som lat. <i>quidquid</i> (= hvad som hälst), <i>ubiubi</i>
(= hvar som hälst) af <i>quid</i> (= hvad) och <i>ubi</i> (= hvar) o. s. v.
I dessa och liknande fall känner man liksom på sig, att
detta upprepande af en stafvelse eller af hela ordet kan i
och för sig lämpa sig för att uttrycka något fullbordadt,
intenseradt eller generaliseradt. Men något naturligt skäl
för att t. ex. <i>armar</i> skall vara plur. af <i>arm, gäss</i> plur. af
<i>gås, yngre</i> komp. af <i>ung, visare</i> komp. af <i>vis, bet</i> pret.
af <i>bita,
ritade</i> pret. af <i>rita</i> etc., kunna vi ej varsna. Visserligen
kan man stundom genom studiet af språkens historia och
genom att jämföra sinsemellan befryndade tungomål leda
sig tillbaka till dessa böjningars och bildningars relativa
grundformer, men äfven dessa säga oss ingenting om deras
naturliga ursprung.

I lika hög grad konventionella äro äfven ordens
betydelser. Med undantag af ljudhärmande ord såsom <i>brumma,
jama,</i> barnspråkets <i>vov-vov</i> etc. samt de för det diande barnet
nästan oundvikliga labiala Ijudförbindelserna <i>ma-ma (mamma),
pa-pa (pappa)</i> m. fl. kunna vi nämligen ej heller spåra någon
naturlig orsak till att det ena ordet betyder det och det andra det.
Ty hvarför betecknar t. ex. ljudförbindelsen <i>s-v-a-r-t</i> svart och
ljudförbindelsen <i>h-v-i-t</i> hvit? Hvarför ej lika gärna tvärtom,

hvilket ju vore a priori lika tänkbart? Det eng. <i>black</i> (= svart)
och det fr. <i>blanc</i> (= hvit) äro blott olika varianter af ett
och samma ord. Att dessa diametralt motsatta betydelser
ha sin förenings- och utgångspunkt i det sv. <i>blank,</i> ity att
såväl en svart som en hvit yta kan reflektera, hvarigenom
denna egendomliga betydelseväxling ock lätt kan förklaras,
lämnar oss ju intet svar på detta vårt spörsmål. Ty —
fortsätta vi att fråga — hvad är då den naturliga orsaken
till, att ljudförbindelsen <i>blank</i> betyder blank och icke matt
eller något annat hvad som hälst?

Som emellertid — hvilket vi i det följande närmare
skola framställa — orden såväl med hänsyn till sin yttre
form som sin inre betydelse under tidernas lopp kunna
blifva underkastade så genomgripande förändringar, att
stundom till och med begynnelse- och slutlänkarna i dessa deras
utvecklingskedjor ej förete ens den minsta likhet med
hvarandra, är det visserligen mycket möjligt, ja ytterst
sannolikt, att ordens både former och betydelser i det utvecklade
språket, i allmänhet åtminstone, ursprungligen haft en rent
naturlig orsak, och de ofvan anförda upprepningarna och
ljudhärmningarna etc. torde vi ock ha att betrakta såsom
ännu kvardröjande minnen af detta språkets urtida
naturtillstånd. Men om än så är, står det icke desto mindre fast,
att språket i sitt <i>nuvarande</i> skick är, som vi sade, i allt
väsentligt rent konventionellt, — med andra ord således
att uppfatta som en af människan själf småningom förvärfvad
artificiell kulturprodukt.

Och då så är, kan det i sanning synas underligt, om
språket i sin utvecklingsgång vore underkastadt föreskrifter,
hvilka vi människor endast blindt måste följa. Men:
<poem>
»Ofta är godt hvad de gamle säga»,
</poem>
som det står i det fräjdade fornkvädet Hávamál. Och — som
vi framdeles skola söka visa — ju mera man söker utforska
språkets lif och orsakerna till dess förändringar, desto
tydligare tyckes det framgå, att huru stora slafvar under
konvenansen vi än må vara, vi dock städse lika villigt som
ofrivilligt rätta oss efter de i vårt inre oskrifna lagar, Ordets

gudinna en gång stiftat, hvadan hon ock kan anses vara i
sin fulla rätt, när hon om oss människor säger:
<poem>
»De se det ej, dock mina bud de lyda.»
</poem>

Innan vi gå vidare, torde det vara behöfligt att söka
närmare <sp>definiera</sp> hvad vi mena med termen <i>språk.</i>

Vi fästa oss naturligtvis här endast vid det <i>hörbara</i>
språket och bortse således från alla öfriga sätt, genom hvilka
man kan meddela sig med andra eller med sig själf, såsom
t. ex. genom blickar, miner, åtbörder — hvarur de
döfstummas teckenspråk utbildat sig — eller andra yttre tecken
såsom en knut på en näsduk, en trådända om fingern,
signalering med flaggor, raketer etc. etc.

Vi konstatera således för det första, att språket, i den
mening vi här taga detsamma, består af <i>ljud.</i>

Men vi måste äfven från denna begränsning af ordets
betydelse göra några restriktioner.

Då det är en själfklar sak, att språket först och sist är
ett <i>meddelelsemedel,</i> är det gifvet, att vi måste bortse från
alla af den <i>oorganiska naturen frambragta ljud,</i> såsom t. ex.
vågornas brus och vindens susande i skogen, eolsharpan i
— för att uttrycka sig mycket prosaiskt — våra
telegraf- och telefontrådar, åskans mullrande och det underjordiska
dånet vid jordbäfningar o. s. v. Hit äro naturligtvis bland
mycket annat ock att räkna de skott soldaten eller jägaren
afskjuter i drabbningen eller under jakten, hvaremot ett
skott, som affyras för att salutera eller såsom en
nödsignal från ett fartyg, i viss mån kan sägas falla inom
språkets sfär.

Ytterligare måste vi afskilja <i>alla oafsiktliga, af
organiska varelser frambragta ljud,</i> såsom t. ex. då vi af rent
kroppsliga behof hosta och nysa eller på grund af en häftig
fysisk smärta ej kunna återhålla ett jämmerrop etc., och på
samma sätt alla de ljud, vi af psykiska anledningar
ofrivilligt frambringa, såsom t. ex. när vi skratta, gråta, snyfta,
skrika till af fasa eller förskräckelse m. m.


Men skulle sådana ljud afsiktligt användas som
meddelelsemedel, såsom t. ex. när man hostar för att varna en
annan, måste de till en viss grad anses tillhöra språket.
Som bekant frambringas de ock ej sällan i sådant syfte, och
att de lätt kunna ingå som integrerande element i det
värkliga språket, det visa oss de egentliga <i>interjektionerna,</i> hvilka
strängt taget ej äro annat än dylika oartikulerade ljud mer
eller mindre afsiktligt använda.

Med språk mena vi således här endast af <i>organiska
varelser frambragta ljud,</i> i hvilka en viss betydelse inlägges.

Det är klart, att på grund af denna definition äfven
djuren måste tillerkännas ett värkligt språk, såsom t. ex.
åtskilliga fåglars lock- och varningsrop o. s. v., men vi
kunna ej här ingå på denna ytterst intressanta fråga, utan
äro tvungna att inskränka oss till det mänskliga språket.

*

Af denna nu lämnade definition af språket följer vidare,
att detsamma måste ega såväl en fysisk som en psykisk sida,
alltså referera sig till och påvärkas af både vår kroppsliga
och andliga natur, eller med andra ord till en viss grad
röna intryck af hela vår varelse.

På grund häraf afspeglar sig ock <sp>folkkaraktären</sp> mer
eller mindre tydligt i språket, och som densamma ofta är i
ej ringa mån beroende af de naturförhållanden, i hvilka det
ifrågavarande folket lefver, kan till och med själfva landets
<sp>natur</sp> sägas influera på dess språk.

Det är, som om alla orden i ett och samma tungomål
vore liksom klädda i samma uniform eller som om de alla
bure sitt lands nationalfärger. Har man t. ex. bara så att
säga smakat litet på latin, italienska, franska och spanska,
kan man på förhand vara fullt viss på, att <i>veritatem</i> <footnote>
Ack.-formen anföres, emedan de motsvarande romanska formerna
vanligen utgå ur detta kasus.</footnote> måste
vara latin, <i>verità</i> italienska, <i>vérité</i> franska och <i>verdad</i>
spanska, och detta äfven om ifrågavarande ord vore för en fullt
främmande. Ja, blott genom att studera ortnamnen på kartan

kan man ibland liksom skönja de yttersta konturerna af ett
alldeles obekant språk. Man känner på sig — äfven om
man förut ej vet det — att t. ex. <i>Jynnan, Ningpo,
Tschingkiang</i> etc. måste vara kinesiska, <i>Fusjijama, Osaka,
Kagosima</i> etc. japanska, <i>Orivesi, Idensalmi, Olkijohi</i> etc. finska
o. s. v. Och skulle ett ord flytta öfver från ett språk till
ett annat, dröjer det vanligen ej länge, förr än denne
emigrant tagit skeden i vackra hand, gjort sig hemmastadd i
detta sitt nya fosterland och klädt sig i dess nationaldräkt,
hvilket det ock äfven i de flesta fall måste göra, om det
där vill skaffa sig full medborgarrätt. Ett märkligt exempel
härpå lämnar det engelska språket, hvilket efter den
normandiska eröfringen blef utsatt för en så omfattande
invandring af romanska ord, att dessa i förstone nästan
förkväfde språkets nationella kynne, men nu äro de alla
samtliga sedan långt tillbaka tillskurna efter det specifikt
engelska snittet.

Språket är därför, i långt högre grad än man vanligen
torde tro, ett uttryck af folkets hela säregna, nationella
lif. —

Det ligger något kraftigt och skarpt »som rasslet af
härdade klingor» i det forntida Romas ännu i viss mån
världshärskande tungomål. Stolt och befallande ljuder det
från fältherrens mun i slaktningens tummel; det känner sig
hemma hos häfdatecknaren, när han skildrar fornstora
minnen, och det anstår väl den togaklädde, rättslärde senatorn,
när han inför folket på Forum med ordets blanka vapen
försvarar sin skuldlöse klient eller afslöjar fäderneslandets
fiende. Men det är fattigt och fåordigt i tänkarens och
forskarens studerkammare, och det känner sig nästan
främmande för sig själft i sina lånta kläder, när det införes i
sagans och sångens värld eller tvingas att uppträda på
scenen; ja man kunde nästan vara frestad att säga, att der
klingar fulltonigare i den 'barbariska' medeltidshymnen
»Dies irae, dies illa» än i till och med en Horatius' epikureiska och
erotiska oden. —

Det grekiska språket är däremot lika hemmastadt i
diktningens och tankens som i värklighetens rike. Det smyger

sig tvånglöst efter den Anakreontiska cittrans toner; det
är lika lämpadt för en Lukianos' Voltaire'ska satir som för
en Theokritos' idylliska oskuld; det är i all sin rikedom
allt för enkelt och måttfullt för att blifva uppstyltadt, när
det uppstiger på koturnen; det är lika elegant och mättadt
med attiskt salt i Aristophanes' bitande skämt, som det är
rörande naivt i berättelsen om det helleniska folkets
mångbesjungna barndomsminne: striderna kring det heliga Ilion.
För alla de fina skiftningarna i en Platons poetiska
tankegång eger det alla nödiga färger, och det är genast redo
med de rätta uttrycken för en Aristoteles' logiska kategorier
eller för en Eukleides' matematiska deduktioner.

Den spänstiga och mjuka smidighet, hvarmed ordet
omsluter och kvarhåller tanken, påminner om den olympiske
segervinnarens till plastisk skönhet utmäjslade lemmar; den
växlingsrika, nästan själfsvåldiga och oroliga böjningen är
som en reflex af det lättrörliga, nyckfulla grekiska
folklynnet; den rika bildningsförmågan en erinran om det forntida
Hellas' mångsidiga odling; och i den fulltoniga, klangrika
ljudföljden, i hvilken vokaler och konsonanter uppväga
hvarandra och tillsammans bilda ett harmoniskt lagom, tycker
man sig ännu höra liksom en återklang från Antikens
förgångna skönhetsvärld. —

»Yppigt som den jord som blomstrar för dess fot» eger
Indiens heliga språk sanskrit ej allenast ett nästan
obegränsadt ordförråd, en oförliknelig bildbarhet och en outtömlig
sammansättningsförmåga, utan äfven ett öfverflöd af poetiska,
bildfulla uttryck såväl för de hvardagligaste ting under solen
som för de mest hårfina tankedistinktioner. Och dessa
metaforer äro än ytterligt konkreta, än ytterligt abstrakta,
likasom det fornindiska folket växelvis hängaf sig än åt den
mest häjdlösa njutning och de vildaste, sinnliga fantasier,
än åt den mest själfförsakande asketism och de mest
blodlösa spekulationer. Forntidens indier voro på samma gång
ett öfverbildadt kulturfolk och ett naivt naturfolk, hvilket
redan i rikt mått smakat af frukterna på kunskapens träd,
utan att därför ha begått något syndafall, och därför äro
äfven de mest sensuella af dess tallösa bilder, i hvilka

naturens alla hemligheter blottas i all sin kyska nakenhet, allt
igenom rena. Men därför kunna de ej heller på ett
modärnt kulturspråk ordagrant öfversättas — det vore lika
omöjligt, som att med bevarad anständighet kläda sig i den
indiska bajadärens lätta dräkt.

De ständigt växlande, svällande bilderna och de kring
dessa sig klängande, i hvarandra ej sällan ihäktade,
stundom mer än radlånga sammansättningsrankorna, i hvilka alla
skogens djur och träd, alla ädelstenarna i konungens
skattkammare, alla den älskade flickans blottade behag, alla den
helige asketens själfuppfunna marter i oafbruten följd
passera revy, kunde locka ens fantasi att tro, det man vandrade
i en tropisk urskog med dess yppiga vegetation, där de
prunkande lianerna vinda sig kring de gigantiska träden,
kastande sig från stam till stam. —

Allvarsamt och kargt, men friskt och rent som den
nordiska naturen själf är den forne isländarens språk. Det
är handling och kraft, intet tomt och onödigt prat i de
kärnfulla uttrycken, och de talrika enstafviga orden — ofta
uppkomna genom obetonade vokalers bortfall — göra ett intryck,
som om de frusit ihop ur fullare former.

Språkets rent nordiska kynne och sällsporda frihet från
främmande smink, den påfallande mängden af uttryck för
stridens blodiga idrott, de dunkla, men ej sällan poetiska
omskrifningarna för de vanligaste föremål erinra oss om,
huru det isländska folket, föga berördt af det öfriga Europa,
framlefde på sin aflägsna, dimmiga ö under ständiga
släktfäjder sitt eget ensliga lif, nog för sig själft, förkortande
den långa vinterkvällen med skaldskap och saga. —

Det modärna Romas, Dantes och Petrarcas, Ariostos och
Tassos modersmål är visserligen i nästan hvarje fiber ännu
latin, men ett latin, som i Renässansens skönhetsskola stämts
till idel musik. Hvarje dess stafvelse klingar som en sång
och det bär därför ock med full rätt namnet af sångens
själfskrifna språk. Liksom af medfödd smakkänsla har det
bortkastat latinets ofta kantiga slutljud, mildrat dess hårda
konsonantmöten och genom ett i det hela mjukare uttal på
samma gång förvekligat och förskönat detsamma.


Det är ej heller den forna romerska världsstaden, utan
Lorenzo de' Medici's skörihetsstad Firenze, ej en Catos stränga
moral, utan en Boccaccios lifsglada lättsinne, ej caesarernas
blodiga gladiatorspel på Circus, utan karnevalens ystra
confetti-strider på Corson, hvilka liksom skymta fram bak
italienskans smekande välljud. —

Det är på samma gång något ytligt och något
koncentreradt i det franska språket, som om det endast hade läppjat
på sin moders barm, men det oaktadt förstått att suga till
sig kvintessensen af hvarje ord. Jämförda med de latinska
grundorden te sig de motsvarande franska som nätta, man
ville nästan säga sockrade, men dock innehållsrika fragment,
under det att de latinska böjningsformerna vanligen äro med
en öfverraskande logisk analys upplösta i sina enkla
beståndsdelar, hvilket allt kastar öfver hvarje sats en egendomlig
smakens elegans och tankens klarhet i förening. Både
språkets inre struktur och yttre dräkt äro därför som en reflex
af det sangviniska, lättrörda, klartänkta, för abstraktioner
kanske allt för mycket böjda franska folket, som alltid är
förekommande, men som man aldrig kommer nära, och som
aldrig heller förgäter att vara comme il faut, icke ens på
schavotten. —

Det är något stympadt äfven i de engelska orden,
hvadan de ock kunna liknas vid brottstycken, men dock af ett
helt annat slag än de franska. De påminna nämligen icke
som dessa om i hastighet tagna, ej fullt väl utfallna aftryck af
djupare präglade original, utan snarare om omsorgsfullt
gjorda hopdragningar, där endast det allra viktigaste är kvar.
Alla öfverflödiga, skrymmande rudiment af förbrukade organer
ha borthuggits, utan ringaste hänsyn till, om kanterna
därigenom blifvit tvära och skrofliga — ty det praktiskt nyttiga
är hufvuddraget såväl i det engelska folkets språk som i
dess lif. Häraf härleder sig detta engelskans tenderande till
kinesiskans flexionslöshet och enstafvighet, men genom detta
språkets armod på böjningsformer tvingas äfven orden att
själfmant intaga sina rätta platser i satsen, hvadan ock
engelskan kanske i högre grad än något annat tungomål fyller
språkets högsta uppgift: att vara ett villigt verktyg för

tanken. Detta dess försmående af all yttre grannlåt och
onödigt prål skänker det också ett drag af konstlös enkelhet
och hemtrefnad, hvilket stämmer godt öfverens med detta
'sweet home', som för hvarje britt är så kärt. En
egendomlig parallell till den sällsamma kontrasten mellan det
engelska folkets sunda, praktiska blick och dess öfverdrifna
konservatism i seder och bruk finner man i engelskans
hypermodärna byggnad och antediluvianska stafning. Och i
de olika åldersskikten af de så ytterst talrika lånorden se
vi slutligen i korta drag skildrad såväl språkets som folkets
historia. —

Men det kan vara onödigt att längre fortsätta dessa,
kanske ofta haltande jämförelser. Och detta så mycket mer,
som det egentligen är en gifven sak, att språket måste
mer eller mindre färgas af och formas efter
nationalkaraktären, sådan som denna utbildat sig på grund af folkets
härstamning, dess historia och de natur- och
kulturförhållanden, hvari det lefvat och lefver. Men därför kan man ej
heller fullt förstå ett språks lif och utveckling, utan att
studera ifrågavarande folks nationella individualitet och de
faktorer, hvaraf denna är en produkt.

*

Af det nu anförda torde redan framgå, att <sp>historiska</sp>
och <sp>politiska</sp> förhållanden kunna utöfva ett ej ringa
inflytande på språkens öden. Den roll ett folk spelar i
världshistoriens drama återvärkar mer eller mindre på dess språk.
Så är det t. ex. Englands storartade kolonialvälde, som
utbredt dess tungomål öfver nästan hela jorden. Det är
likaledes uteslutande politiska omständigheter, som orsakat, att
i Norra Amerika engelskan, i mellersta och södra
spanskan är det förhärskande språket. Den hvite mannens högre
bildning ej endast decimerar Rödskinnen och undantränger
dem till allt oländigare vildmarker, utan han utrotar äfven
efter hand deras språk. Likaså är det engelsmännens större
energi och intelligens, deras politiska öfverlägsenhet, som
förvisat de keltiska folken och munarterna på de brittiska

öarna till Wales' och Högskottlands ogästvänliga bergstrakter.
Genom Islams framstormande segertåg utbreddes arabiskan
öfver hela den nordafrikanska kusten; det var Tariks seger
vid Vejer de la Frontera, som gaf henne tillträde till
Spanien, där hon ännu för ett tynande lif; det var Karl Martels
seger vid Poitiers, som häjdade hennes vidare framträngande.
Och det var — för att anföra ännu ett exempel — Norges
utmattning efter dess ständiga inre strider under Medeltiden,
som gjorde, att det vid den s. k. Kalmarunionens
upplösning ej kunde värna sin själfständighet, utan nedsjönk till
ett danskt biland, men därmed blef ock danskan Norges
officiella språk. —
<poem>
»Den makten eger, segrar lätt»
</poem>
och de svagare, förföljda och förtryckta tungomålen gå i
allmänhet förr eller senare sin undergång till mötes. Ty äfven
språken deltaga i lifvets stora fälttåg,
<poem>
<tab>»där hvar dag
en drabbning är och mest ett nederlag»,
</poem>
och det är vanligen endast de segrande, som efter lyktad
kamp komma undan med lifvet från det af sårade och döde
betäckta slagfältet. Och alla de, som stupat i striden, varda
snart förgätna; eftervärlden känner ofta nog ej ens deras
tomma namn. Så veta vi t. ex. i det hela intet om det
liguriska språket, som fordom talades vid Genovabukten, om
den gamla japygiskan i södra Italien, om våra egna
forntida frändspråk vandaliska, burgundiska, gepidiska, skiriska
etc., oafsedt alla de tusen sinom tusen tungomål, som
namnlöst gått under. Ett sådant i våra dagar döende språk är
t. ex. den med finskan besläktade liviskan, som numera blott
talas af en 2,000 personer på Kurlands nordligaste udde och
som för hvar dag allt mer och mer varder uppblandad med
främmande element, så att den tid ej torde vara långt borta,
då detta språk är för alltid förstummadt. Ett annat äfven
med finskan befryndadt tungomål, mordviniskan, talas ännu
af omkring en million personer i grannskapet af Volgas stora
krökning, men dess område består af en mängd kringströdda
språk-öar, hvilka utan tvifvel förr eller senare skola

uppslukas af det omgifvande ryska språkhafvet. Stundom kunna
dock dylika dödsdömda tungomål finna en vänlig fristad i
vildmarken och där obemärkta fortlefva under årtusenden.
Till bergens otillgängliga klyftor och stalp ha så t. ex.
flyktat åtskilliga språk, undanträngda dit från det bördigare
slättlandet af mäktigare grannar. Så påträffa vi i Pyrenéerna
vid hörnet af Biskajaviken det egendomliga baskiska språket,
måhända sista kvarlefvan af en västra Europas urbefolkning.
Ett liknande förhållande finna vi ock på Kaukasus'
bergskedja, ja där råder till och med en sannskyldig babylonisk
förbistring, ity att därstädes en mängd sinsemellan alldeles
obefryndade tungomål sökt sin tillflykt. Och ett dylikt
brokigt virrvarr af skilda språk träffa vi ock på Himalajas
branter.

Det är, som lätt inses, det isolerade läget, som i dessa
sistnämnda fall verkat konserverande. Af samma skäl
erbjuda också öar mången gång ej blott en egendomlig
blomsterflora, utan äfven en säregen språkflora. Så talas på ön
Man i Irländska sjön en egen keltisk munart, manxiska.
Och för att taga ett närmare exempel: den gotländska
dialekten är så olika de svenska allmogemålen på fastlandet, att
den väl rättast bör betraktas såsom ett särskildt språk.
Likaså är folkmålet på Sardinien mycket afvikande från
dialekterna på den italienska halfön, är långt mera
ålderdomligt och står vida närmare latinet än dessa. Ö-språken
få nämligen också mera ostördt lefva sitt ensliga lif för sig
själfva, men därigenom varda de äfven, likasom enstöringar,
än mera egna och originella.

Det framgår häraf, att ej endast historiska och politiska,
utan ock rent <sp>geografiska</sp> förhållanden kunna mer eller
mindre influera på språken och deras öden. Vi vilja härpå
anföra ännu ett exempel.

Det finnes måhända intet land på jorden, som kan
uppvisa en sådan mångfald af från hvarandra ofta skarpt skilda
dialekter som det forntida Hellas. Detta kan visserligen
delvis förklaras af politiska och sociala orsaker. I ett
samhälle som det fornhelleniska, hvars egentliga lifsform var
mångväldet och där till och med snillets själfskrifna

öfverlägsenhet endast motvilligt fördrogs, där borde äfven språket
få uppväxa i en eljest aldrig åtnjuten frihet. Redan blotta
rivaliteten mellan Sparta och Aten gjorde den doriska
dialekten en tid nästan jämställd med den attiska, och härtill
kommer vidare, att såväl denna förstnämnda som den
homeriska blandningsdialekten, Anakreons joniska och Sapphos
aioliska munart voro af sånggudinnorna fridlysta områden,
som af det skönhetsälskande helleniska folket höllos i okränkt
helgd. Detta både politiska och språkliga mångvälde må
med andra ord otvifvelaktigt i hög grad ha bidragit till,
att de forngrekiska dialekterna så fritt fingo utveckla sig.
Men deras påfallande stora antal blir ej mindre för det, och
det tyckes till och med varda än större, när man erinrar
sig, på huru jämförelsevis liten areal de alla samtliga
uppvuxit.

En skarp kontrast till det färgrika dialekt-spektrum den
forntida grekiskan erbjuder, bilda de skilda slaviska språken,
ty dessa — ryska, bulgariska, serbiska, tsjeckiska, polska
m. fl. — äro så lika hvarandra, att de från rent språklig
synpunkt kanske rättast äro att betrakta blott som olika
dialekter, ej som särskilda språk.

Denna motsats kan naturligtvis härflyta af de grekiska
och de slaviska språkens skilda skaplynne och således ega
en inre orsak i dessa tungomåls själfva väsen och natur.
Men ej ens denna förklaringsgrund är måhända tillräcklig.
Det är åtminstone mycket frestande att antaga, det också
de geografiska förhållandena härvidlag spelat en ej obetydlig
roll. Ty det helleniska folkets fosterbygd är det i öar
söndersplittrade, i uddar och vikar utskurna och inskurna, af
bergskedjor genombrutna Grekland, hvaremot de slaviska folkens
äldsta kända hemland var — och till stor del ännu är —
den östeuropeiska slätten, hvars yta endast afbrytes af svagt
vågformiga höjder och sakta flytande floder.

I afseende på språkens ömsesidiga inverkan på hvarandra
äro slutligen de historiska, politiska och geografiska
förhållandena jämte de rent kulturella af stor betydelse. Det
ligger i öppen dag, att närbelägna språk skola i större eller
mindre grad vilja intränga på hvarandras område, och att

af tvänne grannfolk det i kultur öfverlägsna skall utöfva
ett större inflytande äfven i rent språkligt hänseende än
det mindre civiliserade. I språkens värld har nämligen
bildningen långt större värde än rikedomen, och det händer
därför där vida oftare, att den obildade lånar af den bildade
än den fattige af den rike.

Väl är t. ex. vårt östra broderland ett fattigt land och
skall väl äfven så förbli, men dess mjuka, välljudande språk
kan ingalunda sägas vara armt, i vissa fall är det tvärtom
långt rikare än vårt, och likväl finna vi i finskan ett stort
antal svenska lånord, hvaremot de finska orden i vårt
modersmål äro lätt räknade. Men vi voro också långt förr än
finnarna ett relativt civiliseradt folk, och det är genom oss
de blifvit delaktiga af den västerländska kulturen. Af
liknande orsaker rönte ock svenskan under senare delen af
Medeltiden, då Hansestäderna behärskade hela den nordiska
handeln, ett synnerligen starkt inflytande af vårt södra
grannspråk lågtyskan. Det är ock af historiska och kulturella
orsaker lätt förklarligt, att vårt sjömansspråk är i hög grad
färgadt af holländskan, att vi hos modehandlaren skola få
höra en mängd från franskan, hos tonsättaren en mängd
från italienskan härstammande uttryck o. s. v., ja det vore
i sanning egendomligt, om ej själfva orden <i>kaffe</i> och <i>te</i>
likasom varorna, fast lika litet direkt som dessa, vore
importerade från Arabien och Kina.

De i såväl politiskt som kulturellt hänseende språkliga
stormakterna, såsom t. ex. sanskrit, grekiska, latin, franska,
engelska, tyska etc, söka ock utsträcka sina intressesfärer
långt öfver sina hemlands gränser, hvaremot småstaterna i
språkets värld vanligen blott kunna influera på sina
närmaste grannar. Så behärskade grekiskan en tid hela den
östra och latinet hela den västra delen af det romerska
riket. Men Roms stolta mål var att underkufva hela
världen, och troget sina traditioner har ock latinet ännu ur sin
graf sökt dana ett språkligt världsvälde. Allt från förra
hälften af Medeltiden ha äfven alla Europas tungomål — och
ej minst vårt eget språk — satt sig i skuld hos detsamma.
Så ega vi t. ex. en mångfald latinska lånord, af hvilka de

äldsta inkommo med kristendomen för en tusen år sedan,
såsom <i>kors, kalk, mässa</i> etc., och de yngsta upptagits i
vårt århundrade såsom <i>lokomotiv, velociped</i> m. fl. Af många
skäl kunde grekiskan ej utöfva ett liknande öfvervälde, och
det forntida Hellas var så att säga ej heller i så hög grad
ett rike af denna världen som det romerska, men i sin
egenskap af den europeiska konstens och vetenskapens fosterland
låter det än i dag sitt språk förse hela den civiliserade
världen med det för hvarje år behöfliga nya antalet af
vetenskapliga termer.

Ett dylikt inflytande af främmande tungomål inskränker
sig emellertid ingalunda alltid till ett blott påtrugande af
en större eller mindre mängd enstaka ord. Det kan ha
långt djupare värkningar. Det utländska sminket kan
nämligen gro fast i huden, intränga i blodet och i ej ringa
grad förändra hela språkets struktur, ity att det
gifver upphof till nya bildningar, prefixer, afledningar etc. Så t. ex.
ha vi af det lty. prefixet <i>be-</i> efter mönstret af det lty.
<i>be-waren</i> (= bevara) af sv. <i>gråta</i> bildat <i>begråta,</i> af den lty.
afledningen <i>-het</i> efter mönstret af det lty. <i>fromhet</i> bildat
af sv. <i>stor storhet</i> o. s. v. Vi kunna, som vi lätt märka,
mångfaldiga dessa exempel i hundratal, och det torde vara
öfverflödigt att närmare påvisa, af hvilken ofantlig vikt
sådana s. k. <i>latenta</i> lånord kunna vara för språkets lif och
utveckling. De förkväfva ej sällan en mängd af dess — om
vi så få säga — medfödda anlag och tvinga det att slå in
på helt nya banor.

*

De geografiska, historiska och kulturella
förhållandena äro dock för språken och språkvetenskapen af än
större betydelse. Civilisationen är nämligen en ömtålig
planta, hvilken — särskildt i sin uppväxt — för att rätt
kunna trifvas fordrar ett tempereradt klimat och riklig vattning.

I de arktiska zonerna bortfryser all högre bildning.
Polarfolken — eskimåer, lappar, samojeder m. fl. — äro så
andligen som kroppsligen dvärgfolk, hvilka i likhet med

dessa trakters förkrympta vegetation liksom stannat i sin
växt.

Under tropikernas brännande sol förvissnar åter all
högre kultur, om ej värmen mildras af hafvets svalkande
vindar eller af höglandens lättare luft. Den tryckande
hettan förslappar så viljan som armen, och det för all högre
utveckling nödiga arbetstvånget saknas, ty äfven om den
yppiga jorden ej alltid bär själfsådda skördar, fordras det
dock endast en allt för ringa möda att afvinna henne en
nödtorftig bärgning.

Som landkomplexerna på jorden till större delen ligga
på det norra halfklotet, faller deras midtellinie norr om
ekvatorn, ungefär vid norra vändkretsen. Detta blir i än
högre grad händelsen, om vi på kartan restaurera den
fordom hela Australiska kontinenten, hvars nu under hafsytans
spegel sjunkna strandlinier föllo utanför Tasmaniens och
Nya Zeelands kuster. Det ser då ut, som om både den
Gamla och den Nya världen spruckit sönder på midten, och
denna spricka går i en af oceanerna afbruten båglinie från
de Västindiska öarna genom Medelhafvet och Röda hafvet
ned till Sunda-öarnas stora arkipelag. Rämnan är i kanterna
i allmänhet ojämn och flikig, bildande en mängd uddar och
vikar, och i hennes bäcken, hvarest åtskilliga öar ligga
kringströdda, utmynna talrika floder. Delvis åtminstone
torde hon dessutom vara mycket gammal, ty asiatiska äro
djur- och växtformerna på den västra, australiska åter på
den östra stranden af det smala sundet mellan öarna Bali
och Lembok — en djup graf mellan tvänne världar.

Naturen tyckes här redan i en uråldrig forntid hafva
på förhand iordningställt en lämplig jordmån för
civilisationen, ty vikarna och floderna äro — som Geijer säger —
den första odlingens modersmjölk, och här finner hon i rikt
mått hvad hon tarfvar: både ett i det hela tempereradt
klimat och ymnig tillgång på vatten.

Det är ock vid denna rämnas nordöstra kant ofvan
vändkretsen, i det himmelska riket kring bräddarna af den Gula
floden, som den gula rasens egendomliga, slutna och
inbundna kultur vuxit upp; det är ur Ganges' heliga vatten

den yppiga, men förvuxna och dådlösa indiska bildningen
druckit; det är på den fordom så fruktbara slätten mellan
Tigris' och Eufrats strömfåror, som för årtusenden sedan den
fornsemitiska civilisationen spirat fram; det är i den tidvis
öfversvämmade Nildalen, som ej blott Moses', utan
kanhända äfven hela den mänskliga odlingens vagga har stått;
det var på Medelhafvets kuster, som den
antika-västerländska civilisationen knoppades och på Hellas klippiga mark
i Europas unga, oförgätliga vår stod i sin första, kanske
vackraste blomning; det var öfver samma näjder, sedan
Antikens dag var liden, som halfmånen ur ökenranden i
öster gick upp och med sitt klara, fast mattare och lånta
sken kom Korsets nytända stjärnbild att blekna och gjorde
den inbrutna natten åter ljus; och det var slutligen i
grannskapet af denna rämna, som Fernando Cortez i ungdomligt
öfvermod förtrampade den spröda bronskultur, han möttes af
i Montezumas rike.

Men kulturen och språket äro, som sagdt, nära
förbundna. De ha i stort sedt städse gått hand i hand,
ömsesidigt stödjande hvarandra. Dessa trakter erbjuda därför
icke blott historikern, utan äfven språkforskaren ett af de
största arbetsfälten och en af de rikaste skördarna. Det är
nämligen i dessa åldriga kulturland, som ej allenast de
forntida litteraturspråken uppvuxit och nått sin högsta
utveckling, utan det är också där, som de första spåren af
mänskligt tungomål öfver hufvud taget äro att finna.

Genom den snillrika tolkningen af de egyptiska
hieroglyferna och de assyrisk-babyloniska kilskrifterna ha
återkallats till lif för årtusenden sedan förstummade forntidsmål.
Vi ega härigenom kännedom om en litteratur, som går flera
tusen år tillbaka före vår tideräknings början, och dessa
upptäckter ha kastat ett lika stort ljus öfver Österlandets forna
språk som öfver dess äldsta historia. Med Rig-Vedas hymner,
författade omkring halftannat årtusende f. Kr., begynner den rika
fornindiska litteraturen, och denna diktsamling är dessutom
det äldsta minnesmärke, som finnes af indo-europeiskt
tungomål. I Gamla Testamentet höra vi ännu det en gång så
mäktiga Judafolkets ursprungliga modersmål, och i de sånger, som

gå under namnen Moallakat och Malabat, ega vi rester af den
arabiska poesien före Muhammeds tid. I Greklands på inskrifter
så rika jord finna vi de fornhelleniska dialekterna än mera
troget afspeglade än i den forngrekiska litteraturen, hvars
förstlingsverk äro de oupphinneliga homeriska hjältedikterna.
På de iguvinska koppartaflorna och på Tabula bantina<footnote>
De förra urkunderna äro funna vid den forna staden Iguvium, nu
Gubbio, i mellersta Umbrien, den senare vid staden Bantia, nu S:ta Maria
di Banzi, i det forna landskapet Lucanien i södra Italien.</footnote>
ega vi de förnämsta minnesmärken som bevarats af de umbriska
och oskiska munarterna, dessa latinets af detsamma omsider
förkväfda systerspråk, medan andra fornitaliska inskrifter
berätta oss drag ur latinets egen barndom och ungdom. I
de etruskiska grafkamrarna möter oss det egendomliga, ännu
gåtfulla etruskiska tungomålet, och på Balkanhalfön söder
om Donau uppstod i 4:e seklet e. Kr. den första germanska
litteraturen genom biskop Wulfilas gotiska bibelöversättning.

Men dessa fornspråk ega ej blott i och för sig en oerhörd
betydelse för språkforskningen; de innehålla ock ej sällan
nycklarna till de modärna tungomålen. Så äro t. ex. de
romanska språken — italienska, spanska, portugisiska, franska,
rumänska etc. — ättlingar af latinet, de nutida indiska
språken i Pendsjab och Hindostan åtminstone delvis utflöden
ur sanskritspråkets djupa källa, den modärna persiskan en
telning af det språk, den fornpersiske storkonungen Darajavus
(Dareios Hystaspis) lät inrista på den höga klippväggen i
grannskapet af Behistun<footnote>
Stad i Zagrosfjällen strax söder om Mediens forna hufvudstad
Ekbatana.</footnote>, och utan kännedom om de
angelsaxiska, fornnordiska och fornfranska tungomålen — andra
språk att förtiga — vore det näppeligen möjligt att förklara,
huru engelskan uppkommit. Så öppna för oss mången gång
de döda språken ingångsporten till de modärna, och dessa
senares äldre öden och härkomst skulle städse vara höljda
i sagans skymning, ett föremål för kanske stundom geniala,
men alltid vindlätta och rotlösa gissningar, om vi ej kunde
länka dem samman med deras egna för århundraden tillbaka
förklingade moderspråk.


Härtill kommer vidare, att utan dessa forntidsmål blefve
en någorlunda säker systematisering af språken efter deras
närmare och fjärmare frändskapsförhållanden äfven blott ett
fält för vidt sväfvande fantasier utan fotfäste i värklighetens
värld. Ty det är t. ex. endast genom jämförelser ur
sanskrit, grekiska och latin med de äldsta uppteckningarna från
Medeltiden på keltiskt, germanskt och slaviskt folkmål, som
språkforskningen kunnat med relativ sannolikhet
uppkonstruera de keltiska, germanska och slaviska grundspråken
och som hon, ehuru naturligtvis med än ringare grad af
sannolikhet, kunnat uppdraga konturerna till själfva det
indo-europeiska urspråket och därmed i stora drag upprita
grundlinierna till de indo-europeiska folkens och språkens
stamträd. Det finnes vissa arktiska pilarter, hvilka ur
marken uppskjuta endast kvistarnas blom- och bladbärande
toppar, medan växtens hela grensystem är doldt i mossan
och myllan; och om dessa grenar redan förmultnat, kunna vi
aldrig säkert veta, att de alla en gång vuxit upp från en och
samma planta. Så ock med språken. De nu lefvande
tungomålen äro dylika grönskande nyskott, skenbart eller värkligt mer
eller mindre afskilda från hvarandra, hvilkas samband och
enhetspunkt blott är att finna i det förflutnas stora graf,
där lifvet blommat ut och vissnat ner.

För vår kännedom om språkens historia och deras
släktskapsförhållanden äro således de döda forntidsmålen af allra
största vikt, ja man kan till och med säga, att utan döda
språk skulle ingen jämförande språkvetenskap kunna lefva.

Och det måhända ouppnåeliga ideal, den vackra dröm,
som språkforskaren så ogärna vill släppa: återförandet af
alla jordens tungomål till ett enda urspråk — detta vore
utan dessa forntida språk en absolut olöslig uppgift, kunde
dem förutan aldrig varda annat än en bedrägligt skimrande
utopi.

Språkvetenskapsmannen instämmer därför ock villigt
med arkeologen, när denne yttrar, att en kvadratmeter jord
på Forum romanum har för honom större värde än en
kvadratverst af Rysslands mest bördiga 'svarta jord'. Ty
likasom jordskorpans uråldriga aflagringar är till och med

själfva marken i de gamla kulturlanden full af
forntidsminnen. Och vidrörda af forskarens trollspö vakna där de
döda lämningarna af en förgången värld åter till lif. Med
vetandets talisman, långt mäktigare än sagans, frammanar
paleontologen en urtida växtvärld ur dess tusen sinom tusenåriga
grift. För hans blickar sträcka ånyo Lepidodendrerna sina
greniga kronor i höjden, uppskjuta på nytt ur den sänka
marken fräkenträden sina jättehöga stammar, medan de
karboniska ormbunkarna utbreda sina gigantiska plymer i den
regntunga luften. Och språkforskaren uttalar sin mystiska
trollformel öfver tegelstenshögarna, där det forna Babylon
låg. Och stenarna varda bokstafligen ropande röster i öknen.
Den urgamla världsstaden reser sig åter ur gruset, dess
hängande trädgårdar blifva på nytt en underbar värklighet, och
det skyhöga tornet prunkar än en gång i all sin sagolika
forntidsprakt. Det blef enligt sägnen aldrig fullbordadt, ty
språken förbistrades och spriddes öfver jorden. Men
språkvetenskapsmannen vill dikta om den gamla myten och på
egen hand bygga tornet färdigt, ty för hans anande blick
hägrar redan i öster den framtida dag, då alla världens
isärflutna tungomål äro ledda tillbaka till sin ursprungliga källa
och kanske då äfven hopflutna till ett.

*

Språken visa sig i allmänhet ega, likasom lifvet själft,
en nästan obegränsad variationsförmåga, en egenskap, som
naturligtvis vida tydligare framträder hos de lefvande än
hos de döda, endast i ett stelnadt skriftspråk bevarade
tungomålen. Utbreder sig t. ex. ett språk af en eller
annan anledning till ett annat mer eller mindre aflägset
land, börjar det snart därstädes förete en mängd egendomligheter och
afvikelser, hvilka i sinom tid kunna gifva upphof till ett
nytt språk. Island koloniserades till allra största delen af
västnorska storbönder, hvilka dit medförde sitt modersmål,
men redan efter ett par sekler finna vi en visserligen ej
stor, men dock distinkt skillnad mellan fornisländskan och
den samtida fornnorskan. Och på samma sätt har färöiskan

uppkommit. I samband härmed må erinras om hvad nyss
antydts rörande ö-språken och deras säregna dialekter, en
följd af det afskilda läget, vare sig de äro att fatta som
kvardröjande reliktformer från en förgången tid eller i senare
tider framalstrade varieteter. Också i våra dagar se vi denna
företeelse städse upprepas. Svenskan i Finland — äfven
det bildade tal- och skriftspråket — uppvisar flera s. k.
'finländska' egenheter, hvilka ej återfinnas i vårt modersmåls
ursprungliga hemland. På liknande sätt förhåller det sig med
engelskan i Nord-Amerika, hvarest språket företer flera
afvikelser, speciellt i uttalet, från den äkta engelskan i dess
gamla fosterbygd.

Men äfven inom ett språks egentliga råmärken tenderar
detsamma ständigt att splittra sig i ett större eller färre
antal från hvarandra mer eller mindre skilda <sp>dialekter</sp>. Vi
ha ofvan nämnt några ord om de mångtaliga forngrekiska
landsmålen, och så, om ock i ringare grad, splittra sig
alla språk. Så tala vi svenskar t. ex. om småländska,
östgötska, västgötska, uppländska, dalska etc. Och ej blott hvarje
landskap, utan hvarje härad, hvarje socken, hvarje by har
sin egen dialekt. Så kunna vi inom dalskan t. ex. skilja
mellan Orsa-mål, Rättviks-mål, Mora-mål, Sollerö-mål,
Älfdals-mål, Venjans-mål etc. Ja för att drifva saken till sin
spets, har strängt taget hvarje individ sitt särskilda språk.
Den enskilda personens individualitet trycker nämligen alltid
i någon grad sin prägel på hans sätt att tala och uttrycka
sig, och märka vi ock intet annat säreget, så höra vi
det dock på organen, hvadan man ock med full rätt säger,
att man känner igen en person på rösten.

Denna tendens till dialektsplittring är i ständig tillväxt,
och likasom divergerande linier skilja sig de olika folkmålen
under tidernas lopp allt mer från hvarandra.

Under första årtusendet e. Kr. talades i den
skandinaviska Norden det s. k. urnordiska språket. Att döma af
de fåtaliga minnesmärken, vi ega kvar af detsamma, torde
då, i allt väsentligt åtminstone, ett och samma språk ha talats
öfver hela Norden. Inskrifter från Slesvig, Gotland,
Uppland och Trondhjemstrakten förete ingen märkbar språklig

olikhet. Och om också redan då några dialektiska differenser
uppstått, hvilket är lika troligt, som det är svårt att skönja
på grund af det torftiga materialet, torde de likväl ha varit ringa
och obetydliga. Ännu på Vikingatiden voro de nordiska
språken så lika hvarandra, att den kringresande isländske
barden kunde vara viss om, att hans lofkväde utan
svårighet skulle varda förstådt vid alla de nordiska hofven. Våra
gamla landskapslagar, som äro affattade på sina respektive
dialekter, och af hvilka de äldsta bevarade handskrifterna
härstamma från slutet af 1200- till medlet af 1300-talet,
såsom t. ex. Västgöta-, Upplands- och Östgöta-lagarna,
uppvisa sinsemellan en långt mindre språklig olikhet än de
motsvarande nutida allmogemålen. För närvarande finnes
det ock i vårt land dialekter, hvilka i så hög grad afvika
från det högsvenska riksspråket, att de utan föregående
studier näppeligen kunna förstås, såsom t. ex. Fårö-målet på
Fårön vid Gotland, flera af de dalska sockenmålen m. fl.

I stort sedt sträfva således alla språk att oafbrutet
söndra sig i en mångfald varieteter, och detta skulle
naturligtvis konsekvent leda till, att hvarje tungomål efter hand
upplöste sig i ett allt större och större antal allt skarpare
skilda dotterspråk, därest ej denna drift paralyserades af
andra, starkare krafter.

Rousseaus vackra dröm om det idylliska naturtillståndet
förbytes af den obevekliga värkligheten till ett allas
oupphörliga krig emot alla, och lifvets hårda lag om kampen för
tillvaron har ej mindre giltighet i språkets än i naturens
rike. Den eller de af en eller annan anledning starkare
dialekterna höja sig därför småningom på bekostnad af de
öfriga, hvilka allt mer förtryckas och med tiden ej sällan
helt och hållet utrotas. Det är dessutom ögonskenligt, att
ett sådant dialektalt mångvälde måste vålla många praktiska
olägenheter, sedan folket tillegnat sig en något högre kultur,
börjat känna sig som en nationell enhet och en värklig
litteratur begynt uppväxa. Vid denna tidpunkt i folkens
lif utbildar sig därför ock i regeln ur en eller några
dialekter ett för hela nationen gemensamt <sp>riksspråk,</sp> landets
bildade och vårdade talspråk samt dess själfskrifna litteraturspråk.


Så uppstod efter hand i Hindostan i första årtusendet
f. Kr. på grundval af Vedaspråkets dialekter ett lärdt
riksspråk, hvilket till följd af den ans och rykt man egnade det
och dess i minsta detaljer bestämda former och
konstruktioner fick namnet <i>sanskrit</i> (<i>sam-skrtám,</i> d. v. s. det
fullgjorda, fullkomliga språket), i motsats till de så att säga
mera naturligt och vildt växande folkmålen, d. s. k.
<i>prahrit-</i>dialekterna. Närmast ur dessa senare ha åter de nyindiska
språken såsom <i>penjabi, vest-hindi, öst-hindi, bengali, marathi</i>
etc. uppstått, bland hvilka en hindidialekt med stark
uppblandning af arabiska och persiska ord — <i>hindustani</i> eller
<i>urdu</i>
— i sin tur är ett modärnt, internationellt indiskt riksspråk,
medan alltjämt sanskrit ännu ur sin mer än tvåtusenåriga
graf såsom Brahmanernas lärda, heliga språk behärskar hela
den indiska världen.

I samma mån som Atén blef medelpunkten för den
fornhelleniska kulturen, intog ock dess dialekt <i>attiskan</i> med
skönhetens och snillets rätt en allt mer förhärskande
ställning, ehuru, som ofvan antydts, i detta mångväldets
förlofvade land äfven andra dialekter, speciellt <i>doriskan,</i>
fortlefde i diktningens värld. Ur den attiska dialekten uppstod
emellertid omsider ett för hela den grekiska världen
gemensamt riksspråk, det s. k. <i>ἡ κοινή</i>, som under den alexandriska
och romerska tiden var det bildade, härskande språket i hela
Orienten.

I samma mån som romarna underkufvade sina
grannfolk på den italiska halfön, intog ock latinet, som
ursprungligen blott var den i Rom och dess närmaste omgifning
talade dialekten, med våldets och styrkans rätt en allt mer
förhärskande ställning och var redan under republikens
sista tider det rådande riksspråket ej endast i det egentliga
Italien, utan äfven i flera af de efter hand eröfrade
provinserna, under det att de öfriga fornitaliska tungomålen sakta
häntvinade och troligen i början af vår tideräkning omsider
blefvo fullt förstummade.

Samtidigt med att de talrika franska feodalväldena under
Medeltiden genom några kraftfulla konungar indrogos till
kronan och hopsmälte till en enhetlig stat, uppstod på

grundval af nordfranska dialekter ett för hela landet slutligen
gemensamt riksspråk, d. s. k. langue d'oui, som dock måste,
särskildt med det sydfranska språket — provençalskan eller
langue d'oc — utkämpa en hård och långvarig strid om
herraväldet. Det är af denna kamp mellan de nord- och
sydfranska folken, som vi höra ett återljud i historiens
berättelser om de rysliga albigenserkrigen och grefvarnes af
Toulouse förtviflade motstånd mot de franska konungarnes
segerrika vapen. Efter Medeltidens slut nedsjönk ock till
följd häraf det provençalska språket, hvarpå trubadurerna
diktat sina chevalereska kärlekskväden, till ett föraktadt
allmogemål.

Det var i främsta rummet det storryska Moskvas
härskare, som äntligen lyckades tillintetgöra den Gyllene
hordens öfvervälde, och storfurstendömet Moskva blef också
efter hand den kärna, kring hvilken det heliga Ryssland
omsider uppstod. Men på grund af dessa omständigheter är
äfven det ryska riksspråket baseradt på den storryska
dialekten, och troget den ryska våldspolitikens traditioner söker
det också med alla till buds stående medel förkväfva
de hvit- och lillryska dialekterna i västra och södra Ryssland.

Vända vi oss slutligen till vårt eget land, så finna vi,
att det är först sedan detsamma genom Folkungatidens
trenne kraftfulla härskare, Birger Jarl, Magnus Ladulås och
Torgils Knutsson erhållit en åtminstone yttre enhet, som
mot slutet af 1300-talet några ansatser till ett svenskt
riksspråk börja visa sig, ett förhållande, som under det
följande seklet allt mera utprägladt framträder. Hufvudsakligen
på den grund att det af den heliga Birgitta anlagda
Vadstena kloster under detta tidehvarf utgjorde brännpunkten
för det litterära lifvet i nästan hela den skandinaviska
Norden, var detta medeltidssvenska riksspråk i främsta rummet
bygdt på Östgötadialekten. Vid Reformationens utbrott var
emellertid den politiska tyngdpunkten definitivt flyttad till
Mälardalen, och där uppträdde äfven den egentliga
grundläggaren af vårt nutida riksspråk, den store reformatorn
Olavus Petri Phase, hvadan detta ock är väsentligen
baseradt på de s. k. Mälardialekterna. 


Sålunda se vi, huru med växande kultur ur en eller
ett fåtal dialekter ett gemensamt riksspråk småningom
uppstår såsom en språklig reflex af folkets omsider vunna
nationella enhet, och att det kan bero af vidt skilda yttre
anledningar, hvilken eller hvilka dialekter det är, som närmast
gifva upphof till detsamma och utgå som segrare ur detta
inbördes krig, där det ofta nog är den råa styrkan, som afgör
utgången. Riksspråk och dialekter äro till följd häraf naturliga
fiender och varda detta ännu mera, i samma mån
civilisationen stiger, ty det förra såsom representerande det bildade
språket kommer efter hand i besittning af alla de fördelar
bildningen skänker, och till följd däraf att det är hela
folkets gemensamma nationella tungomål, blifver det äfven en
så att säga både kulturell och patriotisk plikt att på allt
sätt söka utbreda detsamma och undertrycka de 'simpla'
allmogemålen, hvarigenom detta inbördes krig snart öfvergår
till ett utrotningskrig från riksspråkets sida. Striden föres
ock nu af detsamma med visserligen blankare, men också
mera fruktansvärda vapen.

Till och med mellan landets mest aflägsna delar
uppstår efter hand genom förbättrade kommunikationer, speciellt
genom järnvägar, en allt lifligare förbindelse, och såväl
härigenom som genom de talrika folkskolorna sprides
bildningen och därmed det bildade språket allt mer till
samhällets alla lager. I de mera civiliserade trakterna varda
också de inhemska folkmålen snart förgätna; de talas nu i
allmänhet blott af den bortdöende generationen, under det
att den uppväxande tror sig böra blygas för sin
hembygds mål och söker, så godt den kan, tillegna sig
herrskapets fina språk. Därför är det också egentligen endast
i undangömda, af kulturen hittills relativt oberörda
landsändar, som de gamla, färgrika och expressiva dialekterna
ännu lefva i sin ursprungliga friskhet. Så är det, som
ofvan antydts, på gotska Fårön och i Dalarna norr om Siljan;
som de gotländska och dalska munarterna numera renast
talas. Det ligger i öppen dag, att detta successiva
undertryckande och förkväfvande af allmogemålen är i praktiskt
och äfven i kulturellt afseende i hög grad fördelaktigt, men

från vetenskaplig synpunkt är det ej desto mindre ett
sorgligt faktum. Ty hvarje dialekt är strängt taget ett särskildt
språk med sina individuella drag, hvilka ingenstädes eljest
återfinnas. Det vetenskapliga materialet blir tydligen
härigenom mindre rikt, och om än de bortdöda dialekterna
kunna genom språkens ofvannämnda variationsförmåga till
antalet ersättas, varder dock utdöendet af hvarje, äfven den
minst utpräglade munart på visst sätt en oersättlig förlust.
Därför är det ock af största vikt, ätt ännu, medan tid är,
det räddas allt hvad räddas kan af de häntynande folkmålen
och, glädjande att konstatera, är ock för närvarande
intresset för dialektstudier synnerligen lifligt.

Men det finnes kanske intet folk, som gått så
fullständigt under, att det ej lämnat kvar ett eller annat spår af
sin individualitet i sina besegrares civilisation. På samma
sätt varsnar man äfven åtskilliga reminiscenser från de
underkufvade dialekterna i det segrande riksspråket. Och då detta
till sitt väsen måste vara i än högre grad artificiellt
än de mera fritt och vildt växande allmogemålen, måste
såsom officiellt litteraturspråk och universellt talspråk vara
i långt djupare mening än dessa en konstgjord
kulturprodukt, är det ock klart, att det oundvikligen äfven måste vara
mindre genuint och rent. Ty det är till sitt ursprung ej
sällan ett blandspråk af flera dialekter — den s. k.
'norsknorskan' eller de norska målsträfvarnas språk är, för att
taga ett till ytterlighet gående exempel, ej annat än ett
fullkomligt afsiktligt gjordt extrakt af flera nynorska folkmål
med dialekten i Sønd-Møre som grundval — och såsom allas
fiende tvingas det till en viss grad att vara allas vän och
med sig assimilera eller i sig upptaga element än ur den,
än ur den munarten. Dylika i latinet insmugna
dialektformer från andra fornitaliska tungomål äro t. ex. <i>fircus,
faedus, rufus</i> vid sidan af de äkta <i>hircus, haedus, ruber</i> etc,
och så har i vårt nysvenska riksspråk ur de folkmål, i hvilka
ljudförbindelsen <i>rd</i> öfvergår till 'tjockt' <i>l,</i> upptagits uttrycken
<i>utböling</i> (= utbörding), <i>hin håle</i> (= den hårde), <i>tvi vale</i>
(= varde, pres. konj. af varda), <i>storvulen</i> och <i>karlavulen</i>
(= vurden = vorden, part. pret. af varda), i <i>fjol</i> (= i fjord

= grek. <i>πέρυτι</i>), för att ej tala om sådana mera själfsvåldiga
och vulgära former som '<i>Lagårdsgäle</i>' (= Ladugårdsgärdet),
'<i>prästgåln</i>' (»Uti prästgåln slamrades med mortlar», Fru
Lenngren), '<i>guss ol</i>' (= Guds ord), andra exempel att förtiga.
Så visar sig vid närmare skärskådande ett riksspråk alltid
vara i någon mån influeradt af alla de olika dialekter det
behärskar och undertrycker, är så att säga en kosmopolitisk
kompromiss mellan dem alla, ehuru det, som sagdt,
egentligen är baseradt blott på en eller ett fåtal ibland dem.

Denna dialekternas invärkan på riksspråket visar sig
emellertid ej allenast i upptagande af ett och annat enstaka
ord med mer eller mindre munartligt uttal. Det framträder
ock på andra sätt, nämligen i <i>accenten,</i> såsom t. ex. det
norrländska <i>föredrág, áffärsman, béfälhafvare;</i> i
<i>prononciationen af själfva språkljuden,</i> såsom t. ex. det i södra Sverige
förekommande skorrande <i>r</i>-ljudet, hvarmed sammanhänger,
att därstädes förbindelserna <i>rd, rt, rl, rn, rs</i> uttalas med
skorrande <i>r</i> + vanligt <i>d, t, l, n, s,</i> medan i det öfriga Sverige,
där vi hafva det s. k. tungspets<i>-r,</i> dessa förbindelser
sammansmälta hvar och en till ett ljud, nämligen till ett högre upp
mot tandlådorna uttaladt s. k. supradentalt <i>d, t, l, n, s,</i> (jfr
uttalet af <i>bord, bort, kärl, barn, kors</i> etc.); det för gotländskan
egendomliga, nästan som <i>å</i> ljudande uttalet af det slutna
<i>o-</i>ljudet (t. ex. <i>moder, flod</i> etc.) och dess om det fr. <i>ou</i>
erinrande prononciation af <i>u</i> etc.; samt först och sist i de för
många trakter säregna <i>tonfallen</i> — hvilka alla dialektiska
egendomligheter man brukar sammanfatta under termen
<i>brytning.</i> Ehuru den bildade skåningen, värmländingen,
dalkarlen o. s. v. obestridligen tala riksspråk, kan det
därför ej förnekas, att de vanligen mer eller mindre bryta på
skånska, värmländska, dalska o. s. v. Så skiftar det för
hela landet gemensamma riksspråket alltid i någon mån i
de olika folkmålens lokalfärger, jämte dess egen grundton
ljuda en mängd dialektiska öfvertoner, hvilka skänka
densamma en städse växlande klang. I sammanhang härmed
må slutligen påpekas, att detta munartliga inflytande,
särskildt beträffande upptagandet af enstaka ord och
uttryckssätt, är så långt ifrån att beklaga, att det tvärtom vore

önskligt, att riksspråket vida oftare, än hvad förhållandet är,
ville suga näring och hämta nya krafter ur de friska,
kärnfulla landsmålen, i stället för att, som nu ständigt sker,
i tid och otid och rent onödigtvis skuldsätta sig hos
främmande tungomål.

Af det nu senast nämnda inses lätt, att studiet af ett
språks dialekter ej endast i och för dem själfva, utan äfven
för det dem alla behärskande, men af dem alla likväl i mer
eller mindre grad beroende riksspråket är af största betydelse.

Äfven i ett annat hänseende visar sig riksspråket skifta
i en mängd skilda nyanser. Det kan nämligen uppträda i
olika dräkter, afpassade efter de växlande roller det har att
spela. I det <i>privata umgängesspråket</i> är det mera fritt och
obundet. Både prononciationen, ordbildningen och
satsbyggnaden äro i detsamma mera lediga och mindre vårdade, och
där varda lätt tolererade åtskilliga vulgära uttryck och
vändningar. Språket presenterar sig här i sin hemtrefliga
hvardagskostym, som det ej är så noga med, om den sitter litet
slarfvigt, blott den är bekväm och praktisk. Det är ock här,
som det lefvande språket trognast afspeglar sig, sådant som
det verkligen är, det är här, alla de nya bildningar
småningom uppväxa, hvilka, när de en gång hunnit blifva
fullvuxna, skola tillföra språket nya krafter, medan å andra
sidan grammatikens många antikverade regler tämligen
ogeneradt ignoreras. I det så att säga <i>offentliga föredragsspråket</i>
— på föreläsningar, vid diskussioner, äfven enskilda allvarligare
meningsutbyten etc. —- har språket iklädt sig sin vårdade,
men ej alldeles nya sällskapsdräkt, är mera reflekteradt,
medvetet och skoladt, utan att därför vara affekteradt. I
det oratoriska högtidsspråket — vare sig det är fråga om
ett prival skåltal eller ett offentligt trontal — visar det
sig åter i sin granna, men något nötta och luggslitna
paraduniform och iakttager med ängslig noggrannhet språklärans
alla föråldrade, allena saliggörande föreskrifter. I det
<i>kyrkliga predikospråket</i> se vi det ha påtagit sig prästkappa och
mässhake och är till sitt väsen så traditionellt och
ålderdomligt, att man kan tro sig försatt till tiden för Gustaf
Vasas reformation eller Johan III:s liturgi: öfver såväl

tonfallet och accenten som ordvalet och satsfogningen ligger
något monotont och arkaistiskt, som bildar en bjärt
kontrast till det brådskande, nervösa lifvet utanför templets
murar. I det <i>rytmiska skaldespråket</i> — såväl i den mera
skämtsamma, som i den mera högstämda diktningen — söker
slutligen riksspråket uppträda i sånggudinnans lika ledigt
fallande som omsorgsfullt draperade fantasidräkt, ity att det
därstädes
<poem>
»bär konstens regel, men försmår dess tvång»,
</poem>
alldenstund det, på samma gång som det är ansadt och från
mer än en synpunkt bundet, likväl opåtalt får tillåta
sig en mängd, stundom ganska djärfva friheter. En sådan
licentia poetica visar sig i mer eller mindre grad i alla
språk. Vi vilja här blott i förbigående erinra om elisionen
i den antika poesien och om det stora frihetsbref, som den
engelska värsen tilltvingat sig. Till en stor del äro
visserligen dessa nyanser en återvärkan från skriftspråket, men
som de äfven framträda i rena improvisationer, omnämna vi
dem i detta sammanhang.

Det torde af det anförda framgå, att termen riksspråk
är ganska sväfvande, hvadan det ingalunda är lätt att
närmare definiera densamma. Såsom en provisorisk definition
skulle emellertid förf. vilja föreslå följande, hvilken synes
honom tämligen väl träffa innebörden i denna term: <i>Med
riksspråk menas den variant af ett språk, hvilken allestädes,
där ifrågavarande språk talas, utan vidare svårighet kan
förstås och utan att väcka någon anstöt kan användas.</i> Och
härvid förefaller den senare bestämningen vara den viktigaste.
Ty <i>backlosta</i> (ett gräs, Bromus mollis), <i>kätting</i> (= kattunge),
<i>björkna</i> (en fisk, Abramis blicca), <i>ohemul</i> (= opassande) etc.
— för att endast anföra några inhemska ord — torde väl
för en och annan vara ett mörkt tal, ehuru de utan
gensägelse tillhöra riksspråket. Däremot lär väl näppeligen
någon behöfva sväfva i okunnighet om rätta betydelsen af
t. ex. <i>tyckte</i> (= sade), <i>snigla</i> på någon (= se från sidan
på någon), '<i>goare</i>' (= bättre, smakligare), <i>fallde</i> (= föll),
sådana böjningar som t. ex. jag har <i>köpi, hafvi, klippi</i> etc.,

ett oriktigt användande af ord såsom '<i>kronisk</i> (= tropisk)
värme' etc, hvilka uttryck, ännu så länge åtminstone,
uppenbart falla utanför riksspråkets område. I detsamma få
nämligen inga ord eller vändningar, som ej kunna undgå att
göra ett simpelt, vulgärt eller löjligt intryck, förekomma,
såvida de ej äro att betrakta som afsiktligt gjorda citat ur
lägre språklager. Men äfven mellan dessa och riksspråket
är gränsen sväfvande, ty ett ords så att säga värdighet
beror uteslutande af bruket, och därför torde månget ännu
opassande och stötande uttryck i en framtid förefalla fullt
tillständigt och tillåtet. Så stå t. ex. redan nu de
själfsvåldiga talesätten 'det var <i>styft</i>', 'det var <i>stiligt</i> gjordt', 'det
var <i>väldigt</i> vackert' m. fl. vid riksspråkets ingångsport, och
fraserna 'det var <i>rysligt</i> roligt', 'vi hade <i>förfärligt</i> trefligt',
få väl anses till och med hafva beträdt dess tröskel.

*

Med stigande kultur splittrar sig emellertid efter hand
språket äfven i en mängd andra varianter, hvilka på visst
sätt kunna kallas sociala dialekter, emedan de äro en följd
af de olika samhällsklassernas skilda yrkesintressen och
bildningsståndpunkt. Dessa så att säga psykiska munarter
äro visserligen från den yttre formens synpunkt i allt
väsentligt ett och samma språk, men i afseende på ordförrådet,
uttryckssättet, ordens betydelser m. m. äro de ej sällan vidt.
skilda. Vi sammanfatta dem alla här under termen
<sp>yrkesspråk</sp>.

Under ett folks första steg på civilisationens
Jakobsstege råder det med hänsyn till de enskilda individernas
lefnadssätt och arbete en viss jämlikhet. Hvarje medlem
i det unga samhället är en man för sig och en <i>hel</i> man.
Han är jämförelsevis ganska mångsidig och behöfver i
allmänhet ej bero af andra för att få sina nödvändigaste behof
tillfredsställda. Han är byggmästare och timrar själf sin
stuga, han är skomakare och förfärdigar själf sina skor, han
är åkerbrukare och plöjer med egen hand sin jord, han är
sjöman och drager på eget skepp ut i härfärd till fjärran,

lockande land, han är riksdagsman, ty den frie, bofaste
mannen har säte och stämma på tinget vid Upsala högar;
han kan blifva vald till lagman och som Torgny hålla ett
ljungande strafftal för sin konung; han kan blifva
uppbördsman och å konungens vägnar utkräfva skatt af de
tredskande lapparna i Finnmarken; ja, kan han stödja sig på ett
stort följe och komma sina anhängare att tro, det han
härstammar från den gamla konungaätten, kanske kan han till
och med en gång med dessas hjälp själf varda konung.

Under detta den så att säga outvecklade
mångsidighetens tidehvarf stå alle frie män i allt väsentligt på samma
språkliga bildningsnivå. Den enes tankevärld har samma
horizont som den andres, de föra alla — härskaren som
bonden — i det hela samma lefnadssätt, äro upptagna af
liknande sysselsättningar och intressen; de äro med ett
ord <i>jämlikar,</i> vare sig höfdingen måste bekväma sig till
att böja sin stolta nacke under konungens ok eller
föredrager att på det snöhöljda Island lefva om på nytt sitt
forna, fria lif.

»Men tiderna förändras och vi med dem». Andra, mera
invecklade samhällsförhållanden utbilda sig efter hand. I
klostercellen sitter munken och sysslar med bokafskrifning,
när han ej hängifver sig åt andliga betraktelser eller samlar
hälsobringande örter. Vid sitt hof anordnar konungen
glänsande tornérspel och lysande jaktpartier, eller ock drager
han ut i spetsen för sina järnklädda ryttare och lätt
beväpnade bågskyttar att härja i främmande land. Riddaren sitter
i sin befästade borg med uppdragen vindbrygga och
fördrifver tiden med att öfva sig i krigiska idrotter, när han
ej spränger bort på sin häst att värna sitt land eller för
att i förbund med dess fiender stämpla fördärf mot
detsamma, medan hans hjärtas dam, hvars färger han bär, i
sin jungfrubur sömmar i silke och guld hans fräjdade
vapensköld. Och den mäktiga hansestaden Visbys borgare,
behärskande Östersjöns handel, sända sina skepp till Rostock,
Lybeck och Novgorod att hämta kostbara varor och tyckas ej
ega några andra intressen. Men ofred stundar, och en dag
måste de alla gå man ur huse för att skydda sin stad

med dess praktfulla tempel och hopade skatter för den
ränkfulle Valdemar Atterdags omättliga roflystnad.

Redan nu börja dock visa sig tecken, som tyda på, att
snart skall en ny tid komma, då till följd af en än mera
utvecklad kultur arbetets fördelning skall varda vida större.
Och den dag randas omsider, då en hvar städse måste
erinra sig ordstäfvet: 'Skomakare, blif vid din läst', då det
ej längre duger att syssla med flera yrken, då det är godt
och väl, om man blott kan blifva duglig i sitt eget fack.

Medeltidskonungen hade vid sin sida sin kyrkligt
bildade kanslär och sina egenmäktiga 'illitterata' rådsherrar, af
hvilka mången ej ens kunde skrifva sitt namn. Nu måste
statschefen omgifva sig med en mängd ministrar för olika
portföljer, af hvilka hvar och en strängt taget kräfver sin
specielle fackman. Den harneskklädde riddaren, för hvilken
den personliga tapperheten var hufvudsaken, har ersatts af
den vetenskapligt utbildade militären, som måste egna hela
sitt lif åt ett enda vapen. Den gamla 'bondelagen' har
utgrenat sig i kriminalrätt, processrätt, näringsrätt, sjörätt o. s. v.,
och det är vanligen rådligast för den praktiserande juristen
att syssla med blott en enda specialitet. Den forne
'läsemästaren', som under hugg och slag inpluggade grammatica
latina i motvilliga pojkhjärnor, har efterträdts af lektorer i
modersmålet, i klassiska och lefvande språk m. m.; och den
mångsidige Georg Stiernhielm kunde ännu vara polyglott
och laborera med allehanda tungomål, men den nutida
språkforskaren måste i de flesta fall bestämma sig för att blifva
germanist, romanist, sanskritist, assyriolog, egyptolog etc.,
ty hvarje gren af språkvetenskapen upptager nu sin män
helt. I den örtkunnige munkens ställe har trädt den
vetenskapligt skolade botanikern, och han blir gärna växtfysiolog,
algeolog, mykolog, o. s. v., ja till och med hieraciolog, ty
han kan näppeligen längre behärska sin vetenskaps alla
områden. Och forntidens skicklige 'smed', som kunde
förfärdiga så mångahanda olika slag af redskap och vapen, är nu
längesedan försvunnen. Genom storartade uppfinningar och
konstruerandet af otaliga maskiner, den ena sinnrikare än
den andra, har handarbetet allt mera undanträngts, under

det att storindustrien och fabriksväsendet allt mer
utvecklats. Men härmed har ock följt en ständigt tillväxande
specialiseringstendens, så att man nu har särskilda fabriker
för snart sagdt hvarje särskildt industrialster, ja, till och
med åtskilliga städer och stadskomplexer ha blifvit så att
säga industriella specialhärdar. Så ha vi i England
strumpdistriktet med städerna Leicester och Nottingham,
knifdistriktet med Sheffield, klädesdistriktet med Leeds och
Bradford, metalldistriktet med Birmingham och
Wolverhampton, bomullsdistriktet med Manchester och Salford o. s. v.

Det är ögonskenligt, hvilka omgestaltningar i hela
samhällslifvet denna arbetets fördelning måste medföra. I
stället för den forna relativa jämlikheten emellan alla fria män,
uppkomma småningom en mängd allt skarpare skilda
yrkesklasser, hvilkas olika verksamhetsfält alstra mer eller mindre
skilda intressesfärer och åskådningssätt. I vårt jämförelsevis
demokratiska tidehvarf, i hvilket arbetets ära är mera
uppskattad än någonsin tillförne, vill man visserligen i
allmänhet, i teorien åtminstone, ej erkänna någon rangskillnad
mellan dessa yrkesklasser, utan sträfvandet går tvärtom ut
på att låta dem alla varda politiskt jämställda med
hvarandra med lika rättigheter och skyldigheter. Men detta
hindrar ej, att medlemmarne i desamma nödvändigt komma
att lefva i mer eller mindre skarpt skilda tankevärldar, som
endast till en viss grad intränga på hvarandras områden.

Kanske visar sig denna modärna klasskillnad
ingenstädes så tydligt som i språket, och i de nutida
kultursamhällena kan man därför ock med långt större skäl än
fordom tala om olika yrkesspråk, hvilka i afseende på
språkljuden, ordböjningen, ordbildningen och satsbyggnaden väl
äro fullt lika hvarandra, men äro desto mer skilda med
hänsyn till ordförrådet, ordens betydelse och användning.

Vi ega alla i vårt inre en — om vi så få uttrycka
oss — lefvande ordbok, som oupphörligen utgifves i en
oändlig mängd upplagor, i hvilka det upptagna ordförrådet
städse afpassas efter hvar och ens individuella behof.

Vissa ord i ett språk äro nämligen af en sådan
beskaffenhet, att vi alla dagligen och stundligen behöfva

använda dem, såsom t. ex. <i>gosse, flicka, barn, god, ond, vacker,
ful, ett, två, tre, jag, du, han, hon, äta, dricka, sofva, ligga</i>
o. s. v. Dessa för oss alla gemensamma ord finnas därför
ock i alla dessa ordböcker, äro i dem så att säga
stereotyperade.

Men det gifves å andra sidan ett synnerligen stort antal
ord, hvilka på grund af sin betydelse endast under vissa
förhållanden behöfva användas, och det är just härigenom
de många yrkesspråken uppkomma, i samma mån
ordförrådet genom arbetets allt skarpare framträdande fördelning
varder allt mera växlande och söndradt i skilda grupper af
yrkestermer.

Så är det en själfklar sak, att t. ex. sjömannens
ordförråd i mångt och mycket måste vara ett annat än
'landtkrabbans'. Han talar nämligen om <i>vant</i> och <i>stag, fock</i> och
<i>klyfvare,</i> han <i>kapar trossen, skaffar</i> och <i>purrar</i> o. s. v., hvilket
allt för den senare ofta är, som det heter, ren hebreiska.

Föga mera begripligt är det ock för den oinvigde, när
sättaren talar om <i>matriser, corpus, antikva, mellanslag,
afdrag, bröllop, lik, spis, cicero, halfcicero</i> etc.;

eller när affärsmannen talar om <i>trassent</i> och <i>endossent,
solaväxel, 'kapprock', aktiva</i> och <i>passiva,
kontokuranträkningar,</i> när han läser, att rågen är <i>trög,</i> men kaffe,
bomull och betsocker <i>fast,</i> eller när han säges <i>göra</i> i glas, trä,
kolonialvaror etc.

Ej heller torde enhvar känna sig fullt hemmastad hos
modehandlaren, där det är fråga om <i>blonder, fichuer,
trimnings, cordonnetsilke, alpacka, flossa</i> m. m., och det är
ej utan, att man i förstone spärrar upp ögonen, när man
ser honom i tidningarna annonsera efter en <i>kortvaruit.</i>

»Det mesopotamiske Sprog er et underlig Sprog», låter
den store Holberg Chilian säga till sin herre Ulysses. Och
detsamma kan med skäl sägas om vetenskapernas
mångskiftande tungomål. Ty där möter oss en fruktansvärd falang
af <i>Abelska funktioner, digniteter</i> och <i>rötter, negativa</i> och
<i>imaginära kvantiteter, hyfsade</i> och <i>ohyfsade ekvationer,
syresyror, silikater, saltbildare, parallaxer, perturbationer,
opposition, perihelium</i> och hela svärmen af <i>aëroliter</i> och <i>meteoriter,</i>

för att ej tala om <i>klyföppningar, florala axlar, epidermis,
arteriskt</i> och <i>venöst</i> blod samt <i>bakterier, baciller</i> och
<i>mikrober,</i> vare sig <i>renodlade</i> eller icke, i bokstafligen oräkneliga
massor.

Där får vi vidare formera bekantskap med <i>källforskning,
analytisk</i> och <i>induktiv metod, cirkelbevis, polysyllogism,
rationalism, empiri, ontologi, kataleptiska</i> och <i>hypnotiska tillstånd,
telepati, idiosynkrasi, irrationella vokaler, spiranter</i> och
<i>lateraler, glidningar, friser, arkitraver, sträfpelare</i> och
<i>gesimser</i>
o. s. v. i oändlighet.

De anförda exemplen torde tillräckligt belysa arten af
dessa yrkesspråk, och huru ytterst sväfvande äfven gränserna
dem emellan äro, eller med andra ord, att dessa termer,
ehuru uteslutande bildade för ett eller annat bestämdt yrke
och nästan endast brukade inom detta, likväl äro att
betrakta som hela folkets gemensamma egendom.

*

'Lika barn leka bäst.' Personer, som lefva tillsammans
under samma förhållanden och i samma omgifning, komma
snart äfven i rent språkligt afseende lätt öfverens med
hvarandra och utbilda en egen jargon, som framträder desto
tydligare, ju mera slutna dessa kamratkretsar äro — detta ord
taget i sin vidsträcktaste betydelse. Så uppstå hos
skolungdomen, bland studenter, militärer o. s. v. mycket ofta
säregna uttryck, bildningar och talesätt, hvilka utanför dessa
kretsar äro nästan ohörda. Men en sådan jargon kan äfven
få en långt större utbredning. I den stora mängd af
olyckskamrater, som under namnet proletärer uppväxer i vår tids
storstäder, finner den en speciellt gynnsam jordmån och
utbildar sig där inom kort till en särskild språklig afart, som
man kallar <sp>argot</sp> eller <sp>slang</sp>. Denna är på sätt och vis
ett mellanting mellan yrkesspråk och dialekt, ty den
karaktäriseras visserligen hufvudsakligen af det egendomliga i
ordförrådet och ordens betydelser, men på samma gång
företer den vanligen äfven en och annan ljudlig säregenhet,
hvilken sällan sträcker sig utanför stadens hank och stör.

Slangen kan till följd häraf med en viss rätt sägas vara ett
vulgärt stadsmål, hvilket onekligen erbjuder vissa likheter
med de ofvan omnämnda landsmålen.

Ett af de mest betecknande dragen i detta gatspråk är
ordens och uttryckens efemära natur. De lefva i
allmänhet blott några dagar, veckor eller månader, sällan längre,
men hinna det oaktadt — hvilket ej är mindre karaktäristiskt
— inom denna korta tid ofta få en så vidsträckt bemärkelse,
att de som sannskyldiga blinda språktecken till slut
kunna på samma gång betyda allt möjligt och ingenting alls.

De förbrukas med andra ord mycket fort och på grund
däraf är omsättningen ock så mycket lifligare. Orden äro
dessutom till sitt ursprung vanligen synnerligen dunkla, äro
lika fattiga på anor som Kolingen och Bobban med flera
dylika notabiliteter, i hvilkas mun vi höra slangspråket i
dess mest genuina renhet. Ty det torde åtminstone tills
vidare vara försiktigast att ej yttra något bestämdt om
<i>kvantingens</i> eller hans <i>fjällas</i> extraktion. För att taga några
andra exempel ur högen anföra vi här ur Stockholmsslangen
orden <i>byling</i> (= polis), <i>rör</i> (= benkläder), <i>skör</i> (= hår,
hvilket obestridligen vore frestande att sammanställa med det
isl. <i>skor,</i> gen. <i>skarar</i> i samma betydelse), <i>skaft</i> (= fästman),
<i>väpa</i> (= rock), <i>jamare</i> (= en sup), <i>bondvisjan</i> (=
landsbygden), <i>aflång</i> (= ogin, kitslig), <i>sjafvig</i> (= förträfflig), den
lyckade bildningen <i>munpinne</i> (= cigarr) o. s. v. Hit höra
ock <i>jox</i> (= ett tråkigt göra, arbete i allmänhet) med dess
afläggare <i>joxig</i> samt <i>jobb, jobba</i> och <i>jobberi,</i> hvilka ord redan
kunna anses tillhöra riksspråket. I sammanhang härmed må
anmärkas, att detta torde stå i ett större beroende af slangen,
än man vanligen föreställer sig, och månget i detsamma till
sitt ursprung dunkelt ord, i synnerhet om det har bismak
af något simpelt, har sannolikt uppkommit på detta sätt.
Så är väl t. ex. fallet med de föga vackra benämningarna
<i>skynke</i> och <i>stycke</i> på mindre väl beryktade kvinnor, och
troligen så äfven med en mängd uttryck, som referera sig till
det sexuella området, ty 'kärt barn har många namn' och
slangspråket är i detta hänseende mycket rikt.

Detta på stadens bakgator och i dess utkanter så frodigt

växande språkliga ogräs — ett ogräs äfven i den
bemärkelsen, att det endast trifves på så att säga odlade ställen,
ty ute i vildmarken mötas vi af de friska landsmålens
doftande, blomrika flora — har emellertid sitt största intresse
däruti, att man måhända ingenstädes så tydligt kan
iakttaga ordens uppväxt, utveckling och utdöende som här.
Fullkomligt löst från alla band, dem traditionen, eftertanken
och anständigheten eljest pålägga språket, kan detsamma
här lefva i den fullständigaste frihet. Därför se vi ock
just i slangen, huru de nya tendenserna, böjningarna och
bildningarna söka armbåga sig fram och huru de gamla
trängas undan, varsna där kanske allra bäst, att språkets
själfva lifsprocess är en oupphörlig kamp för tillvaron, där
tusentals ansatser redan dö i sin linda och där de
kvarlefvande vanligen lefva blott för dagen, icke vetande, om ej
redan i morgon deras tid är ute och deras plats inkräktad
af andra. Och därför är det törhända också hos den sluskige,
halfrusige sjåaren — ty »in vino veritas», — som vi se
språket framträda i sin mest naturliga nakenhet.

*

Men »variatio delectat», och språkforskaren vänder sig
gärna bort från de skumma gränderna med deras ruskiga
krogar för att i stället lyssna till det älskliga jollret i
barnkammaren. Ty rätt förstådt är äfven <sp>barnspråket</sp> i många
punkter särdeles lärorikt. Den lille parfvelns ordförråd är
helt naturligt ganska obetydligt, och oupphörligt gör
behofvet af nya uttryck sig gällande. I de flesta fall
tillgodoser han detsamma genom att söka, så godt han kan,
säga efter, och det är på detta sätt han efter hand lär sig
att tala. Men stundom tycker han, att detta går allt för
långsamt, hans mun är ej sällan liksom för full af ord, som
trängas med hvarandra för att komma fram, och han bildar
på egen hand nya uttryck. Så anför <sc>Kock</sc><footnote>
Axel Kock. Om språkets förändringar, populärt vetenskapliga
föreläsningar vid Göteborgs Högskola III. Göteborg 1896.</footnote>, huru dylika

små världsborgare kunna klaga öfver, att de ej kunna
<i>rygga</i> på soffan (= stödja ryggen mot soffan), tala om en
<i>o-sak</i> i motsats till en 'bra sak', låta ur <i>taggar</i> och
<i>piggar,</i>
ur <i>brumma</i> och <i>råma</i> uppkomma de hybrida orden <i>tiggar</i>
och <i>bråma</i> m. m., allt bildningar, hvilka i regeln dö i samma
ögonblick de födas. Den lilles talorgan är på långt när ej
så gymnastiseradt, att han kan behärska alla språkets ljud
och ljudförbindelser, eller han kan, som sagdt, ej 'tala rent'.
Tidigast lär han sig — af rent fysiologiska skäl —
läppljud (labialer) samt utom vokalerna vanligen ock <i>l-,
n-</i> och <i>j-</i>ljud, sedan tandljud (dentaler), hvarvid dock <i>s</i> ofta
vållar stora svårigheter, samt sist gomljud (palataler). Så
dröjde det för författaren rätt länge, innan han kunde
uttala <i>k-</i>ljudet, och som han troligen ansåg, att det gick hans
ära för nära att tituleras för Kalle, lär han, då detta
stundom inträffade, indignerad ha förklarat att »Lal hetej Lal å
inte Lalle». Hans tvänne mostrar Augusta och Greta fingo,
på grund af att deras förnamn så att säga representerade
arten och det gemensamma moster släktet, regelbundet heta
<i>Gusta-moster</i> och <i>Greta-moster</i> i full öfverensstämmelse med
<i>hvitsippa</i> och <i>blåsippa, krusbär</i> och <i>vinbär</i> etc. Hans syster
Anna kallades för <i>Nanna,</i> och vi ledas härmed in på en
annan egendomlighet för barnspråket. Småttingar vilja hälst,
att två på hvarandra följande stafvelser skola börja på samma
konsonant — i analogi med <i>mamma</i> och <i>pappa.</i> Så berättar
<sc>Kock</sc> (a. a.) om en liten medborgare, att »han, halftannat år
gammal, väl kunde säga <i>momo</i> (mormor), men <i>mofa</i> (morfar)
förändrade han antingen till <i>momo</i> eller <i>fafa</i>». En annan
liten herre vid namn Gunnar kallade sig själf länge för
<i>Nunne</i> och en tredje titulerade sin farbror Einar för 'fabbo
<i>Nänne</i>'. En liten flicka vid namn Augusta kallade sig <i>Tuttan,</i>
en annan liten flicka, som hette Hildegard gaf sig själf
namnet <i>Gaggan,</i> under det att hennes syster Ingeborg valde
den än djärfvare omskrifningen <i>Bebban.</i> Dessa exempel
visa på en hos barnet, som det tycks, ganska utpräglad
tendens att vilja antecipera den nästa stafvelsens konsonant,
och man har med skäl antagit, att det är på detta sätt, som
den engelska förkortningen <i>Bob</i> af <i>Robert</i> uppkommit. <sc>Kock</sc>

(a. a.) anför vidare efter <sc>G. v. der Gabelentz</sc> om en liten
tysk gosse, att »runda saker betecknade han i allmänhet
med roten <i>m-m,</i> men använde denna med flere variationer.
Både månen och en ordinär tallrik kallades <i>mem</i>; ett stort
rundt fat benämnde han <i>mom</i> eller <i>mum,</i> men de många
små stjärnorna på himlen fingo heta <i>mim-mim-mim-mim-mim.</i>
Till sin far sade han som andra barn vanligen <i>papa,</i> men
då han fick se fadern i hans stora respäls, föreföll denne
honom så väldig, att han kallade honom <i>pupu.</i>»

De här anförda exemplen erinra till en viss grad om
det upprepande af ljud och stafvelser man så ofta finner i
mer eller mindre vilda folks tungomål, såsom de polynesiska
namnen <i>Honolulu, Ururutu, Nonouti,</i> de amerikanska <i>Titikaka,
Chihuahua, Minnehaha</i> etc., och en efterhärmning af denna
språkets 'barbariska' struktur påträffa vi i den högt bildade
hellenens föraktliga benämning på alla honom i civilisation
så underlägsna folk: <i>barbarer</i> (<i>βάρβαροι</i> l. <i>βάλβαλοι</i> = de,
som ej kunna tala som människor, utan endast babbla).

Men äfven i själfva böjningen och formandet af orden
erbjuder barnspråket mycket af intresse. Så höra vi
stundom våra småttingar säga <i>äpplon</i> efter mönstret af <i>päron,
plommon, hallon,</i> plur. <i>handar</i> i st. för <i>händer</i> efter <i>hundar,
dagar.</i> Liknande nybildningar äro <i>gedde, bedde, dradde</i> för
<i>gaf, bad, drog</i> m. fl., omformningar i hvilka språkets
uppväxande och i de flesta fall framtidsrika tendenser och
böjelser visa sig. Likasom slangord kunna understundom
äfven dylika barnord blifva upptagna i riksspråket. Så torde
t. ex. vara fallet med <i>dadda,</i> för att ej tala om de öfver hela
jorden spridda <i>mamma</i> och <i>pappa.</i>

I de förra egendomligheterna tror sig språkforskningen
ha skäl att se en antydan om, huru språket först
uppkommit, vill i dem spåra en svag återklang af det språk,
mänskligheten en gång i urtiden talade, då denna ännu befann
sig i sin späda barndom; i de senare tycker hon sig
däremot förnimma en förklang till framtidens vardande
tungomål, en profetia om de böjningar och bildningar, som då
omsider skola blifva de tongifvande. Och därför älskar hon

barnens menlösa joller, ty det är, som om hon i detsamma
hörde huru 'framtid sig med forntid enar'.

*

De två senast omnämnda språkarterna, hvilka
riksspråket så att säga när vid sin egen barm, äro likväl, äfven de,
dess fiender, hvilka stundom, som sagdt, göra med framgång
krönta eröfringståg inom dess gränser och sträfva efter
måttet af sina krafter att omvandla detsamma. Det är under
sådana förhållanden lyckligt, att detta vårdade och bildade
talspråk eger en mäktig medhjälpare i <sp>skriftspråket</sp>. Då
detta ej kan vara annat än en död fotografi af talspråket
och till följd däraf måste umbära alla de hjälpmedel, som
det lefvande talet alltid eger i blickarnes, minernas,
åtbördernas och tonfallens ofta så uttrycksfulla språk, är det
klart, att skriftspråket måste vara vida mera fixt och
bestämdt än talspråket för att kunna vara lika tydligt som
detta. Det är därför ock långt mera stelt och konservativt,
en lika naturlig anhängare af det häfdvunna och traditionella,
som en naturlig fiende till allt nytt och omoget. Det
förhåller sig med ett ord till det vårdade talspråket som den
tryckta förskriften till den enskilda personens individuella
stil. Till följd häraf har det ett <i>hämmande, återhållande</i>
inflytande på det lefvande talet och detta så mycket mer,
som det på grund af sin benägenhet att stelna i vissa former
och sitt naturliga beroende af bruket och traditionen i det
hela återgifver språket i ett äldre skick än det nuvarande.
Ty en mängd i talspråket döende eller redan döda uttryck
och bildningar suga sig liksom fast i skriften och kunna
där till och med under århundraden fortlefva detta sitt döda
lif. Så skulle t. ex. tvifvelsutan alla särskilda pluralformer
af verbets finita tempora för länge sedan försvunnit ur vårt
modersmål, därest ej skriftspråket med konstlade medel
underhållit deras flämtande lifsgnista. Ehuru redan på
1300-talet man till ett pluralt subjekt stundom finner ett
singulart predikat, måste vi dock ännu alltid i skrift använda
dessa pluralformer, hvilka därigenom äfven ibland höras i

talet, speciellt i mera högtidligt språk. Det är detta
skriftspråkets konserverande inflytande, som är orsaken till, att
åtskilliga dylika föråldrade former ännu i viss mån kvarlefva
och förstås, såsom t. ex. 1:a pers. plur. imp. <i>hörom, bjudom,</i>
2:a pers. plur. <i>I kommen, I gåfven</i> m. fl.

Och stundom kan språket härigenom på rent artificiell
väg förändras. Vårt modersmål egde i forntiden blott de
oböjliga relativpronomina <i>som, ær</i> ooh <i>þær</i><footnote>
Med <i>þ</i> mena vi både det hårda och det lena eng. <i>th-</i>ljudet, t. ex.
eng. <i>thing, father.</i> Dessa ljud frambringas genom att sätta tungspetsen
mot öfvertändernas undre kant och söka uttala <i>s</i> och fr. <i>z</i> (lent <i>s</i>). Det
senare ljudet tecknas ock med <i>ð.</i></footnote> — det sista kvar
ännu i uttrycket »den där icke vill arbeta» etc. De
latinkunnige munkarne under Medeltiden sökte emellertid skaffa
vårt språk ett böjligt relativpronomen och började därför
efter mönstret af det latinska <i>qui</i> använda
interrogativpronominet <i>hvilken</i> äfven i relativ bemärkelse. Än i dag torde
dock detta bruk ej ha inträngt i talspråket annat än i
högtidlig stil samt i den ur skriftspråket direkt citerade frasen:
»<sp>hvilket</sp> skulle bevisas».

Men denna skriftspråkets hämmande invärkan är af långt
djupare art. Af hela den läs- och skrifkunniga allmänheten
associeras städse i språkminnet den sedda synbilden af det
skrifna ordet med den hörda ljudbilden af det talade och
kan härigenom mer eller mindre influera på dettas
prononciation. Ju mindre hemmavant ordet är i det dagliga
umgängesspråket, dess mera noggrannt och vårdadt söker man
uttala detsamma, ty i samma mån ordet oftare ses än höres,
invärkar dess synbild starkare än dess ljudbild. I
överensstämmelse härmed heter det »Låt mig vara i <i>fre'</i>» men
»Tror du värkligen på en evig <i>fred?</i>»; »Det har han allt
<i>rå'</i> till», men »Be mig inte om något <i>råd</i>, »Gör det redan
i <i>da'!</i>», men »Inom år och <i>dag</i>» etc. Och då vi ha
sådana dubletter som <i>fader</i> och <i>far, beder</i> och <i>ber, väder</i> och
dialektiskt <i>vär,</i> kan detta gifva anledning till sådana
öfverdriftsformer som <i>geväder</i> (= gevär), <i>bevädring</i> (= beväring),
<i>käderlek</i> (= <i>kärlek</i>), <i>fadervädel</i> (= <i>farväl</i>), hvilka trots sin
vulgära klang något erinra om de fornhelleniska författarnes

hyperdorismer<footnote>
De doriska och attiska dialekterna i det forntida Hellas voro i
afseende på ljuden i vissa fall skarpt skilda. Så motsvaras t. ex. det
urgrek, och dor. långa <i>α</i> (ā) i att. vanligen af <i>η</i>) (ē), hvadan det dor.
<i>ἳσταμι</i> (histami = jag står) heter på attiska <i>ἳστημι</i> (histemi). Däremot
kvarstår urgrek. <i>η</i>) (ē) både i doriskan och attiskan, t. ex. dor.-att. <i>τἱθημι</i>
(tithemi = jag sätter). När man i senare tid ville omvandla en attisk form
till dorisk, kunde det då ibland af okunnighet hända, att man sköt öfver
målet och bildade efter mönstret <i>ἳστημι</i>—<i>ἳσταμι</i> äfven af att. <i>τἱθημι</i> ett doriskt
<i>τἱθαμι.</i> Det är sådana oriktiga former man kallat hyperdorismer.

Ett liknande 'hyperklassiskt' misstag lär kejsar Vespasianus gjort
sig skyldig till. Redan under första kejsartiden hade i det plebejiska
hvardagsspråket i Rom diftongen <i>au</i> kontraherats till <i>ō</i> och därmed i uttalet
sammanfallit med det gamla <i>o-</i>ljudet. Så uttalades t. ex. <i>claudo</i> (= jag
tillsluter) som <i>clōdo.</i> Då Vespasianus var af plebejisk extraktion, hade han
äfven denna vulgära prononciation. När han så en dag använde formen
<i>clōdo,</i> tog en senator vid namn Flores sig friheten att underrätta kejsaren
om, att det rätteligen hette <i>claudo.</i> Vespasianus tog denna
tillrättavisning till den grad ad notam, att han, när han nästa gång träffade Flores,
kallade honom <i>Flaures.</i></footnote>. Liknande företeelser möta oss i skrifningarna
<i>fröd</i> (= frö), <i>kod</i> (= ko) efter mönstret af <i>bröd</i> (uttaladt <i>brö</i>)
och <i>bod</i> (uttaladt <i>bo</i>). Likaså kunna på detta sätt en mängd
arkaistiska former och vändningar insmyga sig i det lefvande
talet såsom ursprungligen relativt medvetna citat ur
litteraturen, t. ex. »efter den <i>betan</i>», »i så <i>måtto</i>», »falla till
<i>föga,</i> till <i>fota</i>», »<i>fåfäng</i> gå <i>lärer</i> mycket ondt», »det var ett
<i>Herrans</i> väder» m. fl., hvilka uttryck utan understöd af
skriftspråket väl svårligen skulle kommit i bruk.

En följd af detta skriftspråkets återhållande inflytande,
hvarigenom talspråket hindras att förändra sig för hastigt
och utveckla sig allt för fritt, är äfven den omständigheten
att, som sagdt, skriftspråket i det hela representerar ett
förflutet skede i språkets lif, är en fotografi af talspråket, ej
sådant som det nu är, utan sådant som det var för en 50,
100 à 150 år sedan. När vi genom studiet af ett språks
äldre litteratur — vår nästan enda källa i detta fall — vilja
söka uppdraga grundlinierna till dess historia, måste vi
därför antaga, att de förändringar, skriftspråket tid efter annan
företer, redan en längre period funnits i talspråket, fastän
de såsom vulgära nyheter ej ansetts värdiga att få visa sig

i litteraturen, förrän de kommit så allmänt i bruk och
därigenom vunnit en sådan makt och rang, att de ej längre
kunna ses öfver axeln. Och litteraturen är äfven så
välvillig, att den gång på gång skvallrar ur skolan och själf
berättar för oss, att så värkligen också varit förhållandet, ty
genom författarens eller afskrifvarens distraktion eller
vårdslöshet tittar då och då en sådan där simpel, nymodig form
fram, långt innan den vunnit burskap i litteraturen. Vid
alla språkhistoriska undersökningar måste man därför alltid —
för att komma sanningen så nära som möjligt — något
antedatera de förändringar litteraturspråket uppvisar. —

Änskönt skriftspråket, som nu antydts, egentligen är en
principiell motståndare till all förändring, måste dock äfven
det lyda denna lifvets grundlag och träda
<poem>
»i växladt skick för skilda tider fram».
</poem>
Och detta ej blott så, att det under olika tidehvarf följer
med modet och kläder sig efter dess växlande föreskrifter,
utan ock däri, att det likasom talspråket uppvisar flera
samtidiga olika nyanser eller stilar. Så härskar det en
lättare, ledigare stil i romaner, noveller etc, där man
afsiktligt i dialogen söker närma sig det hvardagliga
umgängesspråket, en mera sträng och allvarlig stil i ett
vetenskapligt arbete o. s. v. Vi vilja här blott särskildt erinra om,
i huru hög grad <i>lagstilen</i> och <i>bibelstilen</i> afvika från den i
litteraturspråket allmänt rådande.

*

Denna synbildens omnämnda invärkan på ordens uttal
och bildning är naturligtvis i hög grad beroende af
stafningen. Det kunde i förstone tyckas, som om ju mera
ljudtroget ett språk stafvas och ju mindre således ordens
syn- och ljudbilder skilja sig från hvarandra, desto svagare
måste detta inflytande vara, i motsatt fall desto starkare.
Så är det ock nog i allmänhet. Men å andra sidan må ej
förbises, att om skillnaden mellan ordens syn- och
ljudbilder är ringa,  man kan lättare frestas att förväxla dem, än

om de erbjuda blott få och obetydliga likheter. Den eng.
stafningen <i>laugh</i> (= skratta) har uppenbarligen ingen invärkan
på uttalet af detta ord (laff), hvaremet den sv. stafningen <i>högt</i>
kan — oafsedt associationen med <i>hög</i> — bidraga till
uppkomsten af det jämte '<i>höckt</i>' stundom förekommande <i>högt</i>
med långt <i>ö,</i> t. ex. i uttrycket 'läsa högt'. Men detta
stafningens inflytande sammanfaller naturligtvis i det stora hela
med synbildens nyssberörda invärkan på prononciationen.
Och det är därför från en helt annan synpunkt densamma
påkallar vårt speciella intresse, nämligen rörande frågan om
språkets forna uttal. Ty för bedömandet häraf är
stafningen nästan vår enda källa, alldenstund fonetiska notiser
i den äldre litteraturen i regeln äro ganska sällsynta.

Vanligen är det så, att ju äldre minnesmärken af ett
språk man studerar, dess mera ljudenlig är stafningen, ty
traditionens, vanans och en föregående litteraturs inflytande
varder i samma mån mindre. Så äro t. ex. de klassiska
språken långt mera fonetiskt stafvade än de modärna.
Sådana fall som lat. <i>scribo — scripsi — scriptum,</i> gr. perf.
<i>pépragmai, pépraxai, pépraktai,</i> skr. <i>gácchami</i> — perf. <i>jagáma</i>
etc., äro härvid tillfyllest bevisande. Ty enligt denna
ortografiska princip skulle vi skrifva <i>stab</i> — <i>stapschef, snabb —
snapptt hög — höckt — höxt,</i> jag <i>går</i> — jag <i>jick</i> o. s. v. —
skrifningar, hvilka det stora flertalet tvifvelsutan skulle anse
vara ytterst barbariska, huru klassiska förebilder de än må
hafva. Det är ej här platsen att orda om, huruvida en
dylik ljudtrogen stafning i allo är praktisk och lättlärd, men
säkert är, att tack vare densamma kunna vi bilda oss en
ganska noggrann föreställning om de gamla klassiska
språkens uttal.

Helt annorlunda är förhållandet i ett språk, där en
etymologisk stafning är rådande. Där kan stundom, såsom i
engelskan, skillnaden mellan det skrifna och talade ordet
vara så stor, att man med en liten ömvändning af
Talleyrands bekanta ordstäf om språket, att det är till för att
dölja tankarna, kan bli frestad att påstå, det bokstäfverna
måtte vara till för att dölja ljuden. Att rörande ett dödt
språk under sådana omständigheter söka gissa sig till dess

uttal, erbjuder naturligtvis många svårigheter. Det är
gifvet, att den s. k. rätta stafningen i detta fall skänker oss
få eller inga upplysningar och att det tvärtom är de bockar
författaren eller afskrifvåren då och gå gör sig skyldig till,
som härvid äro instruktiva. Dylika bockar kan enhvar i
hastigheten begå, ljudbilden af ordet kan framstå så lifligt,
att den skrifvande för ett ögonblick glömmer den inlärda
stafningen af detsamma, och än lättare kan detta inträffa,
om hans ortografiska kunskaper skulle vara underhaltiga,
hvilket fordom var vida vanligare än i våra dagar. Såsom
ett ortografiskt kuriosum må i sammanhang härmed anföras,
det förf. i en anteckning efter en föreläsning sett sup. af
<i>gå</i> skrifvet <i>godt.</i> Förklaringen ligger nära till hands. På
grund af att de båda synbilderna <i>gått</i> och <i>godt</i> hade en och
samma ljudbild, blefvo de i hastigheten förväxlade. En enda
sådan 'felskrifning' kan mången gång kasta ett lika stort
som oväntadt ljus öfver uttalet och lämna oss i hög grad
viktiga underrättelser rörande språkens utveckling. Först
på 1400-talet torde i vårt modersmål öfvergången af långt <i>a</i>
till långt <i>å</i> blifvit allmänt genomfördt t. ex. fsv. <i>lata, mal</i> >
nsv. <i>låta, mål.</i> Men då vi redan omkr. 1350 finna
skrifningen <i>molzman</i> (= målsman), kunna vi af blott detta enda
exempel draga den slutsatsen, att denna ljudförändring
åtminstone börjat framträda minst ett hälft århundrade förut.
Och detta enstaka <i>molzman</i> bevisar uppenbarligen rörande
uttalet vida mer än ett hundratal <i>malzman,</i> ty i dessa
skrifningar kan <i>a</i> mer än väl af tradition och vana bibehållits,
äfven om dess ljudvärde förändrats. I fornsvenskan råder
den ortografiska principen, att lång konsonant alltid tecknas
enkel i slutljud t. ex. <i>ræt</i> (= rätt), <i>drak</i> (= drack), <i>hug</i>
(= hugg), men väl <i>rætter</i> (= rätter), <i>drikka</i> (= dricka),
<i>hugga</i> etc. Nu veta vi af etymologiska och språkhistoriska
skäl, att det slutljudande <i>l</i> i N. S. M. af fsv. <i>gamal</i> (=
gammal) åtminstone någon tid i vårt modersmål — liksom i
isländskan, där det ock skrifves <i>gamall</i> — måste varit långt.
Nu förekommer emellertid en gång i Äldre Västgötalagen
den mot den nyssnämnda regeln stridande skrifningen <i>gamall,</i>
och denna, sammanhållen med några andra likartade fall af

dubbelskrifven konsonant i denna urkund, bevisar, att
åtminstone vid tiden för nedskrifvandet af originalhandskriften
till densamma detta uttal ännu lefde kvar.<footnote>
Nu förekommer lång konsonant efter icke hufvudtonig vokal endast
i sådana tydligt kända sammansättningar som t. ex. <i>medellös,
riddarroman, sparrissäng, hufvuddel, aftonnummer</i> (af en tidning) etc. 
</footnote> Mångfaldiga
dylika exempel kunde tilläggas, men de nu anförda torde
vara tillräckligt belysande. Och de lära oss äfven, att det
ingalunda är den eller den namnlöse skrifvarens stränga och
plikttrogna åtlydande af den vedertagna och häfdvunna
rättstafningens lagar, utan just hans tanklösa <i>öfverträdelser</i> af
desamma, som för en kommande forskning äro mest
värdefulla. För bedömandet af en skrifven ordforms ljudvärde
måste man därför ej blott ha kännedom om den då
härskande ortografien i allmänhet, utan ock om den enskilda
skrifvarens speciella ortografiska regler samt genom ett
noggrant studium af dylika bockar ha bildat sig en
välgrundad uppfattning af språkets dåvarande sannolika uttal öfver
hufvud.

Det är gifvet, att som förklaringsgrund för sådana
felskrifningar en eller annan psykisk orsak måste kunna
uppvisas, såsom fallet är med de nu meddelade exemplen, där
det är den i skrifvarens öra ännu kvardröjande ljudbilden af
det talade ordet, som förledt honom till dessa felsteg. Först
när en dylik faktor ej kan uttänkas, kunna vi vara
berättigade att tala om felskrifningar i egentlig mening och
knappast ens då. Det är nämligen allt för möjligt, när man i en
handskrift påträffar en ordform, hvilken man med formläran
i handen ej på något sätt kan förklara, att skälet härtill ej
är att söka hos skrifvaren eller handskriften, utan just hos
den af oss upprättade grammatiken. Ty denna kan vara
baserad på blott en del urkunder och således vara i sin
framställning ensidig och ofullständig, hvadan åtskilliga, hittills
förbisedda, men i litteraturen ej desto mindre faktiskt
föreliggande former ej kunna inpassas i hennes skemata. Dessa
former böra således rätteligen betraktas som värdefulla
korrigeringar af den af oss uppgjorda, bristfälliga formläran. Och
erfarenheten har äfven gång på gång lärt oss, att i samma mån

som vårt vetande vidgas och grammatiken till följd däraf rättas
och kompletteras, försvinna ock allt mer dessa felskrifningar, i
det de vanligen finna en lika slående som osökt förklaring.
Så förekommer t. ex. i fornsvenskan äfven i sådana
handskrifter, där eljes alltid slutljudande <i>r</i> kvarstår, mycket
ofta N Pl. M. <i>goþe</i> jäml. <i>goþer</i> (= isl. <i>góðer</i>). Här
föreligger emellertid intet mot regeln stridande bortfall af <i>r,</i> än
mindre någon felskrifning, utan saken förhåller sig helt
enkelt så, att fsv. <i>goþe</i> är identiskt med den motsvarande got.
formen <i>goþai,</i> under det att fsv. <i>goþer</i> (= isl. <i>góðer</i>) är en
yngre med tillsats af det i plur. så vanliga slutljudande <i>r</i>
utbildad form. Verkliga felskrifningar kunna visserligen
stundom förekomma, såsom då afskrifvarpn af okunnighet
missförstått sitt original och därför mer eller mindre
förvanskat texten, men dylika fall äro jämförelsevis sällsynta,
och äfven dessa misstag äro af värde såsom utgångspunkter
för blifvande texträttelser. Vid utgifvandet af handskrifter
samt äldre tryckalster är det således af yttersta vikt att söka
återgifva dem i hvarje minsta detalj så diplomatiskt
noggrant som möjligt, så att utgifvårens subjektiva uppfattning
af texten ej i minsta mån kan göra sig gällande, ja strängt
taget kunna endast fotografiska reproduktioner af originalen
anses vara för vetenskapliga undersökningar fullt
användbara och pålitliga.

*

Vi ha härmed sökt lämna en kort revy öfver de
viktigaste yttre faktorer, hvilka i mer eller mindre grad
influera på språken i deras utvecklingsgång, samt gifva en
framställning af de varianter, i hvilka ett utbildadt
kulturspråk alltid till en viss grad söndrar sig. Det återstår
efter denna orienterande öfverblick att redogöra för den
ställning lingvistiken intager till alla dessa språkets olika
arter.


I språkets så ytterst konventionella värld råder det,
som bekant, en månggradig, noggrannt iakttagen rangskillnad
mellan finare och simplare former och uttryck. Endast ett
par satser äro i regeln tillräckliga, för att man ganska exakt
skall kunna afgöra, till hvilket bildningslager den eller den
personen hör. Till och med blott accentueringen af ett enda
enstaka ord kan härvidlag stundom vara till fyllest, som
t. ex. <i>koléran</i> i stället för <i>kóleran, fúndera</i> i stället för
<i>fundéra</i> etc. Det gamla ordstäfvet, att som man är klädd, blir
man hädd, eger visserligen sin fulla giltighet under alla tider.
Och den elegante plebejen kan ock, så länge han är tyst,
få gå och gälla för en patricier, om man än på grund af
ett visst något, en viss dragning åt smaklös prålighet,
misstänker, att det ej är så helt beställdt med hans anor. Men
i och med detsamma han öppnar munnen, ligger hans
härkomst för en hvar i öppen dag. Å andra sidan kan ock
den värklige gentlemannen väl för en tid dölja sin högre
odling under arbetsblusen, men om han endast yttrar ett
par ord, märker man genast, att denna hans dräkt blott
är för tillfället lånad. Så skvallrar språket oupphörligt om,
till hvilken bildningsklass man rätteligen hör, är kanske det
säkraste kännetecknet på graden af den enskilde personens
själsodling i yttre och ytlig bemärkelse.

Men intet kan vara språkforskningen mer likgiltigt än
denna ordens och uttryckens häfdvunna rangrulla. Hennes
enda sträfvan är nämligen att finna sanningen, och denna
är vanligen en biltog främling i konvenansens förkonstlade
värld. Och väl vetande, att ingen ljudförbindelse, ingen
ordbildning eller konstruktion kan i och för sig sägas vara
nobel eller simpel, utan att allt detta uteslutande beror af
bruket, är därför Ordets gudinna oföränderligt densamma
mot alla dessa språkets varianter, eger bland dem lika litet
några favoriter som några styfbarn. I hennes gästfria
boning äro de alla således lika välkomna. Där sitta ock sida
vid sida konung Henrik IV och Madam Rapp, och där höjer
den gamle gustavianen Leopold sitt glas mot sina
bordsgrannar, de bålde dryckeshjältarne Movitz och Mollberg,
medan Ulla Vinblad beskäftigt går omkring och ifyller dessas

ständigt tomma glas; där reciterar Thorild sina orimmade
Passioner och Kellgren sin Nya skapelse; där räcka Tegnér
och Hammarsköld hvarandra handen, i det de förtroligt
samspråka om den fosterjorden,
<poem>
'som ej förgätit dem och än är dem så kär',
</poem>
och där lägger Rydqvist bort sina Svenska Språkets Lagar
för att lyssna till, hvad den halfförsupne, trasige ligapojken
från Hvita bergen har att förtälja. Och skulle Ordets
gudinna värkligen någon gång förråda, att några af hennes gäster
äro mer välkomna än de öfriga, då är det just de, som här
i världen äro föraktade och ringa. Ty i sitt sökande efter
sanning älskar hon naturen högst af allt, och därför kan
hon ej alltid dölja, att hon hyser en hemlig förkärlek för
språkets mest fritt växande arter, för bondgossens
trohjärtade landsmål, gatpojkens muntra slang och barnets
stammande joller.

*

Det följer af det nu ofvan yttrade, att lingvistiken ej på
egen hand kan lösa den stora uppgift, hon fått sig förelagd,
och att hon för att uppnå detta mål esomoftast måste hämta
råd och upplysningar från en mängd andra fack af
mänskligt vetande. Vi vilja då till sist, innan vi närmare
behandla språkets lif och dess förändringar, kasta en blick på
dessa språkforskningens <sp>hjälpvetenskaper</sp>.

Det är för det första gifvet, att den af lingvistikens
discipliner, som behandlar läran om språkljuden, nämligen
fonetiken, i ej ringa mån måste vara grundad på den gren
af <i>fysiken,</i> som handlar om ljudet i allmänhet, d. v. s.
<i>akustiken.</i> Och då vidare språkljuden för sin tillblifvelse och
sin beskaffenhet måste i allra högsta grad vara beroende af
talorganets byggnad och dess sätt att fungera, måste
dessutom denna del af språkvetenskapen i mångt och mycket
vara baserad på <i>anatomi</i> och <i>fysiologi.</i>

Men språket var ju ej endast ljud, utan ljud, i hvilka
en viss betydelse inlades. Härigenom kommer ock det talade
ordet att stå i den innerligaste beröring med det mänskliga

själslifvet öfverhufvud, hvadan språkvetenskapen således
äfven är på det närmaste förbunden med <i>psykologien.</i> Och
hon intager till följd häraf en egendomlig midtställning mellan
de naturvetenskapliga och de humanistiska forskningsfälten,
står vid gränsmärket mellan dem båda.

Detta lingvistikens janushufvud framträder äfven, när
vi betrakta dess hjälpvetenskaper af så att säga andra
ordningen. Som vi ofvan antydt, äro språken i sitt lif och
sina öden i hög grad beroende af rent yttre geografiska och
historiska förhållanden. Och språkforskaren måste därför
gång på gång vända sig till <i>geografien</i> och <i>historien,</i> speciellt
inom den senare till <i>kultur-</i> och <i>litteraturhistorien.</i> Och när
han ej sällan är tvungen att fördjupa sig i gulnade
manuskript eller i tolkandet af ofta svårtydda inskriptioner, måste
han ock i fullaste mening höra till de 'skriftlärde' och vara
hemmastadd på <i>handskriftkännedomens, textkritikens</i> och
<i>epigrafikens</i> gebit.

Så länge emellertid språkvetenskapsmannen vid dessa
sina undersökningar har häfdaforskaren vid sin sida, känner
han sig ännu vandra på jämförelsevis fast grund, men när
han vill söka tyda en förhistorisk inskrift från den gråa
forntiden, hvarifrån på sin höjd blott förvirrade sägner
och sånger ha nått fram till eftervärlden, då kan
historikern ej längre följa honom på den gungande marken, och
han är då tvungen, när han hvarken af språkliga eller
epigrafiska grunder kan ens närmelsevis bestämma inskriftens
ålder, att vända sig till <i>arkeologien.</i> Men han vandrar allt
längre på det förflutnas stora graffält och, lämnande myten
och sagan långt bakom sig, kommer han omsider till redan
i urtiden förvittrade grifter, om hvilka ej ens fornforskaren
har något att förtälja. Ty i sin sträfvan att lösa språkets
gåta vill han ej stanna, förr än han funnit dess yttersta
ursprung, och då måste han ock söka besvara frågan om
människans första framträdande på jorden.

Men på det spörsmålet kunna endast <i>geologien</i> och
hennes dotter, <i>paleontologien,</i> gifva ett sväfvande svar, hvadan
han slutligen finner sig nödgad att äfven rådfråga
målsmännen för dessa forskningsgrenar.


Så går Ordets gudinna i vetandets stad ur hus i hus
för att bedja sina systrar om hjälp. Ty det är till sist
ändock så, att utan dessas bistånd kan hon själf ej rätt tolka
de lagar, hon en gång i tidens morgon stiftat för
språket och rörande hvilka hon då om människorna så
segerviss sade:

<poem>»De se det ej, dock mina bud de lyda.»</poem>

*
</chapter>

<chapter name="Ljudöfvergångar och associationsförändringar.">
<h1>Ljudöfvergångar och associationsförändringar.</h1>

Då vi nu gå att närmare betrakta de hufvudsakliga
förändringar språken i sin utvecklingsgång äro underkastade,
vända vi oss först till de så att säga mera yttre
ombildningarna, hvilka visa sig i det virke, hvaraf orden äro
byggda, nämligen språkljuden, och i de former, hvari de äro
stöpta. De förra omvandlingarna kalla vi <i>ljudöfvergångar</i>,
de senare <i>associationsförändringar</i>.

Ljud äro, som bekant, vibrationer i en materia, vanligen
luften, och en ljudöfvergång måste således vara en
förändring i dessa vibrationer, alltså till sin natur rent <i>fysisk</i>
och kroppslig. En associationsförändring åter har
visserligen till resultat en ombildning af ordets form, af dess
yttre konturer och blir därmed äfven en förändring af dess
ljudmassa, men den är, som namnet antyder, orsakad af, att
orden i vårt medvetande associeras med hvarandra, och är
därför till sitt ursprung en <i>psykisk</i> företeelse.

Vi vända oss först till språkets rent fysiska förändringar
såsom varande mest påtagliga och mera lätt iakttagbara.

*

Med en <b>ljudöfvergång</b> kan naturligtvis endast menas
att ett ljud (eller en ljudförbindelse) under vissa betingelser
öfvergår till ett annat med det förra mer eller mindre
besläktadt. Detta nya ljud kan i sin tur öfvergå till ännu ett
annat o. s. v., hvadan vi stundom kunna få hela kedjor af
ljudöfvergångar, i hvilka de första och sista länkarna ej
uppvisa ens den ringaste likhet. Och skulle ett ord blifva

underkastadt flere dylika ljudförändringar, kan det således
hända, att dess ljudmassa omsider varder ända till
oigenkänlighet förvandlad.

Vi anföra några exempel:
<table>
<td>lit. <td> <i>esmi</i>  <td> > <td>skr. <td 3><i>ásmi</i> (=jag är),
<td>got. <td> <i>mena</i>  <td> > <td>fsv. <td><i>māne</i> <td> > <td>nsv. <i>måne,</i>
<td>lat. <td> <i>octo</i>  <td> > <td>got. <td><i>ahtau</i><td> > <td>fsv. <i>ātta</i> > nsv. <i>åtta,</i>
<td>lat. <td> <i>aqua</i> <td> > <td c>»  <td><i>ahwa</i> <td> > <td>urn. *<i>ahu</i><footnote>Med * menas, att ifrågavarande form ej faktiskt existerar, utan
endast är genom regressiv slutledning konstruerad och således <i>kan</i> vara mer
eller mindre oriktig.</footnote> > fsv. <i>ā</i> > nsv. <i>å.</i>
</table> 

Vi skynda att i förbigående anmärka, att dessa exempels
beviskraft skulle vara ringa eller ingen, om de ej kunde
stödjas af så många andra af samma slag, att dessa
förändringar ej kunna tänkas bero på en tom tillfällighet utan
måste vara strängt lagbundna.

Innan vi gå vidare, må några ord nämnas om orsaken
till, att språkljuden sålunda kunna omvandlas. Då syftet
med detta arbete tydligen ej kräfver, att vi närmare inlåta
oss på denna omstridda fråga, vill förf. inskränka sig till
att endast i korthet framställa den åsikt, han själf är mest
böjd att omfatta, utan att därmed vilja påstå, det denna vore
den enda riktiga, och detta så mycket mindre, som det
synes honom troligt, att orsakerna till ljudöfvergångarna
kunna vara af mångahanda slag.

I allmänhet får man väl antaga, att yttersta grunden
till en ljudöfvergång är att söka i en fysisk förändring i
själfva talorganet, hvarigenom ett ljud faller sig bekvämare
och lättare att frambringa än ett annat. Denna förändring
kan visserligen vara så minimal, att den ej ens genom den
noggrannaste anatomiska eller fysiologiska undersökning kan
varsnas, men ej desto mindre tillräckligt stor för att
åstadkomma en dylik uttalslättnad. För att närmare
åskådliggöra detta må följande fingerade exempel anföras. I regeln
är öfverkäken mera framskjutande än underkäken, hvadan
afståndet mellan underläppen och öfvertänderna är kortare
än afståndet mellan undertänderna och öfverläppen. Af detta

skäl frambringa vi <i>f-</i> och <i>v-</i>ljuden genom att föra
underläppen mot öfvertänderna, ty den kortaste vägen är ock den
mest bekväma. Det finnes dock — som vi lätt kunna
öfvertyga oss om — intet fysiskt hinder för frambringandet af
dessa ljud genom att föra undertänderna mot öfverläppen.
Men försöka vi så göra, skola vi ock lätt märka, att de så
frambragta <i>f-</i> och <i>v-</i>ljuden ej äro fullt lika med de förra.
Vi vilja därför beteckna dem med <i>f'</i> och <i>v'</i>. Nu finnes
det emellertid individer, hos hvilka underkäken är mera
framskjutande än öfverkäken — de tituleras, jag vet ej af
hvad skäl, med det mindre välklingande namnet
galoschkäftar. Ponera vi nu, att genom kampen för tillvaron och
det naturliga urvalet denna egenhet blir allt vanligare —
hvilket ju är tänkbart, om ock från estetisk synpunkt mindre
önskvärdt — blefve det naturligtvis ock allt vanligare, att man
uttalade <i>f-</i> och <i>v-</i>ljuden genom att föra undertänderna mot
öfverläppen, ty då vore detta den kortaste vägen och således
det mest bekväma sättet. Men då inträdde ock så
småningom en ljudöfvergång af <i>f</i> > <i>f'</i> och af <i>vl</i> > <i>v'.</i>
Exemplet må vara, som sagdt, fingeradt, ty en dylik ljudförändring
är kanske ej konstaterad, och det är dessutom synnerligen
grofhugget, men är det icke desto mindre ganska instruktivt,
ty ytterligheterna äro ej sällan de mest lärorika.

Anledningarna till förändringar i talorganet kunna
antagas vara af flera slag. De kunna bland annat tänkas vara
orsakade af rent geografiska och klimatologiska
omständigheter. Det har påståtts, att bergsbor ofta andas hastigare
och djupare än slättbor. Det fordras nämligen större
ansträngning att röra sig på en kuperad än på en jämn terräng.
Men då kan ock lätt hända, att språkljuden liksom
utstötas häftigare och varda, som det heter, mera aspirerade.
I samband härmed kan förf. ej afhålla sig från att
framställa en kanske minst sagdt vågad gissning. Det finnes
inom det tyska språkgebitet en grupp ljudförändringar,
hvilka bruka sammanfattas under termen <i>den högtyska
ljudskridningen.</i> Denna består i korthet sagdt af följande
ljudöfvergångar:
<table>
<td><i>p</i> <td> > <td><i>pf</i> <td> > <i>(<td>f)f</i>,
</table>

<table>
<td><i>t</i> <td> > <td><i>ts</i> <td> > <td><i>(s)s</i>
<td><i>k</i> <td> > <td><i>kχ</i> <td> > <td><i>(χ)χ</i><footnote>
Med <i>χ</i> menas den s. k. palatala frikativan, d. v. s. det ljud, som
i tyskan tecknas med <i>ch,</i> t. ex. <i>ach, ich.</i> Vi fästa oss här ej vid
skillnaden mellan detta bakre och främre <i>ch-</i>ljud (<i>ach-</i> och <i>ich-</i>laut). Med <i>β</i>
mena vi ett med båda läpparne uttaladt <i>v,</i> hvilket sedan öfvergår till
vanligt <i>v.</i> Med <i>γ</i> mena vi ett <i>g-</i>ljud, som bildas genom att tungryggen blott
höjes mot, men ej vidrör gommen. Det uttalas ofta nära nog som <i>j.</i>

Med <i>b'</i> och <i>g'</i> menas s. k. klanglösa <i>b-</i> och <i>g-</i>ljud, d. v. s. uttalade
utan att röstbanden vibrera. Dessa ljud, hvilka stå midt emellan <i>b</i> och <i>g</i> å
ena samt <i>p</i> och <i>k</i> å andra sidan, förekomma i sydligaste Tyskland, Schweiz
och Tyrolen samt tecknas i fornhögtyska urkunder än med <i>b</i> och <i>g,</i> än
med <i>p</i> och <i>k.</i> Något så när samma ljud torde, åtminstone stundom,
förekomma i vårt modersmål i sådana fall som <i>snabbt, lågt</i> etc.

Vi beteckna <i>ð</i> — rörande hvars ljudvärde se ofvan sid. 41 — med *
medan öfvergången <i>ð</i> > <i>d</i> redan inträdt i förlitterär tid.</footnote>)
</table>
<table>
<td><i>β (v)</i> <td> > <td><i>b</i> <td> > <td><i>v</i>
<td>*<i>ð</i>    <td> > <td><i>d</i> <td> > <td><i>t</i>
<td><i>γ (j)</i> <td> > <td><i>g</i> <td> > <td><i>g'</i>
</table>

Allt efter den grad, hvarmed denna s. k. ljudskridning
inträdt, dela tyskarne sitt modersmål i så att säga tre
utvecklingsstadier, nämligen:

<i>niederdeutsch</i> (= frisiska, plattyska, holländska och
flamländska) på nordtyska slätten ned mot Östersjön och
Nordsjön;

<i>mitteldeutsch</i> — ur hvars dialekter det nyhögtyska
riksspråket (hvad vi i dagligt tal kalla 'tyska') hufvudsakligen
utgått — i mellersta Tyskland, samt

<i>oberdeutsch</i> i sydligaste Tyskland och Alperna.

Det karaktäristiska för denna ljudskridning är, som vi
se, att de af den samma drabbade ljuden blifva allt mer
aspirerade och skärpta. I niederdeutsch finnes det blott
ansatser härtill, i mitteldeutsch tilltager denna tendens ju
längre åt söder man kommer, och i oberdeutsch är den
drifven till sin spets. Vi anföra härpå några exempel ur de
båda litteraturspråken holländska och tyska:
<table>
<td>holl. <td><i>plegen</i><footnote>Se noten å nästa sida.</footnote>
                            <td> > <td>ty. <td><i>pflegen</i> (> oberd. <i>flegen</i>)
<td c>»   <td><i>schimp</i> <td> > <td c>» <td><i>Schimpf</i>
</table>

<table>
<td>holl. <td><i>helpen</i>   <td> > <td>ty. <td> <i>helfen</i>
<td c>»   <td><i>schip</i>    <td> > <td c>»  <td> <i>Schiff</i>
<td c>»   <td><i>grijpen</i><footnote>
Rörande det holl. uttalet må märkas:

<tab><i>g</i> uttalas som <i>g</i> i ty. <i>sagen, Tage</i> etc., d. v. s. som <i>γ</i>;

<tab><i>sch</i> som <i>s</i> + <i>ch</i> (<i>χ</i>), ej såsom ty. <i>sch;</i>

<tab><i>ij</i> betecknar diftongen <i>ei</i> (förr tecknadt äfven med <i>y</i>);

<tab><i>z</i> betecknar det lena <i>s</i> = fr. och eng. <i>z;</i>

<tab><i>oe</i> betecknar långt u-ljud = fr. <i>ou.</i>

Dubbelteckning af vokal utmärker blott, att densamma är lång.</footnote>
                              <td> > <td c>»  <td><i>greifen</i>
<td c>»   <td><i>tal</i>      <td> > <td c>»  <td><i>Zahl</i>
<td c>»   <td><i>zwart</i>    <td> > <td c>»  <td><i>schwarz</i>
<td c>»   <td><i>groot</i>    <td> > <td c>»  <td><i>gross</i>
<td c>»   <td><i>water</i>    <td> > <td c>»  <td><i>Wasser</i>
<td c>»   <td><i>kind</i>     <td> = <td c>»  <td><i>Kind</i> (> <td>oberd. <td><i>chind)</i>
<td c>»   <td><i>werk</i>     <td> = <td c>»  <td><i>Werk</i> (> <td c>»    <td><i>werch)</i>
<td c>»   <td><i>boek</i>     <td> > <td c>»  <td><i>Buch</i>
<td c>»   <td><i>spreken</i>  <td> > <td c>»  <td><i>sprechen</i>
<td c>»   <td><i>werwen</i>   <td> > <td c>»  <td><i>werben</i>
<td c>»   <td><i>halve</i>    <td> > <td c>»  <td><i>halber</i>
<td c>»   <td><i>geven</i>    <td> > <td c>»  <td><i>geben</i> (> <td>oberd. <td><i>g'eb'en</i>)<footnote>
I fornhögtyska urkunder förekommer än skrifningen <i>geban,</i> än
skrifningen <i>kepan.</i></footnote>
<td c>»   <td><i>doen</i>     <td> > <td c>»  <td><i>thun</i>
<td c>»   <td><i>garde</i>    <td> > <td c>»  <td><i>Gerte</i>
<td c>»   <td><i>blad</i>     <td> > <td c>»  <td><i>Blatt</i>
<td c>»   <td><i>braden</i>   <td> > <td c>»  <td><i>braten</i>
<td c>»   <td><i>goed</i>     <td> > <td c>»  <td><i>gut</i>
<td c>»   <td><i>zorgen</i>   <td> > <td c>»  <td><i>sorgen</i>
<td c>»   <td><i>nijgen</i>   <td> > <td c>»  <td><i>neigen</i> etc.
</table>

Den egentliga orsaken till dessa ljudförändringar är väl
att söka i en för alla germ. folk gemensam böjelse att vilja
aspirera och skärpa dessa ljud. Så uttala vi svenskar <i>p,
t</i> och <i>k</i> med ett litet efterslag af <i>h,</i> så vida icke <i>s</i>
föregår — jfr. t. ex. <i>par</i> och <i>spar, tå</i> och <i>stå, kall</i> och <i>skall</i>
— och det danska uttalet af t. ex. ordet <i>tid</i> ljuder nästan
som <i>tþið.</i> Samma böjelse ligger ock till grund för den äldre
s. k. germanska ludskridningen, till hvilken vi nedan skola

återkomma. Men ej desto mindre är det onekligen ett
egendomligt sammanträffande, att denna yngre högtyska
ljudskridning tilltager i samma mån som landet höjer sig och
blir mera kuperadt. Och det är därför i alla fall frestande
att i de geografiska förhållandena vilja se en åtminstone
bidragande orsak till densamma.

En rik källa till ljudförändringar är olikheten i
talorganets byggnad hos äldre och yngre individer. Barnet kan
i förstone, som nämnts, ej 'tala rent'. Är dess uttal i högre
grad afvikande från det 'rätta', blir detsamma visserligen ock
rättadt, men skulle skillnaden vara obetydlig och föga
märkbar, blir den kanske ej ens varsnad och åtminstone vanligen
negligerad. Detta oriktiga uttal, som äfven kan orsakas
af felaktig efterhärmning på grund af 'dåligt öra', kan
då blifva en vana, sprida sig i allt vidare kretsar och
varda allt allmännare, under det att den äldre, bortdöende
generationens prononciation efter hand förstummas. Och
denna ursprungligen obetydliga differens kan med tiden
blifva allt större. En gång inne på det sluttande planet
fortgår man sakta och varligt alltjämt i den inslagna
riktningen, och det kan hända, att först efter flere
mansåldrar en sådan ljudöfvergång varder mera märkbar. När
t. ex. i vårt modersmål under Medeltiden långt <i>a</i><footnote> 
Jfr. den olika klangfärgen i det nsv. långa och korta <i>a,</i> t ex.
<i>hat</i> och <i>hatt, bada</i> och <i>badda, skal</i> och <i>skall</i> etc.</footnote>
öfvergick till långt <i>å,</i> skedde detta måhända så, att <i>ā</i> först fick
en svag dragning åt <i>å</i> till, hvarefter denna å-färg
småningom blef allt djupare, så att kanske först efter ett sekels
förlopp ljudöfvergången var fullt färdig. Härpå kan tyda
det i litteraturen jämte <i>a</i> allt oftare uppdykande <i>o</i> (såsom
tecken för detta nya <i>å</i>-ljud). Ett märkligt exempel på, huru
lång tid det kan förflyta, innan en ljudförändring hinner
blifva så att säga fullvuxen, erbjuder oss tyskan. På grund
af ett följande <i>i</i> öfvergår genom det s. k. i-omljudet ett
föregående <i>u</i> till <i>y</i> (<i>ü</i>). Det fht. <i>suntia</i> (= synd) blir redan i
början af 800-talet genom bortfall af <i>i</i> ombildadt till <i>sunta,</i>
men först i den mht. formen <i>sünde</i> på 1100-talet visar sig
det af <i>i</i> orsakade i-omljudet. Det af <i>i</i> y-färgade <i>u </i>har således

behöft nära tre sekler för att öfvergå till ett tydligt utprägladt <i>y</i><footnote>
Detta kan dock äfven förklaras så, att <i>i</i> före l. vid sitt bortfall
palataliserat (l. muljerat) det närmast föregående <i>t</i> och detta därefter <i>n</i>
och detta slutligen <i>u</i>, eller ock att först då ett särskildt tecken för
<i>y</i>-ljudet uppfanns.</footnote>.
Det torde vara öfverflödigt att tillägga, det en dylik succsessiv
öfvergång endast undantagsvis kan komma till synes i skriften.

En annan anledning till ljudförändringar är skillnaden
mellan infödingens och utländingens prononciation. Det är en
allmän regel, att om i ett lånord det finnes språkljud, som ej
förekomma i ens eget modersmål, dessa ersättas af de inhemska ljud,
som synas vara dem mest lika, en företeelse som på tyska
träffande kallas för <sp>Lautsubstitution</sp>. Så ersätta vi i franska
lånord de franska tonande <i>s-</i> och <i>sj-</i>ljuden med våra tonlösa
<i>s-l</i> och <i>sj-</i>ljud, de franska nasalvokalerna med vår palatala
nasal (= <i>ng-</i>ljudet) o. s. v. Så t. ex. <i>causeur</i> > <i>kåsör,
jalousie</i> > <i>'sjalusi', terrain</i> > <i>terräng</i> etc. — uttal hvilka
äro lika berättigade, så snart dessa främlingar kunna anses
ha vunnit fullt burskap i vårt språk, som de äro oberättigade,
ifall de skola föreställa den <i>franska</i> prononciationen. Samma
företeelse, fast i vida större skala, inträffar naturligtvis, när
ett folk underkufvar ett annat och påtvingar detta sitt språk.
När romarne t. ex. eröfrade Gallien, medförde de romerska
kolonisterna dit sitt vulgärlatin, och med kulturens högre
rätt förkväfde detta efter hand landets inhemska keltiska
tungomål, hvadan gallerna småningom vande sig att tala
sina besegrares språk och bortlägga sitt eget. Men hvad
de icke kunde bortlägga, det var deras medfödda galliska
prononciation, och därför fick äfven vulgärlatinet, i deras
mun en allt starkare keltisk färgläggning. Det är också
hufvudsakligen ur detta med gallisk tunga uttalade
vulgärlatin, som franskan utgått.

På liknande sätt prononcera norrmännen än i dag det
dem påtvingade danska språket på det medfödda norska sättet.
Det danska <i>råbe</i> (= ropa) uttalas t. ex. som 'råpe'; endast i
den högtidliga betydelsen 'anropa (Gud)' heter det <i>råbe.</i> Här
i denna mindre allmänna och mera helgdagsaktiga
användning af ordet har dess skrifna synbild segrat.


Men ej blott utländska, utan afven inhemska och
nedärfda ljud eller ljudförbindelser, kunna vara så obekväma
eller rent af motbjudande, att man söker på alla sätt
undvika dem. Så ha t. ex. germanerna städse haft en djup
aversion för förbindelsen <i>sr</i> och ersatt den med <i>str.</i> Det
urg. <i>*sraumaz</i> (besläktadt med skr. <i>srávāmi</i> = jag flyter)
har därför ombildats till <i>*straumaz</i> > ty. <i>Strom,</i> eng.
<i>stream,</i> isl. <i>straumr,</i> sv. <i>ström.</i> På samma sätt har i långt
senare tid den fsv. sammansättningen <i>husfru</i> > <i>*husru</i>
(genom utstötande af <i>f</i> i konsonanthopningen) blifvit <i>hustru.</i>
Ja, det berättas, att folkskollärarna i Västergötland knappt
kunna lära sina disciplar att säga Israels barn, ty hur
de än försöka, blifver svaret oföränderligt detsamma: '<i>Istraels</i>
barn'. I dessa småttingars ljudförråd finns väl den ytterst
vanliga förbindelsen <i>str,</i> men ej <i>sr,</i> och de ersätta därför
den senare med den förra. Och <i>sr</i> finns ej heller i vårt
modersmål öfver hufvud taget annat än i tydligt kända
sammansättningar som t. ex. <i>gräsrik, husröta</i> etc. Så kan ett
språk stundom hysa en synnerlig förkärlek för vissa ljud
och ljudförbindelser (t. ex. <i>str</i>), och en lika intensiv
motvilja för andra (t. ex. <i>sr</i>). Och den yttersta grunden härför
kan ej gärna vara någon annan än den, att ofta
förekommande ljud eller ljudförbindelser på grund af inrotad <i>vana</i>
falla sig lättare att uttala än mera sällsynta.

I samband härmed må påpekas, att det är likgiltigt,
huru många eller huru få exempel det gifves på en
ljudöfvergång. Blott den inträder konsekvent i <i>alla</i> de fall, där
den bör inträda, är den naturligtvis en lagbunden företeelse.

Vi ha med dessa ord sökt angifva några af de viktigaste
orsakerna till ljudöfvergångarna. Vi skola nu taga dessa litet
närmare i skärskådande.

*

En ljudförändring är i allmänhet en produkt af flere
samvärkande faktorer, hvaraf naturligtvis följer, att om
någon eller några af dessa ej skulle förefinnas eller hämmas
i sin värksamhet, den väntade ljudförändringen ej heller

kan inträda. Vi komma härmed in på frågan om
ljudöfvergångarnas <sp>undantagslöshet</sp>.

Det är a priori tänkbart, att vi känna alla eller blott
några eller alls inga af dessa faktorer. Låt oss kalla de
bekanta bland dem för <i>a</i> och <i>b,</i> de obekanta för <i>x</i> och <i>y,</i> och
låt oss antaga, att vi ha att göra med trenne ljudöfvergångar
— hvilka som hälst — dem vi benämna A, B och C. Då
kunna vi naturligtvis tänka oss följande möjligheter:

1). Vi känna rörande ljudöfvergången A alla faktorerna,
alltså:
<table c>
<td>A = a + b.
</table>

2). Vi känna rörande ljudöfvergången B blott några
af faktorerna, alltså:
<table c>
<td>B = a + x.
</table>

3). Vi känna rörande ljudöfvergången C inga af
faktorerna, alltså:
<table c>
<td>C = x + y.
</table>

Det är då gifvet, att ljudöfvergången A måste inträda
öfverallt, där vi vänta densamma — så vida inga särskilda
yttre hinder skulle tillstöta — d. v. s. inträda <i>undantagslöst.</i>

Ljudöfvergången B däremot visar sig visserligen i
allmänhet inträda, där vi vänta densamma, ty vi äro den på
spåren, men då och då uteblifver den, som det tycks, helt
omotiveradt. Den inträder således i det he]a enligt regeln,
men med ett och annat oväntadt <i>undantag.</i>

Ljudöfvergången C slutligen inträder fullkomligt
godtyckligt. Den visar sig sålunda för oss som en rent
<i>sporadisk</i> företeelse, som vi ej kunna i ringaste mån regelbinda.

Det nyckfulla sätt, hvarpå B och än mera C presentera
sig, behöfver uppenbarligen ej bero på annat, än att vi ännu
ej funnit de bekanta värdena på <i>x</i> och <i>y.</i> Och det varder
alltså språkforskarens uppgift att söka finna dessa. Lyckas
han häri, blifva naturligtvis fallen B och C reducerade till
fallet A, och undantagen eliminerade.

Att s. k. undantag kunna vara en följd blott af vår
okunnighet, har äfven af erfarenheten gång på gång
bekräftats. Det kan allt för väl hända, att en s. k. ljudlag är
oriktigt formulerad, i det man räknat med en faktor för litet

eller medtagit en för den ifrågavarande ljudöfvergången
främmande eller på annat sätt misstagit sig. Vi anföra
härpå några exempel.

Förbindelsen <i>ia</i> öfvergår i fsv. till <i>iae</i> (nsv. <i>jä</i>), t. ex.
isl. <i>hiarta</i> > fsv. <i>hiaerta</i> (nsv. <i>hjärta</i>), fsv. <i>stiala</i> > <i>stiaela</i>
(nsv. <i>stjäla</i>). Men häremot strida dock fsv. <i>iak</i> (jämte <i>iaek</i>),
nsv. <i>jag,</i> fsv. <i>vaelia,</i> nsv. <i>välja</i> etc. Dessa undantag
försvinna emellertid, om vi formulera ljudlagen så, att öfvergången
<i>ia</i> > <i>iae</i> inträffar endast i hufvudtonig ställning, ty i <i>vaelia</i>
är <i>ia</i> alltid och i <i>iak</i> ofta i satssammanhanget obetonadt.
Ljudlagen var således oriktigt formulerad, ty det fanns en
faktor, som var oss i början obekant.

Det begynnande sv. <i>f</i> motsvaras af lat. <i>p,</i> t. ex. sv.
<i>fader</i> = lat. <i>pater,</i> sv. <i>fisk</i> = lat. <i>piscis.</i> Man har emellertid
gärna velat sammanställa äfven det sv. <i>falla</i> med det lat.
<i>fallere</i> (= bedraga, egentl. 'komma någon att falla', 'bringa
någon på fall', således ursprungligen blott den transitiva
sidan af begreppet falla). Men enligt ljudlagen sv. <i>f</i> = lat.
<i>p</i> borde man i stället vänta sig ett lat. <i>*pallere,</i> och således
är denna ljudlag oriktigt formulerad. Förhållandet kunde
emellertid vara följande: I det ie. urspråket fanns jämte <i>p</i> äfven
den s. k. aspiratan <i>ph,</i> som är bevarad i sanskrit. Nu vill man
återfinna vi vårt <i>falla</i> i skr. <i>phālāyami</i><footnote>
I skr. betecknar <i>y</i> samma ljud som det eng. <i>y</i> i t. ex. <i>you, yes</i>
etc., d. v. s. ett konsonantiskt <i>i.</i></footnote> (= jag snubblar).
Öfvergår nu detta <i>ph</i> både i lat. och sv. till <i>f,</i> så är
sammanställningen <i>falla</i> — <i>fallere</i> naturligtvis fullt riktig.
Felet låge i så fall blott däri, att vi hopblandat tvänne
skilda ljudöfvergångar — ie. <i>p</i> = lat. <i>p</i> > sv. <i>f</i> och ie. <i>ph</i>
> lat. <i>f</i> = sv. <i>f</i> — och anledningen härtill vore då den,
att den senare varit oss i början obekant.

Men undantag från ljudlagarne kunna äfven bero på
andra orsaker.

Den nyssnämnda öfvergången af <i>ia</i> > <i>iae</i> är i Äldre
Västgötalagen så litet genomförd, att <i>ia</i> därstädes är ej
mindre än sju gånger så vanligt som <i>iae.</i> Anledningen härtill
kan vara den, att denna öfvergång ej inträdt i den dialekt,

originalhandskriften<footnote>
Det är bevisligt, att handskriften af Äldre Västgötalagen är en
afskrift af ett forloradt original.</footnote> af denna urkund representerat, men
väl i afskrifvarens; eller ock att densamma redan inträdt i
originalets, men ej ännu i afskrifvarens dialekt, och att
denne således ibland af distraktion ej så noga följt originalet,
utan låtit sin afskrift mer eller mindre färgas af sitt eget
munartliga uttal. Men man kan ock tänka sig, att i den
dialekt, denna urkund, återgifver, denna öfvergång blott
befunnit sig i sitt första utvecklingsstadium, så att <i>ia</i> där
ännu endast hunnit få en svag dragning åt <i>iae,</i> och att
skrifvaren därför liksom famlande efter rätta beteckningssättet af
detta mellanljud än kommit att skrifva <i>ia,</i> än <i>iae.</i>

Det är klart, att hvilken af dessa möjligheter man än
väljer, varda undantagen blott skenbara. —

Emot denna ljudöfvergång strida emellertid äfven i
nysvenskan åtskilliga fall, såsom t. ex. <i>jaga, jakt</i> och <i>jarl,
Hjalmar</i> m. fl. Dessa 'undantag' förklaras därigenom, att
ifrågavarande ord inlånats i vårt språk — de förra från
tyskan, de senare från isländskan — först sedan denna
ljudlag upphört att värka, hvadan de falla utanför tiden för
densammas värksamhet.

I vårt riksspråk öfvergår, som förut nämnts,
förbindelsen <i>rd</i> till ett supradentalt <i>d</i><footnote>
I de södra trakterna af vårt land, där vi ha skorrande <i>r,</i> kvarstår
enligt hvad ofvan yttrats denna förbindelse oförändrad.</footnote>, men i många dialekter till
ett 'tjockt' <i>l.</i> De ofvan anförda orden <i>utböling, storvulen</i>
etc.<footnote>Se sid. 26.</footnote> utgöra då inga undantag från denna riksspråkets
ljudlag, emedan de äro inlånade i detsamma från dessa dialekter
och falla således utanför området för denna öfvergång.

Det är gifvet, att lika litet som sådana ord som
<i>charmant, jalousie</i> etc. kunna anses vara till sitt ursprung
svenska, lika litet kunna dylika lån från främmande tungomål
eller inhemska dialekter anses vara värkliga undantag från
ett språks ljudlagar. —
Slutligen kunna afvikelser från ljudförändringar vara
följden af ett ords speciella betydelse och användning eller

däraf, att man mer eller mindre afsiktligt söker i uttalet
återgifva dess skrifna form etc., och alltså ytterst framalstrade
af psykiska anledningar.

De ofvan omnämnda formerna <i>geväder, bevädring</i> etc.
äro sålunda framsprungna ur ett öfverdrifvet noggrannt
uttal och liknande är förhållandet med 'inom år och <i>dag</i>'
i motsats till 'i <i>da</i>' etc. genom direkt inflytande från skriftspråket.

Ej häller är det väl något värkligt undantag från någon
ljudlag, att det — som <sc>Kock</sc> (a. a.) anför — jämte <i>va falls?</i>
äfven heter <i>hva(d) befalls.</i> Ty, som <sc>Kock</sc> träffande
anmärker, förekommer det senare, omsorgsfullare uttalet endast
då, när man värkligen <i>menar</i> något med denna fras, hvaremot
det förra är allmänt brukligt, när detta uttryck nedsjunkit
till en nästan betydelselös fråga. De psykiska faktorerna
äro således i dessa fall ej desamma. Ett annat liknande
exempel är det äfvenledes af <sc>Kock</sc> anförda mera sporadiska
och så att säga kyrkliga uttalet <i>fördömelse</i> jämte det
allmänna <i>fördömmelse.</i> Det förra uttalet liksom förutsätter en
religiös eller åtminstone teologisk stämning och förekommer
därför ock endast i en alldeles särskild användning.<footnote>
Det synes förf. som <sc>Kock</sc> (a. a. sid. 130 ff.) i sin opposition mot
den s. k. junggrammatiska skolans uppfattning af ljudlagarnes
undantagslöshet argumenterade något vid sidan af saken, ty att ljudlagar af
psykiska anledningar oupphörligt kunna blifva paralyserade eller upphäfda, är väl
ett länge sedan allmänt erkändt faktum.</footnote> —

Det torde framgå af det nu yttrade, att det visserligen
gifves från ljudlagarne mångfaldiga undantag af växlande
art och kynne, men äfven att i och med detsamma man
kan uppvisa de speciella orsakerna till dessa afvikelser,
upphöra de att i egentlig mening vara undantag. Därför är det
också språkforskarens uppgift att söka finna dessa orsaker
och därigenom förvandla undantagen från att vara ett
upphäfvande till att blifva ett bekräftande af regeln.

*

Såsom ytterligare exempel på ljudöfvergångar vilja vi
bland annat anföra några drag ur den s. k. <i>germanska</i>

<i>ljudskridningen,</i> livarmed vi mena en grupp
konsonantförändringar, hvilka alla inträffat i det germ. språkområdet i
förhistorisk tid och genom hvilka det germ. konsonantsystemet
i hög grad afviker från sin källa, det indo-europeiska,
hvilket däremot är relativt väl bevaradt i sanskrit,
grekiska och latin. För enkelhetens skull skola vi försöka
att, så vidt ske kan, inskränka oss till exempel ur latin
och svenska.

Vi anföra följande till denna ljudskridning räknade
ljudförändringar:
<table>
<td 6 c> <i>p > <i>f:</i>
<td>Ex. <td>lat. <td><i>pater</i> <td> > <td>sv. <td><i>fader,</i>
<td>    <td c> » <td><i>piscis</i><td> > <td c>» <td><i>fisk,</i>
<td>    <td c> » <td><i>pellis</i><td> > <td c>» <td><i>fäll</i> (= djurhud),
<td>    <td c> » <td><i>pecu</i>  <td> > <td>got.<td><i>faihu</i><footnote>
<i>ai</i> är i got. i vissa fall tecken för kort <i>ä-</i>ljud såsom <i>faihu</i> (= fä),
<i>bairan</i> (= bära), i andra fall tecken för diftongen <i>ai</i> såsom <i>graip</i> (isl.
<i>greip</i> = jag grep).</footnote> > sv. <i>fä.</i>
</table>
<table>
<td 10 c> <i>t</i> > <i>p:</i>
<td>Ex. <td>lat. <td><i>tu</i>    <td> > <td>fsv. <td><i>þu</i> <td> > <td>nsv. <td ><i>du,</i><td> äldre nsv. äfven <i>thu,</i>
<td>    <td c> » <td><i>tres</i>  <td> > <td c> » <td><i>þrir</i><td> > <td c> » <td>tre,</i>
<td>    <td c> » <td><i>tacere</i><td> > <td>got. <td><i>þahan,</i> <td><td>isl. <td 3><i>þegia</i>, fsv. <i>þighia</i>, nsv. <i>tiga</i>,
<td>    <td c> »  <td><i>tenuis</i><td> > <td>isl. <td><i>punnr,</i><td> <td>nsv. <td><i>tunn.</i>
</table>

Eftersom <i>þ</i> under senare Medeltiden i vårt modersmål
öfvergick till <i>t,</i> återkommer skenbart det lat. <i>t</i> i motsvarande
nsv. ord, en företeelse man brukar kalla <i>cirkel.</i> Vid studiet
af ljudsystemet i ett nutida språk, som saknar all äldre
litteratur och hvars historia således är obekant, kan man ofta
blifva narrad af dylika 'cirklar' och tro, att det ursprungliga
ljudet oförändradt fortlefvat, ehuru det kanske i stället
genom en mängd mellanstadier sent omsider återkommit till
sin utgångspunkt.

<table>
<td c 6> <i>k</i> > <i>χ</i> < <i>h:</i><footnote>
<i>χ</i> — rörande hvars ljudvärde se ofvan sid. 55 — har i senare tid
ofta öfvergått till <i>h,</i> speciellt i början af ordet. Jfr ty. <i>nalie — näher —
nächst, hoch — höher — höchst.</i> I den frankiska munarten hade det dock
ännu på den merovingiska tiden kvar ljudvärdet <i>χ</i> äfven i
begynnelseljud, hvilket framgår af sådana skrifningar som <i>Charibert</i> (= Herbert),
<i>Chilperik</i> (= isl. Hialprekr) m. fl. Och den frankiske krönikeskrifvåren
Gregorius , af Tours (539—593 e. Kr.) atergifver det nord. mansnamnet
<i>Hugleikr</i> med <i>Chochilaicus.</i></footnote>
<td>Ex. <td>lat. <td><i>calamus</i> <td> > <td>sv.   <td><i>halm,</i>
<td>    <td c> » <td><i>cornu</i>   <td> > <td> »  <td><i>horn,</i>
<td>    <td c> » <td><i>caput</i>   <td> > <td>fgutn.<td><i> hajuþ,</i> nsv. <i>hufvud,</i>
<td>    <td c> » <td><i>caper</i>   <td> > <td>isl.  <td><i>hafr</i> (= bock), sv. <i>haftorn,</i> en <br>buskväxt, Hippophaë rhamnoides.
<td>    <td c> » <td><i>aqua</i>    <td> > <td>got.  <td><i>ahwa</i> > sv. <i>å.</i>
</table>

Den äldre betydelsen af sv. <i>å</i> = vatten finnes ännu
kvar i <i>Åland</i> = 'vattenlandet' = finska <i>Ahvenanmaa,</i> där vi
i första sammansättningsledet igenkänna det got. <i>ahwa</i> ( =
urn. <i>*ahwo</i>).

Förbindelserna <i>sp, st</i> och <i>sk</i> förblifva emellertid
oförändrade, ett förhållande som godt stämmer öfverens med
den ofvan nämnda egenheten hos germanerna att icke
aspirera <i>p, t</i> och <i>k,</i> då dessa ljud föregås af <i>s.</i>

<table>
<td>Ex. <td>lat. <td><i>spuere</i> <td> > <td>sv.  <td><i>spy,</i>
<td>    <td c> » <td><i>stare</i>  <td> > <td c> » <td><i>stå,</i>
<td>    <td c> » <td><i>scabere</i><td> > <td c> » <td><i>skafva.</i>
</table>

Förbindelsen <i>kt</i> öfvergår till <i>χt,</i> hvilket sedan på nord.
botten assimileras till <i>tt.</i>

<table>
<td>Ex. <td>lat. <td><i>nox,</i> gen. <i>noctis</i> <td> > <td>ty. <td><i>Nacht</i> <td> > <td>sv. <td><i>natt,</i>
<td>    <td c> » <td><i>rectus</i>                  <td> > <td c> » <td><i>recht</i><td> > <td c> » <td><i>rätt.</i>
</table>

Häraf följer, att om ty. <i>cht</i> motsvaras i nord. språk af
<i>kt,</i> är detta ett bevis för, att ifrågavarande ord ursprungligen
lånats från tyskan, t. ex. ty. <i>Macht</i> > sv. <i>makt</i> )( isl. <i>máttr,</i>
där vi finna den äkta nord. formen. Likaså ty. <i>Wacht</i> >
sv. <i>vakt</i> o. s. v.

<table>
<td><i>b</i> <td> > <td><i>p:</i>
</table>

Exempel på denna öfvergång äro mer sällsynta.
Tvifvelsutan sammanhänger det lat. <i>labrum</i> med sv. <i>läpp</i> och
verbet <i>lapa</i> (lapa luft' etc). Måhända har man ock med
rätta sammanställt lat. <i>lābi</i> (< <i>slab-?,</i> 'falla', väl egentl. 'falla
i hop', 'falla i vanmakt') med got. <i>slepan,</i> höll. <i>släpen,</i> eng.
<i>sleep,</i> ty. <i>schlafen,</i> hvarmed vårt <i>slapp</i> är befryndadt.

<table>
<td 6 c><i>d</i> > <i>t:</i>
<td>Ex. <td>lat. <td><i>duo,</i> skr. <i>dvāu</i> <td> > <td>sv.  <td><i>två,</i>
<td>    <td c> » <td><i>edere</i>                 <td> > <td c> » <td><i>äta,</i>
<td>    <td>skr. <td><i>vēda</i> (= jag vet)      <td> > <td c> » <td><i>vet,</i>
<td>    <td>lat. <td><i>radix</i>                 <td> > <td c> » <td><i>rot.</i>
</table>

Vidare må nämnas lat. <i>divus</i> > isl. <i>Týr</i> (= krigsguden),
plur. <i>tívar</i> (= gudar), sv. <i>Tisdag</i> = krigsgudens dag,
öfversättning af lat. <i>dies Martis</i> > fr. <i>mardi.</i>

<table>
<td c 6><i>g</i> > <i>k:</i>
<td>Ex. <td>lat. <td><i>genu</i>    <td> > <td>sv.  <td><i>knä,</i>
<td>    <td c> » <td><i>grānum</i>  <td> > <td c> » <td><i>kom,</i>
<td>    <td c> » <td><i>fāgus</i>   <td> > <td c> » <td><i>bok,</i>
<td>    <td c> » <td><i>augēre</i>  <td> > <td>isl. <td><i>auka</i> > sv. <i>öka.</i>
</table>

Vidare må anföras lat. <i>rex,</i> gen. <i>rēgis</i> (= fir. <i>ri,</i> gen.
<i>rīg,</i> gall. <i>Vercingetorix,</i> gen. <i>-rigis</i>)<footnote>
En släkting till detta latinska <i>rex</i> ha vi äfven i det skr. <i>rājā,</i>
plur. <i>rājānas</i> (svarande till ett lat. <i>*rēgo,</i> plur. <i>*rēgōnes</i>), hvilket ännu är
den indiska furstetiteln, t. ex. den bekante <i>rajan</i> af Mysore, Hyder Ali etc.</footnote>
= got. <i>reiks</i> (=
'höfvitsman')<footnote><i>ei</i> betecknar i gotiskan långt <i>i.</i></footnote>,
hvilket ord vi återfinna i de germ. mansnamnen
<i>Erik, Fredrik, Alrik, Didrik</i> o. s. v.

De nu lämnade exemplen torde visa, att äfven den
germanska ljudskridningen karaktäriseras af en aspirering och
skärpning af vissa konsonanter, alldeles som den förut
omnämnda högtyska ljudskridningen, hvilken kan sägas vara
blott en intenserad fortsättning af den germanska. Till
följd häraf blef ock det urgermanska språket synnerligen

rikt på sträfva hväsljud eller s. k. frikativor <i>f, þ</i> och <i>χ,</i>
som i det hela voro främmande för de klassiska språken.<footnote>
De grekiska aspiratorna <i>;φ, θ</i> och <i>χ</i> uttalades under den klassiska
tiden som <i>th, ph</i> och <i>kh.</i></footnote>
Det är därför ej heller förvånande, att en romersk författare
yttrar om de germanska barbarernas språk, att det knappt kan
uttalas med romersk tunga.<footnote>»Vix ore romano  eloqui potest.»</footnote>
Och vid betraktande af sådana
urg. grundformer som <i>*χlaχian</i> (= le), <i>*þwaχan</i> (= två),
<i>*þiχslaz</i> (= tistel), <i>*χariberχtaz</i> (= Herbert) etc. kan man
ej heller förtänka kejsar Julianus, att han liknade de af honom
besegrade alemannernas språk vid kråkornas kraxande.

Länge hade man emellertid märkt, att de ie. <i>p, t</i> och <i>k</i>
ingalunda alltid motsvarades af urg. <i>f, þ</i> och <i>χ,</i> utan mycket
ofta äfven af <i>β, ð</i> och <i>γ,</i> ehuru man ej kunde finna någon
regel för denna växling. Då uppträdde 1876 den danske
språkforskaren <sc>Karl Verner</sc> med den efter honom kallade
<i>Vernerska lagen.</i>

<sc>Verner</sc> utgick från den besynnerliga differensen mellan
ty. <i>Vater</i> och <i>Bruder,</i> hvilken förutsätter de skilda urg.
formerna <i>*faðer</i> och <i>*βroþer,</i> ehuru i de till grund härför
liggande lat. orden <i>pater</i> och <i>frāter</i> ingen liknande ljudskillnad
förefanns. Som denna differens således ej kunde vara orsakad
af någon olikhet i själfva ljuden, måste anledningen härtill
sökas i <i>accenten,</i> och detta sitt antagande fann <sc>Verner</sc> på
ett slående sätt stödjas af dessa ords betoning i grekiska
och sanskrit, i hvilka språk dessa ord heta <i>πατήρ (patér),</i>
och <i>pitá,</i> ack. <i>pitáram</i> samt <i>φρήτηρ</i> (= <i>phréter</i>) och <i>bhrátā</i>
ack. <i>bhrátaram.</i> Denna sannolikt från det ie. urspråket
nedärfda accentuation kunde då ock ha bevarats i det urg.
språket, och de urg. formerna vore i så fall <i>*faðér</i> och
<i>*βróþer.</i> Men härmed var ock gåtan löst. Det ie. <i>t</i>
öfvergår på germ. botten efter betonad vokal till det hårdare
och liksom starkare <i>þ,</i> efter obetonad vokal, som mera lätt
öfverhalkas, till det lenare och liksom svagare <i>ð.</i> Genom
mångfaldiga nya exempel blef denna <sc>Verners</sc> geniala hypotes snart
höjd öfver allt tvifvel och växlingarna <i>f~β</i> och <i>χ~γ</i> visade
sig äfven lyda denna regel.


Man hade också länge observerat, att ie. <i>s</i> i germ. språk
än reflekterades af <i>s,</i> än af <i>z,</i> utan att man heller kunde
lagbinda denna företeelse. Vid närmare undersökning fann
man snart, att denna växling likaledes reglerades af
Vernerska lagen. Och denna kunde sålunda i korthet så
formuleras: <i>på urg. botten öfvergå tonlösa frikativor (f, þ, χ, s)
till motsvarande tonande (β, ð, γ, z) efter obetonad vokal.</i>

Det urg. <i>z</i> har emellertid i alla germ. språk utom
gotiskan öfvergått till <i>r.</i> Denna ljudförändring — att <i>s</i> under
vissa betingelser öfvergår till <i>r,</i> väl alltid genom
mellanstadiet <i>z</i> — kallar man <i>rotacism.</i> Vi mötas af densamma
i åtskilliga språk. Så öfvergår <i>s</i> i latinet i intervokalisk
ställning till <i>r,</i> men icke eljest, t. ex. <i>tempus</i> — gen.
<i>temporis, genus</i> — gen. <i>generis, flos</i> — gen. <i>floris, minus —
minoris — minister, maius — maioris — maiestas, venus
— veneris — venustus, gero — gesi — gestum — gerere,
est — erat — erit — esse</i> o. s. v.

Som exempel på den germanska rotacismen och huru
denna regleras af Vernerska lagen, vilja vi anföra temat på
verbet <i>frysa:</i>

urg. <i>*fréosan- — fráus — frozán-.</i>

Ljudlagsenligt bevarad är denna växling ännu i:

isl. <i>friósa — fraus — frørenn</i>,

under det att den är något grumlad i:

holl. <i>vriesen — vroor — gevroren,</i>

ty där har <i>r</i> inträngt i pret. sing., hvars ljudlagsenliga form
vore <i>*vroos.</i>

Fullständigt segrat har åter <i>r-</i>formationen i:

ty. <i>frieren — fror — gefroren,</i>

och <i>s-</i>formationen i:

sv. <i>frysa — frös — frusen.</i>

Bland andra exempel på denna rotacism i germ. språk
må anföras eng. I <i>was</i> — we <i>were,</i> sv. jag <i>är</i> — du <i>äst</i> (i »Fader
vår, som äst i himlom» etc.), sv. <i>armare — armast</i> (= got.

<i>armoza — armosts), mindre — minst</i> (= got. <i>minniza —
minnists</i>), sv. <i>förlora — förlust</i> (tyska lånad), got. <i>auso</i> —
isl. <i>øyra,</i> sv. <i>öra</i> (jfr. lat. <i>auscultare — auris</i>), ty. <i>gewesen,</i>
isl. <i>vesa</i> — isl. <i>vera,</i> sv. <i>vara</i> o. s. v.

En annan förändring undergår däremot <i>s</i> i grekiskan,
där det i begynnelseljudet förflyktigas till blott <i>h</i> (spiritus
asper), t. ex. lat. <i>sex</i> > gr. <i>ἕξ (hex),</i> lat. <i>septem</i> > gr. <i>ἑπτά
(heptá),</i> lat. <i>sisto</i> > gr. <i>ἵστημι (histemi),</i> lat. <i>sal,</i> gen. <i>salis</i>
> gr. <i>ἁλσ,</i> gen. <i>ἅλόσ</i> (<i>hals, halós</i>) etc.

En egendomlig ljudförändring erbjuder oss franskan,
där begynnande <i>sp, st</i> och <i>sc</i> omvandlas till <i>ép, ét</i> och <i>éc.</i>
Så till exempel:
<table>
<td>lat. <td><i>spinam</i><footnote>Rörande ackusativformen se ofvan noten sid. 5.</footnote>
 <td> > <td>fr. <td><i>épine,</i>
<td c> » <td><i>sponsam</i>   <td> > <td c> » <td><i>épouse,</i>
<td c> » <td><i>spongum</i>   <td> > <td c> » <td><i>éponge,</i>
<td c> » <td><i>statum</i>    <td> > <td c> » <td><i>état,</i>
<td c> » <td><i>stabilire</i> <td> > <td c> » <td><i>établir,</i>
<td c> » <td><i>studium</i>   <td> > <td c> » <td><i>étude,</i>
<td c> » <td><i>scutum</i>    <td> > <td c> » <td><i>écu,</i>
<td c> » <td><i>scholam</i>   <td> > <td c> » <td><i>éclole,</i>
<td c> » <td><i>scribere</i>  <td> > <td c> » <td><i>écrire,</i> etc.
</table>

Ofta händer det, att midt i en konsonanthopning en
konsonant inskjutes, hvarpå vi ofvan anfört ett exempel i
den germ. öfvergången af <i>sr</i> till <i>str.</i> Ett annat sådant fall
är inskottet af <i>d</i> i förbindelsen <i>nnr</i> i fornsvenskan, t. ex.
<poem>
A. S. M. <i>annan,</i> A. Pl. M. <i>*annra</i> > <i>andra,</i>
isl. <i>minne,</i> fsv. <i>*minnre</i> > <i>mindre,</i> etc.
</poem>

På samma sätt ombildas <i>nr</i> till <i>ndr</i> i franskan, t. ex.
<table>
<td>lat. <td><i>generem</i><footnote>Rörande ackusativformen se ofvan noten sid. 5.</footnote>
 <td> > <td>fr. <td><i>gendre,</i>
<td c> » <td><i>tenerem</i>      <td> > <td c> » <td><i>tendre,</i>
<td c> » <td><i>Veneris diem</i> <td> > <td c> » <td><i>Vendredi</i> etc.
</table>

Likaså öfvergår förbindelsen <i>llr</i> i fornsvenskan till <i>ldr,</i> t. ex
<table>
<td>isl. <td><i>allra</i> <td> > <td>fsv. <td><i>aldra,</i>
<td c> » <td><i>ellre</i> <td> > <td c> » <td><i>aeldre</i> etc.
</table>


Äfven detta inskott förekommer i franskan, där dock på
samma gång förbindelsen <i>al</i> öfvergår till <i>au,</i> t. ex.
<table>
<td><i>falloir</i> <td> — <td>il <i>faudra,</i>
<td><i>valoir</i>  <td> — <td>il <i>vaudra</i> etc.
</table>

Andra exempel på denna omvandling af <i>al</i> till <i>au</i> i
franskan äro lat. <i>salmonem</i> > fr. <i>saumon</i> (= lax), lat. <i>salvare</i>
> fr. <i>sauver,</i> lat. <i>alterum</i> > fr. <i>autre,</i> lat. <i>saltum</i> > fr.
<i>saut</i> etc. Och i full öfverensstämmelse härmed heter ock
den store reformatorn Calvin på franska <i>Cauvin.</i>

Egendomligt är, att på samma sätt öfvergår <i>al</i> i
holländskan till <i>ou</i> (att uttala <i>au</i>) t. ex. ty. <i>kalt</i> > holl. <i>koud,</i> ty.
<i>alt</i> > holl. <i>oud,</i> ty. <i>salzen</i> > holl. <i>zouten</i> etc.

Detta kommer en att tänka på, att, likasom i grekiskan,
har i de båda närgränsande, fast endast på långt håll med
hvarandra befryndade språken, franska och holländska, <i>u</i>
öfvergått till <i>y,</i> en omständighet som ingifvit den framstående
språkforskaren <sc>Ascoli</sc> den hypotesen, att detta möjligen
kunde bero därpå, att såväl Frankrike som, åtminstone till
en del, Holland fordom bebotts af keltiska folk.

I samband med denna fransk-holländska diftongisering
vilja vi ock kasta en blick på de båda urgermanska tveljuden
<i>ai</i> och <i>au</i> och deras reflexer i de germ. språken.

Den urg. diftongen <i>ai</i> uppträder i allmänhet i gotiska
som <i>ai,</i> i högtyska och isländska som <i>ei,</i> i fornengelska som
som <i>á</i><footnote>Akut accent betecknar i fe. som i isl. blott att vokalen är lång.</footnote>,
i lågtyska, svenska och danska som <i>ē,</i> t. ex.
<table>
<td 2 r><i>heta:</i>
<td c >got.        <td c>fht.         <td c>flt.       <td c>fe.        <td c>isl.    <td c>sv.       <td c>da.
<td><i>haitan</i>  <td><i>heizzan</i> <td><i>hetan</i> <td><i>hátan</i><footnote>
Den nyengelska formen vore <i>*hote.</i> Jfr. ty. <i>Bein</i> — holl. <i>been</i> —
isl. <i>bein</i> — sv. <i>ben</i> och eng. <i>bone.</i> Likaså ty. <i>Stein</i> och eng. <i>stone</i> etc.</footnote> <td><i>hetta</i> <td><i>hela</i>  <td><i>hede.</i>
<td 2 r>(nht. <i>heissen</i>) <td r>(holl. <i>heeten</i>)

<td 2 r><i>vet:</i>
<td><i>wait</i>     <td><i>weit</i>   <td><i>wēt</i>    <td><i>wát</i>  <td><i>veit</i> <td><i>vet</i>  <td><i>ved.</i>
</table>


Vi se af dessa tvänne exempel ej blott, i hvilken dräkt
diftongen <i>ai,</i> i regeln åtminstone, presenterar sig i de
viktigare germ. språken, utan ock huru <i>t</i> efter vokal i
högtyskan — enligt den högtyska ljudskridningen — öfvergår
till (<i>zz</i> >) <i>ss</i> och i danskan till <i>d,</i> hvarpå som vidare
exempel må nämnas sv. <i>äta</i> > da. <i>æde,</i> sv. <i>fot</i> > da. <i>fod</i> etc.

Den urg. diftongen <i>au</i> uppträder i allmänhet i gotiska
samt i högtyska och isländska som <i>au,</i> i fornengelska som
<i>éa,</i> i lågtyska som  <i>ō,</i> i svenska och danska som  <i>ö,</i> t. ex.
<table>
<td 2 r><i>löpa:</i>
<td>got.          <td c>fht.             <td c>flt.        <td c>fe.          <td c>isl.    <td c>sv.       <td c>da.
<td><i>hlaupan</i> <td><i>(h)lauffan</i> <td><i>hlōpan</i> <td><i>hléapan</i> <td><i>hlaupa</i> <td><i>löpa</i> <td><i>løbe.</i>
<td>           <td>(mht. <i>loufen</i>)  <td>(holl. <i>loopen</i>)<td>(eng. <i>leap</i>)
<td>           <td>(nht. <i>laufen</i>)
<td>  
<td 2 r><i>öga:</i>
<td><i>augo</i> <td><i>auga</i>           <td><i>ōga</i>    <td><i>éage</i>    <td><i>auga</i>  <td><i>öga</i>  <td><i>oie.</i>
<td>           <td>(mht <i>ouge</i>)     <td>(holl. <i>oog</i>)<td>(eng. <i>eye</i>)
<td>           <td>(nht. <i>Auge</i>)
</table>

Dessa tvänne exempel visa oss ej blott, i hvilken dräkt
den urg. diftongen <i>au,</i> i regeln åtminstone, uppträder i de
viktigare germ. språken, utan lämna oss äfven ett nytt fall af
cirkel i öfvergången fht. <i>au</i> > mht. > <i>ou</i> > nht. <i>au,</i>
hvarförutom det första exemplet ock visar, huru <i>p</i> efter vokal
i högtyskan — enligt den högtyska ljudskridningen —
öfvergår till <i>f(ff)</i> och i danskan till <i>b,</i> hvarpå som vidare
exempel må nämnas sv. <i>krypa</i> > da. <i>krybe,</i> sv. <i>rop</i> > da. <i>råb</i> etc.

För att ytterligare belysa, huru dessa diftonger
reflekteras på germ. botten, och för att på samma gång
åskådliggöra stamvokalernas regelmässiga växling i de s. k. starka
verben i de germ. språken, vilja vi anföra följande temata:
<table>
<td 2 r><i>gripa:</i>
<td>got.  <td><i>greipan</i>   <td> — <td><i>graip</i> <td> — <td><i>gripans</i>
<td>holl. <td><i>grijpen</i><footnote>
I holländskan har långt <i>i</i> diftongiserats till <i>ei</i> (skrifvet <i>ij</i>).</footnote>
                               <td> — <td><i>greep</i> <td> — <td><i>gegrepen</i>
<td>isl.  <td><i>grípa</i>     <td> — <td><i>greip</i> <td> — <td><i>gripenn</i>
</table>

<table>
<td>sv.   <td><i>gripa</i>   <td> — <td><i>grep</i>   <td> — <td><i>gripen</i>
<td>da.   <td><i>gribe</i>   <td> — <td><i>greb</i>   <td> — <td><i>greben;</i>
<td> 
<td 2 r><i>bita:</i>
<td>got.  <td><i>beitan</i>  <td> — <td><i>bait</i>   <td> — <td><i>bitans</i>
<td>holl. <td><i>bijten</i><footnote>Se notan å föregående sida.</footnote>
                             <td> — <td><i>beet</i>   <td> — <td><i>gebeten</i>
<td>isl.  <td><i>bíta</i>    <td> — <td><i>beit</i>   <td> — <td><i>bitenn</i>
<td>sv.   <td><i>bita</i>    <td> — <td><i>bet</i>    <td> — <td><i>biten</i>
<td>da.   <td><i>bide</i>    <td> — <td><i>bed</i>    <td> — <td>(<i>bidt,</i> svag form);
<td> 
<td 2 r><i>bjuda:</i>
<td>got.  <td><i>biudan</i>  <td> — <td><i>bauþ</i>   <td> — <td><i>budans</i>
<td>holl. <td><i>bieden</i><footnote><i>ie</i> uttalas i holländskan som långt <i>i.</i></footnote>
                             <td> — <td><i>bood</i>   <td> — <td><i>geboden</i>
<td>isl.  <td><i>bióða</i>   <td> — <td><i>bauð</i>   <td> — <td><i>boðenn</i>
<td>sv.   <td><i>bjuda</i>   <td> — <td><i>bjöd</i>   <td> — <td><i>bjuden</i><footnote>
Egentligen <i>böd</i> och <i>buden,</i> hvilka former förekomma i äldre
litteratur. I <i>bjöd</i> och <i>bjuden</i> är <i>j</i> medsläpadt från inf. och pres.</footnote>
<td>da.   <td><i>byde</i>    <td> — <td><i>bød</i>    <td> — <td><i>buden</i> (eller <i>budt,</i> svag form);
<td> 
<td 2 r><i>gjuta:</i>
<td>got.  <td><i>giutan</i>  <td> — <td><i>gaut</i>   <td> — <td><i>gutans</i>
<td>holl. <td><i>gieten</i>  <td> — <td><i>goot</i>   <td> — <td><i>gegoten</i>
<td>isl.  <td><i>gióta</i>   <td> — <td><i>gaut</i>   <td> — <td><i>gotenn</i>
<td>sv.   <td><i>gjuta</i>   <td> — <td><i>göt</i>    <td> — <td><i>gjuten</i>
<td>da.   <td><i>gyde</i>    <td> — <td><i>gød</i>    <td> — <td><i>(gydt,</i> svag form).
</table>

Vi se äfven här, huru <i>b</i> och <i>d</i> (rättare <i>ð</i>) i danskan
inträda efter vokal i stället för de samgermanska <i>p</i> och <i>t.</i> De
motsvarande tyska verben <i>greifen, beissen, bieten</i> och <i>giessen</i>
— hvilka vi på grund af deras något afvikande tema ej
upptagit — lämna oss ock ytterligare exempel på den
högtyska ljudskridningen. —

Redan i förhistorisk tid bortfaller <i>j</i> i begynnelseljudet
på nord. botten, t. ex. lat. <i>jugum</i> > ty. <i>Joch</i> > sv. <i>ok;</i> lat.
<i>juvenca</i> (= ung ko, kviga) > ty. <i>jung</i> > sv. <i>ung;</i> got. <i>jer,</i> ty.
<i>Jahr</i> > isl. <i>ár</i> > sv. <i>år.</i> Häremot strider likväl ty. <i>jagen</i>
= sv. <i>jaga.</i> Detta skenbara undantag beror emellertid, som
ofvan sagts, därpå, att sv. <i>jaga</i> är lånadt från ty. <i>jagen.</i> I

anledning häraf vilja vi anmärka, <i>att om motsvarande ord i
skilda, fast besläktade, språk skulle vara mer lika hvarandra
än ljudlagarna tillåta, detta enklast förklaras därigenom, att
ordet lånats från det ena språket till det andra.</i> Sä äro t. ex.
att fatta följande mot den germ. ljudskridningen stridande
fall: lat. <i>coquere</i> > sv. <i>koka,</i> lat. <i>corvus</i> > sv. <i>korp,</i> lat.
<i>caseus</i> > ty. <i>Käse,</i> lat. <i>palus</i> > sv. <i>pöl,</i> lat. <i>pyrus</i> > sv.
<i>päron,</i> lat. <i>porta</i> > sv. <i>port</i> etc.

Redan i förhistorisk tid har ock på nord. botten
inträd t den s. k. <i>brytningen</i> af ett kort betonadt <i>e</i> > <i>ea</i> > <i>ia</i>
(> nsv. <i>jä</i>), resp. <i>eo</i> > <i>io</i> (> nsv. <i>jo</i> l. <i>jö</i>), värkad af ett
följande vare sig bortfallet eller kvarstående <i>a,</i> resp. <i>o</i> eller
<i>u,</i> en ljudförändring som däremot uteblifver i tyskan, hvadan
<i>e</i> i detta språk kvarstår 'obrutet'. Så t. ex.
<table>
<td>urn. <td><i>*helpan</i> <td> > <td>isl. <td><i>hialpa</i> <td> > <td>nsv. <td><i>hjälpa</i> <td> )( <td>ty. <td><i>helfen,</i>
<td c> » <td><i>*βernuR</i><footnote>Med <i>R</i> mena vi det ur urg. <i>z</i> genom rotacism utvecklade
<i>r-</i>ljudet, hvilket först senare sammanföll med det gamla ie. <i>r.</i></footnote>
                            <td> > <td c> » <td><i>biorn</i><footnote>Med <i>o</i> mena vi ett kort å-ljud.</footnote>
			                                      <td> > <td c> » <td><i>björn</i> <td> )( <td c> » <td><i>Bär(en),</i>
<td c> » <td><i>*eβtnaR</i> <td> > <td c> » <td><i>iafn</i>   <td> > <td c> » <td><i>jämn</i> <td> )( <td c> » <td><i>eben,</i>
<td c> » <td><i>*erþo</i>   <td> > <td c> » <td><i>iorð</i>   <td> > <td c> » <td><i>jord</i> <td> )( <td c> » <td><i>Erde.</i>
</table>

Härigenom kan <i>j</i> förekomma i begynnelseljudet äfven
i nord. språk, men då urgerm. begynnande <i>j,</i> enligt hvad
nyss visats, bortfaller på nord. botten, och denna brytning,
som sagdt, ej finnes i tyskan, komma vi till det resultat, att om
ett ord i tyskan börjar med <i>j,</i> saknas detta ljud i
motsvarande nord. ord och tvärtom. <i>Så fordras det mången gång
en viss ljudlig olikhet, för att de korresponderande orden i
befryndade språk skola vara värkligen urbesläktade.</i>

Redan i urgerm. tid har slutligen kort betonadt <i>e</i> på
grund af följande <i>i</i> öfvergått till <i>i,</i> en företeelse man brukar
kalla det <i>urgerm. i-omljudet.</i> Så t. ex. lat. <i>medius</i> > got.
<i>midjis,</i> isl. <i>miðr,</i> sv. neutr. <i>midt</i> och <i>mid</i>vinter etc., lat.
3 pers. pres. <i>vertit</i> > ty. er <i>wird</i> o. s. v.

Sammanhålla vi denna brytning och detta i-omljud samt
tillägga, att på nord. botten kort obetonadt <i>u</i> ofta bortfaller,

att långt obetonadt <i>o</i> kan öfvergå till <i>a</i> och att obetonadt <i>iu</i>
kontraheras till <i>i,</i> torde vi inse, att följande tvänne paradigm
fullständigt täcka hvarandra:
<table>
<td>S. <td>N. <td>(urg.) <td>urn.     <td><i>*ferðuR</i>   <td> > <td>isl. <td><i>fiorðr</i><footnote>
Ordet återfinnes i eng. <i>firth,</i> t. ex. <i>Firth of Clyde, Solway Firth,</i>
samt i ty. <i>-furt,</i> t. ex. <i>Erfurt.</i> Besläktadt härmed är äfven lat. <i>portus</i>
(= hamn), som förhåller sig till det urg. <i>*ferðuz</i> > urn. <i>*ferðuR</i> såsom
den lat. växelformen <i>vorto</i> till <i>verto.</i></footnote>
<td>   <td>G. <td>       <td c> »    <td><i>*ferðōR</i>    <td> > <td c> » <td><i>fiarðar</i>
<td>   <td>D. <td 2><i>(*ferðiu</i> >)<td><i>*firðiu</i>   <td> > <td c> » <td><i>firði</i>
<td>   <td>A. <td>       <td>urn.     <td><i>*ferðu</i>    <td> > <td c> » <td><i>fiorð</i>
<td>Pl.<td>N. <td 2><i>(*ferðiwiz</i> >)<td><i>*firðiwR</i><td> > <td c> » <td><i>firðir</i>
<td>   <td>G. <td>       <td>urn.     <td><i>*ferðō</i>    <td> > <td c> » <td><i>fiarða</i>
<td>   <td>D. <td>       <td c> »     <td><i>*ferðum(R)</i><td> > <td c> » <td><i>fiorðum</i>
<td>   <td>A. <td>       <td c> »     <td><i>*ferðun?</i><footnote>
A. Pl. M. har ej ännu hittats på någon urnord. inskrift, hvadan
dess urnord. form är något osäker.</footnote>
                                                            <td> > <td c> » <td><i>fiorðu.</i>
</table>

Och härmed torde vi ock ha fått ett lysande exempel på,
hvilket brokigt virrvarr i flexionen ljudöfvergångarna
understundom kunna åstadkomma. Och vi se äfven, att de
svenska dubbelformerna <i>fjord</i> och <i>fjärd</i> endast äro lösryckta bitar
ur denna i isländskan ännu sammanhängande
böjningskedja.

Det är, som häraf synes, underliga ting ljudlagarna
ibland kunna ställa till, och få de riktigt ohäjdadt fara fram,
kan det, som förut antydts, till och med inträffa, att de
ända till oigenkännlighet kunna förvandla orden. Vi vilja
härpå anföra ännu ett exempel.

Det fanns i det indo-europeiska urspråket ett
stafvelsebildande <i>m</i> — vi teckna det här med <i>μ</i> — ungefär
identiskt med det <i>m</i> vi ha i det frågande <i>hm?</i> Detta <i>μ</i>
öfvergår i sanskrit och grekiska till <i>a,</i> under det att ur
detsamma utvecklas 'hjälpvokalerna' <i>e</i> i latin, <i>i</i> i litaviska och
<i>u</i> i urgermanska. Ett ie. <i>k</i> kan vidare i skr. och lit. varda ett
<i>sj-</i>ljud (i skr. tecknadt med <i>ç,</i> i lit. med <i>sz</i>). Framför dental
(<i>t, d</i>) öfvergår slutligen i lat. och urg. <i>m</i> till <i>n.</i> På grund
häraf täcka följande till betydelsen identiska ord äfven till

formen hvarandra, huru himmelsvidt skilda de än i förstone
synas vara: ie. <i>*kμtóm</i> — skr. <i>çatám</i> — gr. <i>κατόν</i> (<i>katón</i>)
— lat. <i>centum</i> — lit. <i>szimtas</i><footnote>Ordet har i lit. blifvit mask, eftersom i detta språk likasom i
franska, italienska etc. genus neutrum är försvunnet. </footnote>
— got. <i>hund</i>, af hvilket got.
ord vårt <i>hundra</i>(<i>d</i>) blott är en yngre utbildning. — 

Vi anmärka till sist, att likasom det stundom händer,
att man genom antecipation eller <i>assimilation</i> söker få samma
språkljud upprepadt, såsom <i>Bob</i> för <i>Rob</i>(<i>ert</i>) och det ibland
hörda '<i>skärskildt</i>' för <i>särskildt</i> etc., kan det äfven någon gång
inträffa, att man just af motvilja för en dylik upprepning
genom <sp>dissimilation</sp> låter ett språkljud öfvergå till ett annat.
Ett godt exempel härpå erbjuder den latinska afledningen
<i>-alis</i>, hvilka omvandlas till <i>-aris</i>, när den tillfogas en
på <i>l</i> slutande ordstam. Så t. ex. <i>nivalis</i> af <i>nix</i>, gen. <i>nivis</i>,
<i>borealis</i> af <i>boreas</i>, <i>vernalis</i> af <i>vernus</i>, etc., men <i>polaris</i> af
<i>polus</i>, <i>stellaris</i> af <i>stella</i>, <i>capillaris</i> af <i>capillus</i> etc. Vi ha
härmed slutligen kommit till ljudförändringar, hvilkas yttersta 
orsak otvifvelaktigt är af rent <i>psykisk</i> natur.

*

Genom ljudöfvergångar kunna således de visserligen
skilda, men dock hvarandra mycket närstående böjningsformerna 
af ett och samma ord understundom få ett ganska
olika utseende, såsom det nyss anförda isländska paradigmat
<i>fiorðr</i> tillfyllest visar. Vi tillägga några andra exempel
härpå:

Sv. <i>fader — fäder, rand — ränder, rot — rötter, gås
— gäss;</i> ty. <i>Buch — Bücher, Hand — Hände, Braut —
Bräute, Tochter — Töchter;</i> eng. <i>foot — feet, tooth —
teeth, man — men, brother — brethren</i>.

Sv. <i>välja — valde, dölja — dolde, smörja — smorde;</i>
ty. <i>brennen — brannte, senden — sandte</i>.

Ty. ich <i>halte</i> — er <i>hält</i>, ich <i>gebe</i> — er <i>giebt</i>, ich <i>stosse</i>
— er <i>stösst</i>, ich <i>spreche</i> — er <i>spricht</i>.

Sv. imp. <i>gack — gången!, statt — stånden!</i> pret. <i>fick</i> 
— <i>fingo;</i> isl. imp. <i>halt — haldeð!,</i> pret. <i>helt — heldo</i> (af
halda = hålla), <i>galt — guldo</i> (af <i>gialda</i> = betala).

Ty. <i>denken — dachte;</i> isl. <i>þékkia — þátte</i> (= tänka),
<i>søhia — sótte</i> (= söka), got. <i>þunkjan — þuhta</i> (= tycka).

Lat. <i>nix</i> (< *nigvs) — gen. <i>nivis</i> (< *nigvis), <i>nox</i>
(< *nocts) — gen. <i>noctis, pes</i> (< *peds) — gen. <i>pedis, os</i>
— gen. <i>oris, lac</i> (< *lact) — gen. <i>lactis.</i>

Lat. <i>vivo — vixi — victum</i> (< *vigvo — *vigvsi —
vigvtum), <i>sedeo — séssum</i> (< *sĕdtum), <i>edo — ēsum</i> (< *ēdtum),
<i>noscere</i> (< *gnoscere, gr. <i>γιγνὡσκειν</i>) — <i>cognoscere.</i>

Lat. <i>fides — fidelis</i> > fr. <i>foi — fidèle,</i> lat. <i>finis —
finire</i> > fr. <i>fin — finir,</i> lat. <i>dies — diurnus</i> > fr. <i>-di</i> (i
<i>lundi, mardi</i> etc.) — <i>jour, journée,</i> lat. <i>me</i> betonadt > fr.
<i>moi,</i> obetonadt > fr. <i>me</i> etc.

En dylik ljudväxling kan svårligen från tydlighetens
synpunkt vara något fördelaktigt eller eftersträfvansvärdt,
utan snarare kännas som ett onödigt ondt och ett
öfverflödigt tillkrånglande af en i och för sig enkel sak. Och
detta i än högre grad, om de ljudlagar, som åstadkommit
all denna oreda, för länge sedan upphört att lefva, och
endast de döda, delvis oförstådda resultaten af deras
värksamhet kvarstå. Vi söka därför ock i tydlighetens och
enkelhetens intresse utjämna dessa differenser och låta då än
den ena, än den andra formen, någon gång — om de skulle
vara jämn starka — båda formerna segra.

Vi skola nu med några exempel belysa denna utjämning:
<table>
<td 4 c>Ljudlagsenlig böjning.		<td 4 c>Utjämnad böjning.
<td>isl. <td><i>hnot</i> <td> — <td><i>hnøtr</i>  <td>sv. <td><i>nöt</i>   <td> — <td><i>nötter</i>
<td c> » <td><i>son</i>  <td> — <td><i>söner</i>  <td>da. <td><i>søn</i>   <td> — <td><i>sønner</i>
<td>da.  <td><i>ko</i>   <td> — <td><i>køer</i>   <td>sv. <td><i>ko</i>    <td> — <td><i>kor</i>
<td>isl. <td><i>iord</i> <td> — <td><i>iarðar</i> <td c>» <td><i>jord</i>  <td> — <td><i>jordar</i>
<td c>»  <td><i>land</i> <td> — <td><i>lond</i>   <td c>» <td><i>land</i>  <td> — <td><i>land</i>
<td c>»  <td><i>súga</i> <td> — <td><i>sýgr</i>   <td c>» <td><i>suga</i>  <td> — <td><i>suger</i>
<td c>»  <td><i>veria</i><td> — <td><i>varde</i>  <td c>» <td><i>värja</i> <td> — <td><i>värjde</i>
<td c>»  <td><i>fann</i> <td> — <td><i>fundo</i>  <td c>» <td><i>fann</i>  <td> — <td><i>funno</i>
<td c>»  <td><i>batt</i>   <td> — <td><i>bundo</i>  <td c>» <td><i>band</i>  <td> — <td><i>bundo</i>
<td c>»  <td><i>sokia</i><td> — <td><i>sótte</i>  <td c>» <td><i>söka</i>  <td> — <td><i>sökte</i>
</table>

<table>
<td 9 c>Dubbelformer.   
<td>isl. <td><i>fiordr</i> <td> — <td>gen. <td><i>fiarðar</i> <td>sv.  <td><i>fjord</i> <td> — <td><i>fjärd</i>
<td>fsv. <td><i>ande</i>   <td> — <td>ack. <td><i>anda</i>    <td c> » <td><i>ande</i>  <td> — <td><i>anda</i>
<td>isl. <td><i>sun(r)</i> <td> — <td>gen. <td><i>sonar</i>   <td>isl. <td><i>sun(r)</i><td> — <td><i>son(r)</i>
<td>isl.  <td><i>ætt</i>   <td> — <td c> » <td><i>áttar</i>   <td c> » <td><i>ætt</i>   <td> — <td><i>átt</i>
</table>
<table>
<td 4 r>Ljudlagserilig böjning.            <td 2> Utjämnad böjning 
<td>Pres. <td>sing. <td>got.          <td>ty.           <td>isl.          <td>sv.
<td>1:a   <td>pers. <td><i>falla</i>  <td><i>falle</i>  <td><i>fell</i>   <td><i>faller</i>
<td>2:a   <td c> »  <td><i>fallis</i> <td><i>fällst</i> <td><i>fellr</i>  <td><i>faller</i>
<td>3:e   <td c> » <td><i>falliþ</i>  <td><i> fällt</i> <td><i>fellr</i>  <td><i>faller</i>
</table>
<table>
<td 3 c>Pres.               <td c>lat.          <td c>ffr.           <td c>nfr.
<td>Sing. <td>1:a <td>pers. <td><i>ámo</i>      <td><i>aim</i>       <td><i>aime</i>
<td>      <td>2:a <td c> »  <td><i>ámas</i>     <td><i>aimes</i>     <td><i>aimes</i>
<td>      <td>3:e <td c> »  <td><i>ámat</i>     <td><i>aime(t)</i>   <td><i>aime</i>
<td>Plur. <td>1:a <td c> »  <td><i>amámus</i>   <td><i>amons</i>     <td><i>aimons</i>
<td>      <td>2:a <td c> »  <td><i>amátis</i>   <td><i>amez</i>      <td><i>aimez</i>
<td>      <td>3:e <td c> »  <td><i>ámant</i>    <td><i>aiment</i>    <td><i>aiment</i>
<td>      <td>Inf.<td>      <td><i>amáre</i>    <td><i>amer</i>      <td><i>aimer</i>
</table>

Förbindelserna <i>mp, nt</i> och <i>nk</i> blifva under vissa villkor
i nord. språk assimilerade till <i>pp, tt</i> och <i>kk,</i> hvarvid
föregående <i>i</i> och <i>u</i> öfvergå till <i>e (ä)</i> och <i>o.</i> Så t. ex. sv. <i>klimp</i> > isl.
<i>kleppr,</i> sv. <i>krumpen</i> > isl. <i>kroppenn,</i> sv. <i>klint</i> > isl. <i>klettr,</i>
holl. <i>drinken</i> (sv. <i>drinkare</i>) > isl. <i>drekka,</i> sv. <i>sjunken</i> (äldre
<i>sunken</i>) > isl. <i>sokkenn</i> etc. Äfven denna växling har
stundom alstrat dubbelformer såsom fsv. <i>klimper</i> och <i>klaepper</i>
(nsv. <i>klimp</i> och <i>klock-kläpp</i>), sv. <i>svamp</i> och (rör)<i>sopp,</i> fsv. <i>vinter</i>
och <i>vaetter,</i> sv. <i>klint</i> och (dialektiskt) <i>klätt</i> etc.

Formerna <i>dricka</i> och <i>drucken</i> stämma emellertid ej
öfverens med denna regel, ty här tyckas <i>i</i> och <i>u</i> kvarstå trots
assimilationen af <i>nk</i> > <i>kk.</i> Vi komma härmed in på s. k.
<sp>kompromissformer</sp>. Det kan stundom hända, att man
liksom slår i hop ett ords olika former, tager några plagg
ur den enas, några ur den andras dräkt och låter ordet
uppträda i en så att säga blandad kostym. Dylika

kompromissformer äro t. ex. sv. <i>dricka</i> < <i>*drinka</i> + <i>drekka,</i> sv.
<i>drucken</i> < <i>*drunken</i> (jfr. sv. <i>drunkna</i>) + <i>drokkenn,</i> da. <i>klit,</i> plur.
<i>klitter</i> (= sandkullar) < <i>klint</i> + <i>klätt,</i> fsv. <i>vitter</i> < <i>vinter</i> +
<i>vaetter,</i> isl. imp. <i>bitt</i> (= bind!) < <i>binda</i> + <i>*bett</i> o. s. v.

Det fanns i det ie. urspråket åtskilliga nomina, hvilkas
stam i vissa kasus var utbildad med ett <i>r,</i> i andra med ett
<i>h.</i> Så t. ex. gr. <i>ὕδωρ</i> (<i>hydor</i>) — gen. <i>ὕδατοσ</i> (<i>hydatos</i> <
<i>nydν</i><footnote>Med <i>ν</i> mena vi ett stafvelsebildande <i>n.</i> Jfr hvad ofvan sagts om <i>μ.</i></footnote>. 
Vanligen har då genom utjämning antingen <i>r-</i> eller
<i>n-</i>formationen segrat, såsom eng. <i>water,</i> ty. <i>Wasser</i> eller isl.
<i>vatn,</i> sv. <i>vatten.</i> Ibland kunna ock båda formationerna segra
och alstra dubbelböjning, såsom lat. <i>femur</i> — gen. <i>feminis,</i>
hvaraf såväl <i>femur</i> — gen. <i>femoris</i> som <i>femen</i> — gen.
<i>feminis.</i> Men någon gång kan det äfven hända, att en
kompromissböjning uppkommer, såsom lat. gen. <i>itineris</i> af <i>iter</i> —
gen. <i>*itinis</i> och gen. <i>jecinoris</i> af <i>jecur</i> — gen. <i>jecinis.</i>

Det ligger i sakens natur, att kompromissbildningar
måste vara relativt sällsynta, ty de förutsätta tydligen, att
de båda om väldet kämpande formerna skola vara lika
lefvande i medvetandet, så att den talande i hastigheten låter
dem hopsmälta till ett mixtum compositum. Som ytterligare
exempel på denna företeelse må nämnas de ofvan anförda
barnorden <i>tiggar</i> och <i>bråma</i> samt det mera skämtsamma
<i>bekyttad</i> < <i>bekymrad</i> + <i>betuttad.</i>

Vid närmare eftersinnande torde vi snart finna, att
yttersta eller rättare innersta orsaken till dessa utjämningar
och kompromisser är att söka däri, att de mer eller mindre
likbetydande, men olikljudande formerna <i>associeras</i> med
hvarandra och att således också dessa ombildningar äro
produkter af en relativt medveten <i>psykisk</i> värksamhet, hvadan
vi i själfva verket redan lämnat ljudöfvergångarna och
beträdt <b>associationsförändringarnas</b> område. Och vi se
äfven af dessa nu lämnade exempel, huru de korthus,
ljudlagarna oupphörligen söka uppföra, ständigt vilja blåsa
sönder för hvarje minsta fläkt från idé-associationernas värld.
Därför ligga deras byggnader ock städse i ruiner och endast
här och där kunna vi skönja några svaga spår af den

ursprungliga ritningen. Men de äro ej heller byggda på
tankens fasta berggrund, utan på bekvämlighetens och lättjans
lösa sand.

*

Det händer oss litet hvar då och då, att vi låta
undslippa oss ett '<i>väsjöte</i>', '<i>ösjöté</i>, '<i>gäsjifvare</i>', ehuru vi alla så
innerligen väl veta, att det heter <i>västgöte, östgöte</i> och
<i>gästgifvare.</i> Hvad är skälet härtill? Språkforskaren svarar oss,
att detta beror allenast därpå, att förbindelsen <i>stj</i> redan för
ett par sekler tillbaka öfvergick till <i>sj-</i>ljud och att detta
uttal ljudlagsenligt allestädes måste göra sig gällande, där <i>stj</i>
förekommer, alltså ej blott i <i>stjäla, stjälk, stjärna</i> etc., utan
ock i <i>'västjöte', 'östjöte'</i> och <i>'gästjifvare'.</i> Godt och väl, men
hvarför uttala vi då dessa ord stundom äfven med <i>stj?</i>
Helt enkelt därför — svarar han oss — att vi associera dessa
sammansättningar med <i>Västergötland, Östergötland</i> samt med
<i>gäst</i> och <i>gifva,</i> i det att vi mer eller mindre medvetet
<i>reflektera</i> öfver, huru dessa ord äro bildade, och denna vår
egen psykiska värksamhet upphäfver ljudlagens. På samma,
sätt förhåller det sig — fortsätter han — med
sammansättningar i allmänhet. Så länge dessa äro tydligt <i>kända,</i> äro
ljudlagarna i regeln tämligen maktlösa, hvilka åter fritt
och otvunget få husera i sådana, hvars bildning är dunkel
eller förgäten, ty dylika sammansättningar erbjuda inga
anknytningspunkter för idé-associationernas trefvande antenner.
Låt oss t. ex. jämföra följande klara och så att säga skymda
sammansättningar:
<table>
<td><i>husfrid</i>  <td> )( <td><i>hustru</i>   <td>(< <i>husfru</i>),
<td><i>brudpar</i>  <td> )( <td><i>'bruggum'</i><td>(< <i>brudgum</i>)<footnote>
Af fsv. <i>gume</i> (=lat. <i>homo</i>) = man.</footnote>,
<td><i>gudbarn</i>  <td> )( <td><i>'guffar'</i> <td>(< <i>gudfar</i>),
<td><i>barnsben</i> <td> )( <td>da. <i>barsel</i><td> (< <i>barnsøl</i>).<footnote>
Jfr sv. <i>graföl, arföl,</i> af <i>öl</i> = dryckeslag, kalas, gästabud. I
konsonanthopningen <i>rns</i> har <i>n</i> uttstötts.</footnote>
</table>

Likaså <i>rospiggar</i> < fsv. <i>roþsbyggiar</i> (= innebyggare i

<i>Roþen</i> = Roslagen), <i>älskog</i> < fsv. <i>aelskhughe</i> (jfr. <i>räddhåga</i>),
<i>argbigga</i> < <i>arg</i> + fsv. <i>bikkia</i> (= hynda) m. fl.

Det är ögonskenligt, att det ideella afståndet mellan ett
substantiv och dess verb är större än mellan de olika
böjningsformerna af ett och samma verb. Ej dess mindre har
sträfvandet efter likformighet och harmoni varit nog starkt
att utjämna äfven sådana divergenser som <i>lån</i> — <i>läna</i><footnote>
Så ännu hos <sc>Kellgren</sc> i hans Dumboms lefverne:
<poem>
»En hans finansplan väl förtjänar
att nämnas för sin nyhets skull.
Den lyder så: ju mer man <i>länar,</i>
dess mer man sätter sig i skuld.»
</poem></footnote>
> <i>lån — låna, kam — kämma</i> > <i>kam — kamma</i> etc., en
process som ännu ej är fullt afslutad i <i>lås — läsa</i> och <i>låsa.</i>

Från verbets aktiva form ligger äfvenså den
deponentiella längre bort än den passiva, ty den förra står liksom
på samma nivå som den aktiva, är dennas jämställda,
handlingslystna vederlike, medan den senare är densammas
underordnade, lydige tjänare. Därför attraherar den aktiva
formen ock starkare den passiva än den deponentiella. Och
då dessa båda äro till sin bildning identiska, visar sig
dennas starkare dragningskraft däri, att den passiva formen
vida oftare än den deponentiella är ombildad efter den
aktiva. Så t. ex.
<table>
<td>akt. <td><i>rifver</i> <td> — <td>pass. <td><i>rifves</i> <td> — <td>dep. <td><i>'riffs'</i>
<td c> » <td><i>biter</i>  <td> — <td c> »  <td><i>bites</i>  <td> — <td c> » <td><i>'biss'</i>
<td c> » <td><i>slår</i>   <td> — <td c> »  <td><i>slås</i>   <td> — <td c> » <td><i>'slåss'.</i>
</table>

Det torde ock villigt medgifvas, att det är ej en så
liten skillnad mellan 'de rifvas, de bitas och de slås' och
'de riffs, de biss och de slåss'. I förra fallet kan man ej
låta bli att tycka det är synd om de där stackarna, i senare
fallet nästan kliar det i fingrarna att ej få gifva 'dom där
rustibussarna' en välbehöflig och välförtjänt 'sitt opp'.

De singulara och plurala formerna i verbalböjningen
stå tydligen hvarandra mycket nära. Därför rätta sig också
de senare ofta efter de förra. Så t. ex. fsv. <i>brøt — bruto</i>

> nsv. <i>bröt — bröto,</i> fsv. <i>fløgh — flugho</i> > nsv. <i>flög —
flögo,</i> och endast några få till denna grupp hörande verb
göra ännu en svag opposition mot denna utjämning, såsom
<i>klöf — klufvo, kröp — krupo.</i> I danskan och tyskan har
denna ombildning nästan undantagslöst blifvit genomförd,
såsom t. ex. sv. <i>gaf — gåfvo</i> )( da. <i>gav — gave,</i> sv. <i>var
— voro</i> )( da. <i>var — vare,</i> sv. <i>band — bundo</i> )( ty. <i>band
— banden,</i> sv. <i>tvang — tvungo</i> )( ty. <i>zwang — zwangen</i> etc.<footnote>
En motsatt utjämning från plur. till sing. torde, åtminstone på
nord. botten, vara rätt sällsynt. <i>Åt — åto</i> är på grund af identiteten med
lat. <i>ēdi — ēdimus</i> ett urgammalt arfgods och <i>kom — kommo, sof —
sofvo</i> (? = skr. aorist. <i>ágamam — ágamāma, ásupam — ásupāma</i>) kunna
äfven så vara.</footnote>

Svagare är visserligen bandet mellan infinitiven (eller
rättare presens-stammen) och supinum, hvadan vi ock ännu
ha sådana vokalväxlingar som <i>binda — bundit, bära —
burit, ligga — legat, bryta — brutit</i> etc., men äfven här
vill utjämning inträda, och mycket ofta får man höra ett
<i>brytit, knytit, flygit</i> o. s. v., för att ej nämna sådana vulgära
former som <i>dricki</i>(<i>t</i>), <i>skäri</i>(<i>t</i>) och det efter pret. <i>låg</i> bildade
<i>låga</i>(<i>t</i>).

Denna känsla af samhörigheten mellan verbets alla
former visar sig ock i sådana ombildningar som fsv. <i>biuþa —
bøþ — buþo — buþen</i> > nsv. <i>bjuda — bjöd — bjödo
— bjuden,</i> sv. <i>stjäla — stal — stulit</i> > da. <i>stjæle — stjal
— stjålet,</i> sv. <i>hjälpa — halp — hulpen</i> > da. <i>hjælpe —
hjalp — hjulpen</i> o. s. v.

Ett sådant nedsläpande af <i>j</i>'et ur presens-stammen jämte
omformning af hela temat efter typen <i>bjuda — bjöd, ljuga
— ljög</i> uppträder i verben <i>sjunga</i> och <i>sjunka.</i>
Ursprungligen hörande till klassen <i>binda — band, finna — fann</i> (jfr.
ty. <i>singen — sang, sinken — sank</i>) hade de i fsv. följande
tema:
<poem>
<i>siunga — sang — sungo — sungen,
siunka — sank — sunko — sunken.</i>
</poem>

Genom den relativa likheten med
<poem>
<i>biuþa — bøþ — buþo — buþen</i>
</poem>

och speciellt genom förekomsten af <i>iu</i> i presens-stammen
ombildades efter typen <i>biuþa</i> temat till
<poem>
<i>siunga — söng — sungo — sungen,
siunka — sönk — sunko — sunken,</i>
</poem>
hvarefter det blott i presens-stammen berättigade <i>si</i> > <i>sj-</i>ljud
inträngde i hela böjningen.

Så kan, medelst en och annan likhet som angreppspunkt,
en verbklass inkräkta på en annans område och värfva än
den, än den proselyten.

Ursprungligen hörde sitta till klassen <i>gifva — gaf</i> och
dess tema var i fornsvenskan:
<poem>
<i>sittia — sat — sāto — sitin.</i>
</poem>
Men genom att <i>t</i> förlängdes före <i>i</i> i presensstammen och
detta <i>i</i> själft sedan genom utjämning försvann (<i>sittia —
sitter</i> > <i>sitta — sitter,</i> jfr. <i>svärja — svär</i> > <i>svära — svär</i>
och <i>svärja — svärjer</i> med dubbel utjämning) kom detta verb
att få ett visst tycke med klassen <i>binda — band, finna —
fann,</i> hvilken likhet blef än större, när detta <i>tt</i> började
intränga i hela böjningen, och när det så i denna klass
olyckligtvis fanns ett alldeles speciellt lockande verb, nämligen
<i>spritta,</i> kunde <i>sitta</i> ej längre motstå frestelsen, utan påtog
sig uniformen
<poem>
<i>sitta — satt — sutto — sutten.</i>
</poem>

Det hette fordomtima
<poem>
<i>springa — sprak<footnote>
I fsv. tecknas lång konsonant i slutljud alltid enkelt såsom än i
dag i danskan. Se sid 45.</footnote> — sprungo — sprungen.</i>

Denna 'oegentlighet' blef emellertid snart igensopad och
ersatt med ett <i>sprang.</i> Så kom en tid, då <i>a</i> måste öfvergå
till <i>å</i> före <i>ng</i> (jfr. fsv. <i>langer</i> > nsv. <i>lång,</i> fsv. <i>ganga</i> > nsv.
<i>gånga</i> etc.) och då måste detta <i>sprang</i> blifva <i>språng.</i> Denna
nya 'oegentlighet' — som ännu kvarstår i Geijers Vikingen:
»på fjället jag <i>språng</i>» — har i sin tur också blifvit
aflägsnad och ersatt af ett nytt <i>sprang.</i> Man har således tvänne
gånger sökt tvinga detta ostyriga verb att rätta sig efter

typen <i>binda — band, finna — fann,</i> och därigenom ha vi ock
här ett exempel på, att äfven associationsförändringar kunna
gå i cirkel.

Vi ha härmed sökt visa, huru dessa analogiska
utjämningar gripa omkring sig ej blott inom det enskilda verbets
flexion, utan ock kunna sprida sig från en böjningstyp till
en annan. Däremot sträcker sig deras inflytande i
allmänhet ej utom det verbala området till andra ordklasser. Så
har <i>j</i>'et i <i>bjuda</i> t. ex. ej inträngt i det besläktade
substantivet <i>bud,</i> ej <i>sj-</i>ljud et i <i>sjunga</i> och <i>sjunka</i> i <i>sång</i> och <i>sank,</i>
ja ej ens i verbet <i>sänka.</i> Afståndet är nämligen här allt
för stort för att attraktionen skulle kunna göra sig gällande.
Häremot strider ej den nyss nämnda utjämningen af <i>läna</i>
> <i>låna</i> efter <i>lån,</i> ty detta är att fatta som direkt
nybildning på <i>lån</i> efter typen <i>skål — skåla, svar — svara, mat
— mata, sadel — sadla</i> o. s. v.

Såsom ett ytterligare exempel på analogiska
ombildningar må följande anföras:

I nord. språk bortföll redan på 800-talet <i>w</i> före <i>o</i> och
<i>u.</i> Det forna temat på verbet <i>vinna</i> var därför:
<poem>
<i>vinna — vann — unno — unnen,</i>
</poem>
men genom analogi från alla de former i böjningen, där <i>v</i>
ljudlagsenligt kvarstod, har <i>v</i>'et sedan medsläpats i hela
temat, hvarigenom redan under Medeltiden formerna <i>vunno</i>
och <i>vunnen</i> uppkommo. Af samma skäl hette part. pret. af
<i>svälta</i> fordom <i>sulten</i>) men nu <i>(ut)svulten.</i> I den adjektiva
betydelsen 'hungrig' lefver dock <i>sulten</i> ännu (dialektiskt)
kvar, ty eftersom denna form härigenom lösryckts ur
verbalflexionens systemtvång, har den kommit utom räckhåll för
denna utjämning. Och i t. ex. <i>orm</i> (= ty. <i>Wurm</i>), <i>ulf</i>
(= ty. <i>Wolf</i>) och <i>ord</i> (= ty. <i>Wort</i>) har det bortfallna <i>w</i>'et
omöjligen kunnat återinsättas, emedan det var försvunnet i
dessa ords alla böjningsformer, och dessa kunde således ej
erbjuda någon enda angreppspunkt för idé-associationen.

I utvecklingen <i>unno</i> > <i>vunno, sulten</i> > <i>svulten</i> etc. ha
vi för öfrigt ett nytt exempel på cirkel. —


I samma mån det ideella afståndet mellan orden ökas,
aftager alltså attraktionskraften dem emellan, och skulle ett
ord från en eller annan synpunkt intaga en fullt isolerad
ställning, är det ock i detta hänseende oemottagligt för
analogibildningarnas smitta.

Vi öfvergå nu efter dessa förberedande anmärkningar
till att närmare betrakta associationsförändringarnas natur
och orsaker.

*

Du går ombord på ångbåten för att hälsa på din vän X
ute i skärgården. Som resan tar flera timmar, ty det är
så många bryggor, som måste anlöpas, och du ej har annat
att göra, går du ner i matsalongen att äta middag, mera
för att fördrifva tiden än därför, att du är hungrig. Det
var besynnerligt! Den där gulröda nejlikan, som tronar
midt på smörgåsbordet mellan brännvinskaraffinerna bland
alla assietterna med rökt lax, sardiner, rädisor och allt
annat, sekunderad af ostkupan, för hvilken det aldrig
finns någon plats, har du bestämdt sett en gång förut.
Ja, mycket riktigt. Det var ju för många, många år sedan,
då du som liten gosse flyttade ut med dina föräldrar till
det där sommarstället, som du aldrig riktigt glömt, fast du
ej nu på länge kommit i håg det. Det var visst första gången
du åt på en ångbåt och därför står den där nejlikan så
lifligt för ditt minne. Och medan du mekaniskt äter din
middag och knappt tänker på hvad du äter, börjar den ena
hågkomsten efter den andra draga förbi din inre blick. Du
minns plötsligen alltsammans som det var i går. Hur
smakade ej grönsoppan, kalfsteken med prässgurkorna och
rabarberkrämet, där du satt bredvid mamma midt emot
styrman! Och sedan, när ni ändtligen voro framme och båten
höll på att ta med sig hela den rankiga bryggan — huru
alla flyttsakerna ställdes huller om buller på gräsplanen
utanför den rödfärgade stugan, öfver hvilken det nyss
utslagna äppelträdet lutade sig, under det att gullvifvorna
och hundlokan trängde sig fram ända till förstubron. Och

den rysligt roliga kvällsvarden! Att i det oordnade
rummet på det hvitmålade slagbordet utan duk få äta ägg utan
äggkoppar med saltet i en pappersstrut och smöret i den
gula, glaserade stenburken, ty så sent hade ju ingen tid
att packa upp något! Och hur du sedan satt hos pappa
vid fönstret och såg, huru solen sakta dalade bak den i alla
aftonrodnadens färger skimrande fjärden, och i den nordiska
försommarkvällens underbara dager
<poem>
'allt var ljust och gladt och fågelsång'. —
</poem>

Men du ruskar på dig, som vore du vid dåligt lynne,
och jag tror nästan, att du börjar på att bli sentimental,
gamle gosse. Allt det där är ju så länge, länge sedan, och
allt är så annorlunda nu mot då. Det var bara den där
gamla nejlikan, som narrade fram alla de där dumma minnena.
Och det är ej utan, att du nästan smått skäms för dig själf,
när du nu går upp på öfverdäck för att skölja ner alltihop
med en kaffe och avec.

Men det var då som förgjordt! Det är ju alldeles
samma konjak, som din vän V bjöd på i våras på sin
examensfäst. Och han som försäkrade, att den hade han fått af
en släkting i Lyon och att den ej stod att få för pängar!
Nå, han är allt tämligen fallen för att narras, den kroppen.
Det var emellertid en sablarnas rolig kväll. Ostronen och
hjärparna voro delikata, fast Bourgognen var bara skräp.
Och plötsligen dyka alldeles oväntadt upp för dig ett par
episoder ur Z:s kvicka tal samt ansiktena på några af de
'bröder', du då lika hastigt vann som förlorade. Det gick
för resten allt rätt friskt till, och den där tokiga historien
med utfärden sedan, dina egna fåniga värser, som
framkallade ett sådant homeriskt skratt — allt det där kunde
lika så gärna varit ogjordt. Dagen efter var inte heller
just treflig. Först fram på kvällkvisten började man bli
något så när lik sig igen. Men det var då också katten!
Skall du nu nödgas att lefva igenom alla de där
dumheterna. Gud vet, om inte det var trefligare nyss
därnere i matsalongen med alla de gamla ljusa
barndomsminnena. Du vecklar upp Dagens Nyheter för att skingra
dina tankar. Där står ett resebref af Mustafa. Mustafa,

det är ju Turkiet och Islam! Och innan du vet ordet
af, är du långt borta i Österlandets brännheta öknar.
Mot din vilja anstränger du dig allt hvad du kan att samla
i hop alla dina reminiscenser ur den arabiska historien.
Muhammed var först kameldrifvare. Sedan blef han gift
med den rika enkan Kadidja och därpå fick han uppenbarelser
af ärkeängeln Gabriel. År 622 var det han flydde till
Medina. Det betyder profetens stad. Förut hette den Jatrib.
Riktigt. Den store kalifen Omar lät sin fältherre Amru
uppbränna biblioteket i Alexandria. Men det är ju bara
en af historiens många lögner, ty långt dessförinnan hade
det gått all världens väg. Det är bra underligt med den
en gång så blomstrande moriska kulturen, som nu ligger i
lägervall. Kalifatet i Kordova var väl Spaniens enda och
egentliga storhetstid, ty Filip II:es för alla tankefrihetens
kämpar flammande autodaféer voro just intet lämpligt sätt
att befordra upplysning och humanitet. Och nu finnes blott
Alhambras borgruin kvar som ett sörjande minne af all
denna förgångna härlighet.

Men hvad i Herrans namn har du med Muhammed och
Kaliferna och Alhambra att göra? Och du kastar en blick
på de leende björk- och granklädda stränderna, som skymta
förbi. Då rinner dig i hågen den där segelturen förra
sommaren. Först var det nog ett drygt arbete att ro i den
trånga säfbevuxna ån, där vassen böjde sig som till hälsning
ända ner till vattenbrynet, där näckrosen vaggade på böljan,
medan de praktfulla svärdsliljorna stodo kappraka vid
strandbrädden och sågo på, huru gäddnaten ständigt hakade sig
fast i årorna. Men hur det sedan friskade i, när ni kommo
ut på de vida vattnen med de nakna, liksom renskurade
klipporna under vågornas salta stänk, måsarnas skrik och
vindens tjut i tackel och tåg.

Men nu är du framme, och där står vännen X på
bryggan, medan solen åter sakta dalar i väster bak den
skimrande fjärden. —

Så äro minnena ihäktade i hvarandra och den
obetydligaste tillfällighet kan komma tanken att vandra nya vägar
och kalla till lif en ändlös kedja af idé-associationer.


Och tänka vi närmare efter, hvari själfva den associerande
kraften ligger, så finna vi, att det är i en viss, större eller
mindre <i>likhet</i> i förnimmelserna, vare sig denna orsakas af
en värklig inre frändskap dem emellan eller af ett blott
yttre tillfälligt sammanträffande eller efterföljande i rum och
tid. Men då är det ock klart, att de språkliga tecknen för
våra perceptioner och idéer, som vi kalla ord, äfven måste
vara underkastade dessa associationer och mer eller mindre
attrahera hvarandra. Ty
<poem>
<tab>»med tanken ordet föds på mannens läppar»,
</poem>
och utan sitt ideella innehåll äro ju orden i bokstafligaste
mening blott munväder. Det är tanken, som så att säga
sätter pricken öfver i'et, som andas lif i dessa döda
ljudföljder, hvilka den förutan endast vore meningslöst mummel.

Kunde det osynliga taga synlig gestalt och det ideella
materialiseras, skulle vi därför också se, att alla orden i
vårt medvetande ligga inväfda i ett nät af elastiska
tanketrådar, hvilka uttänjas eller hopdragas, allt eftersom det
psykiska afståndet mellan orden af tanken ökas eller minskas,
och att i detta af idé-associationerna spunna nät dessa
ljudbilder ligga ordnade i tallösa större och smärre grupper.
Så bilda t. ex. alla substantiv en koloni, alla verb en annan,
alla adjektiv en tredje o. s. v., ty den af oss i formläran
gjorda indelningen i vissa ordlasser är blott en tom
efterhärmning af den gruppering af ordförrådet, Ordets gudinna
förut gjort i vårt medvetandes oskrifna, lefvande ordbok.
Och vidare skulle vi snart varsna, att hvar och en af dessa
grupper upplöser sig i en mängd mindre samhällen efter
ordens former, funktioner och betydelser. Så bilda t. ex.
alla komparativer ett eget enskild t sällskap, alla starka verb
ett annat, alla växtnamn ett tredje o. s. v. Ty tänka vi
blott på en enda liten blomma, är det som om Floras alla
andra täcka skyddslingar ville titta fram vid synranden.
Men vi skulle ock inom kort finna, att alla dessa skilda samfund
ingalunda äro några slutna kaster, utan att tvärtom
innevånarne i dessa kolonier knappt kunna sägas vara riktigt
bofasta, ity att de stundom föra ett nomadiserande
vagabondlif och till och med ibland kunna vara allestädes

närvarande. Så har t. ex. en stor utvandring skett från
adjektiven till adverben, men flertalet af dessa emigranter ha
därför ej upphört att vara adjektiv. Och till substantivens
rike begifva sig ständigt turister från alla möjliga håll. All
association måste nämligen, som sagdt, bero på en viss
likhet, och då orden kunna vara lika hvarandra från skilda
synpunkter — lika i afseende på själfva ljuden, i anseende till sina
funktioner, sina betydelser etc. — så kan ett och samma
ord attraheras än åt ett, än åt ett annat håll, beroende på
hvilken dragningskraft för tillfället är den starkaste.

Den lägsta och så att säga mest materiella associationen
är den, då orden attraheras endast af sin inbördes
<i>ljudlikhet.</i> Man har det 'på følelsen' — för att använda ett
oöfversättligt norskt uttryck — att t. ex. <i>duka</i> känner sig mera
attraheradt af <i>bruka</i> än af <i>begagna,</i> ja i någon mån äfven af
<i>kruka,</i> men ej det minsta af <i>flaska</i> o. s. v. Denna
association framträder särskildt tydligt hos personer, som ha lätt
att rimma, ehuru de visserligen för öfrigt kunna vara i
saknad af all egentlig poetisk begåfning. Och det är äfven
denna association som bidragit till uppkomsten och
bevarandet af en mängd rimmande fraser — vi taga här rim i
vidsträcktaste bemärkelse och inbegripa således i detta ord äfven
assonans och allitteration —. Vi anföra några sådana:

<i>Råd och dåd, bot för sot, i ur och skur, sju för tu,
smått och godt, rätt och slätt, kaka söker maka, huller om
buller, Anders släskar och jul braskar;

jämt och samt, här och hvar, ditt och datt, pick och pack,
korn och kärna, i fyllan och villan, tissla och tassla;

buller och bång, barn och blomma, tand för tunga, ny
och nedan, mått och mal, väder och vind, lägga lök på
laxen</i> etc.

Och hit torde ock vara att föra sådana uttryck som
<i>virrvarr, mischmasch, sicksack, piff-paff-puff,
tripp-trapp-trull</i> m. fl.

Det behöfver knappt påpekas, att flera af dessa exempel
ha sitt enda raison d'être i denna ordens ljudlikhet och att
åtskilliga eljest ur språket försvunna ord genom densamma
ännu i vissa stelnade fraser kvarlefva.


En stor lättnad för minnet är, som ofvan antydts,
förnimmelsernas <i>samvaro eller följd i tid och rum.</i> Och
likasom härigenom den ena hågkomsten kan framkalla den
andra, likaså associeras ofta närstående ord och kunna
påvärka hvarandra, äfven om de ej skulle hafva något annat
gemensamt än detta grannskap, ehuru attraktionen dem
emellan blir så mycket starkare, om den därtill understödes
af likhet i ljud, betydelse etc.

Sådana exempel äro bland andra:
<table>
<td>no.   <td><i>Kreti og Pleti</i>    <td>  > <td><i>Kreti og Preti</i><footnote>
Så i Ibsens Vildanden.</footnote>
<td>fsv.  <td><i>fæþerne ok mæþerne</i><td> > <td><i>fæþerne ok mæþerne,</i><br> 
                                                    <i>føþerne ok møþerne,</i>
<td>fr.   <td><i>rimes léonines</i>    <td> > <td><i>rimes léonimes,</i><footnote>
S. k. leoninska rim i hexameter l. pentameter, där slutstafvelsen
rimmar med den i midten varande hufvudcesuren.</footnote>
<td>ital. <td><i>egli amano</i>        <td> > <td><i>eglino amano</i> (= de älska),
<td>sv.   <td><i>här och tvärs</i>     <td> > <td><i>härs och tvärs,</i>
<td>ty. dial.<td><i> elf, zwölf</i>    <td> > <td><i>ölf, zwölf</i> etc.
</table>

Och på samma sätt är väl ock det fslav. <i>devεtĭ</i><footnote>
Med <i>ε</i> mena vi ett nasaleradt <i>e,</i> d. v. s. uttaladt både genom
mun- och näshålan, ungefär = fr. <i>vin, fin</i> etc.</footnote> (=nio),
i stället för det väntade <i>*nevεtĭ,</i> ombildadt efter det följande
<i>desεtĭ</i> (= tio). Stundom kan man äfven få höra ett <i>bägge
båge</i> för <i>bägge båda</i> och ett energiskt <i>joj</i> för <i>jo</i> efter ett
lika energiskt <i>nej!</i>

Denna analogiska utjämning kan — somd essa exempel
visa — likaväl (genom antecipation) vara regressiv som
progressiv. Så har t. ex. <i>ölf</i> ej uppkommit därigenom, att man
roat sig med att räkna baklänges, utan af det skäl, att när
man skulle säga <i>elf,</i> man så att säga redan hade det följande
<i>zwölf</i> på tungan.

Det ligger i sakens natur, att dessa
associationsförändringar skola vara tämligen sällsynta, ty de förutsätta
uppenbarligen en rätt hög grad af slarf och tanklöshet hos den
talande, hvadan de ock i allmänhet dö i samma stund, som
de födas.


Vida viktigare och till sina värkningar långt mera om
fattande och genomgripande äro de associationsförändringar,
som orsakas af likhet i ordens <i>funktioner och betydelser,</i> och
det är hufvudsakligen genom dem, som språken varda
analogiskt ombildade. Det är på grund häraf, som alla
substantiv, alla verb, alla adjektiv o. s. v. mer eller mindre
sammanhänga med hvarandra, hvadan ock en bland
substantivens deklinationer lätt kan influera på de öfriga, men ej
på verbens eller adjektivens böjning och vice versa.

Så har t. ex. den i vårt modersmål så talrikt
representerade substantivböjningen <i>dag — dagar, sol — solar</i> dragit
till sig åtskilliga ord från andra deklinationer, såsom <i>ek</i> (isl.
<i>eik — eikr</i>), <i>bok</i> (isl. <i>bók — bøkr</i>), <i>moder, dotter, syster</i> (fsv.
plur. <i>møþer, døter, syster</i> såsom ännu <i>fäder</i> och <i>bröder</i>) etc.

Den likaledes i svenskan så ytterst talrikt
representerade verbböjningen <i>kalla — kallade, älska — älskade</i> har
attraherat till sig en massa verb ur andra konjugationer,
såsom <i>bida</i> (isl. <i>bíða — beið</i>), <i>luta</i> (isl. <i>lúta — laut</i>), <i>blanda</i>
(isl. <i>blanda — blett</i>), <i>häda</i> (fsv. <i>hæþa — hædde,</i> part. <i>hädd</i>
ännu kvar i frasen 'som man är klädd blir man hädd'),
<i>störta</i> (fsv. <i>styrta — styrte,</i> part. <i>stört,</i> ännu kvar i <i>bestört</i>)
m. fl. samt <i>lyfta, fästa</i> etc., hvilka ännu stå och vackla
(pret. <i>lyfte</i> och <i>lyftade</i> etc), hvartill kommer, att alla
nybildade verb ansluta sig till denna konjugation, såsom
<i>telefonera, strejka, sporta, 'baggböla'</i> o. s. v.

Det i vårt språk vanligare komparationssättet <i>vis —
visare, arm — armare</i> har likaledes ryckt till sig en mängd
adjektiv från det mera sällsynta <i>tung — tyngre, hög —
högre,</i> såsom <i>dyr</i> (fsv. komp. <i>dyrre</i>), <i>kär</i> (fsv. komp. <i>kærre</i>)<footnote>
Den fsv. superl. <i>kærister</i> (samma bildning som gr. <i>ἥδιστοσ, ἄριστοσ</i>)
kvarlefver kanske ännu i det substantiverade <i>käresta.</i></footnote>
m. fl., och redan nu vill ett <i>trångare</i> tränga sig fram vid
sidan af det gamla <i>trängre,</i> för att ej tala om <i>'lågare', 'ungare,</i>
och de ännu djärfvare <i>'goare', 'gamlare'.</i>

Dessa associationsförändringar äro tydligen i främsta
rummet orsakade af likheten i ordens fanktioner. Däremot
är betydelsen den förnämsta faktorn i följande fall.

Vi bilda s. k. nomina agentis af verb genom

afledningen <i>-are,</i> t. ex. af <i>leda ledare,</i> af <i>skrifva skrifvare,</i> af <i>sälja
säljare</i> etc. Till följd häraf har det gamla <i>følghislaghe</i> (af
fsv. <i>laghe</i> = kamrat) omformats till <i>följeslagare</i> samt af <i>gå på</i>
och <i>förstå</i> sig på bildats de nästan barbariska, men
onekligen expressiva orden <i>gåpåare</i> och <i>förståsigpåare.</i>

Efter de många feminina benämningarna på <i>-a,</i> såsom
<i>gumma, piga, jänta</i> etc., har man äfven af <i>mor</i> gjort ett
<i>'mora'.</i>

I fornsvenskan ändades s. k. starka mask. substantiv i
nom. i regeln på <i>-er,</i> t. ex. nom. <i>dagher</i> — ack. <i>dagh,</i> nom.
<i>hunder</i> — ack. <i>hund</i> etc. Denna ändelse är nu bortträngd
af ack., men som vok. var lika med nom., har densamma
bibehållit sig i en mängd okvädinsord, emedan dessa oftast
förekommo som tilltalsord (d. v. s. i vok. = nom.). Så t. ex.
<i>slarfver, toker, lufver, spjufver, fjäsker, slusker, dummerjöns</i>
m. fl. Detta kan dock äfven tänkas bero på tyskt inflytande.

Under Medeltiden voro åtskilliga frukt- och bärnamn
feminina på <i>-a,</i> såsom <i>fika, pæra</i> etc. Nu äro de alla
däremot neutra på <i>-on,</i><footnote>
Vi vilja ej yttra oss om, hvad orsaken kunnat vara till denna
ombildning.</footnote> såsom <i>fikon, päron, plommon, krikon,
nypon, hallon, smultron, hjortron, odon, lingon, mjölon,
tränjon</i> (= tranbär) m. fl. och det enstaka <i>äpple</i> känner sig
därför ibland benäget att antaga formen <i>'äpplon'.</i>

Orden för mått, mål, vikt och mynt tendera att blifva
oförändrade i plur. Detta är naturligtvis fullt riktigt i
sådana neutra som <i>pund, lod, tum</i> etc, men det heter ock tio
<i>öre,</i> tolf <i>skilling,</i> fem <i>riksdaler,</i> tre <i>fot,</i> två <i>mil,</i> 10,000 <i>man</i>
etc. jämte fyra <i>alnar,</i> hundra <i>kronor,</i> åtta <i>famnar</i> o. s. v.

Dessa exempel visa oss, huru i substantivens stora grupp
det på grund af likhet i betydelsen uppstår en mängd
mindre grupper, inom hvilkas respektive gränser alldeles
särskilda analogiska krafter söka göra sig gällande. —

Efter denna allmänna öfversikt skola vi med några
ytterligare exempel söka närmare belysa
associationsförändringarna.

*


De s. k. starka verben ha länge varit ett utdöende
släkte och under århundradenas lopp har, som ofvan anförts,
än det ena, än det andra verbet deserterat till de svaga
verbens framtidsrika flexion. Men det oaktadt ha de förra
dock i denna i det hela hopplösa kamp stundom lyckats
vinna en och annan seger och hemfört åtskilliga fångar från
det fientliga lägret. Sådana äro t. ex. <i>strida</i> (förr alltid
<i>stridde</i>), <i>smida</i> (förr <i>smidade</i> och <i>smidde</i>), <i>tiga</i> (fsv. <i>þighia
— þaghþe</i>) efter typen <i>vrida — vred, stiga — steg; duga</i>
(förr alltid <i>dugde</i>), <i>knyta</i> (förr <i>knytte</i>) efter typen <i>suga — sög,
bryta — bröt; hinna</i> (förr <i>hinde</i>) efter typen <i>finna — fann</i> m. fl.
I dessa fall har ljudlikheten eller rent af rimlikheten i hög
grad bidragit. Sådana vulgära och skämtsamma böjningar
som <i>smaka — smok</i> och <i>missa — mass</i> äro däremot
bildade efter de allmänna klasstyperna <i>fara — for</i> och <i>finna
— fann</i> samt <i>sudda — sadd</i> och <i>lyckas — lacks</i> efter den
starka böjningens abstrakta skema öfverhufvud.

Under Medeltiden utvecklade sig så småningom den för
vårt modersmål alldeles egendomliga konjugationen <i>bo —
bodde — bott, strö — strödde — strött,</i> och den blef först
fullt färdig under Reformationstidehvarfvet. Trots eller
kanske just till följd af denna sin ungdom är den nu
synnerligen lifskraftig och har förvärfvat sig den ena proselyten
efter den andra. Så t. ex. <i>flå</i> (förr <i>flå — flog</i>), <i>två</i> (förr
<i>två — tvog,</i> ännu stark form i part. pret. <i>tvagen</i>), <i>ske</i> (< ty.
<i>geschehen — geschah</i>), delvis <i>le</i> (— <i>log — lett), dö (— dog
— dött), slå (— slog — slagit</i> och <i>slått,</i> äfven <i>slådde</i> i
bemärkelsen slå gräs). Hit vilja också sluta sig <i>klä</i> (= <i>kläda,</i>
speciellt i betydelsen 'det klär honom'), <i>trä</i> (= <i>träda), bre
(= breda), fö</i> (= <i>föda), rå</i> (= <i>råda,</i> alltid i <i>rå för, rå om</i>).
Utgångspunkten för denna analogi är pret. <i>klädde</i> — part.
pret. <i>klädd,</i> hvilken böjning skenbart sammanfaller med <i>bodde
— bodd.</i> Vidare attraheras hit <i>bli, ge, be, ta, dra</i>
etc., hvilkas pret. <i>blidde, gedde, bedde, tadde, dradde</i> väl ännu
egentligen blott tillhöra barnkammaren och bakgatan, men
tvifvelsutan ha framtiden för sig. Utgångspunkten för denna
analogi torde vara att söka i pres. <i>'blivr'</i> > <i>blir, 'bedr'</i> > <i>ber,
'tagr'</i> > <i>tar</i> i obetonad ställning.


Efter lat. verb af typen <i>tribuo — tribui — tributum</i>
såsom <i>acuo, minuo, induo</i> etc. har i vulgärlatinet part. pret.
på <i>-utus</i> inträngt först i de verb som hade perf. på <i>-ui,</i>
såsom <i>habeo — habui — habitum, teneo — tenui — tentum, debeo —
debui — debitum</i> och sedan äfven i andra verb, såsom <i>venio
— veni — ventum, vendo — vendidi — venditum</i> etc. Dessa
vulgärlatinska former ha sedan framalstrat de nuvarande
italienska och franska. Så t. ex.
<table>
<td>vulgärlat.          <td>   <td c>ital.         <td c>fr.
<td><i>habutus</i>      <td> > <td><i>avuto,</i>   <td><i>eu,</i>
<td><i>tenutus</i>      <td> > <td><i>tenuto,</i>  <td><i>tenu,</i>
<td><i>debutus</i>      <td> > <td><i>dovuto,</i>  <td><i>du,</i>
<td><i>volutus</i>      <td> > <td><i>voluto,</i>  <td><i>voulu,</i>
<td><i>parutus</i>      <td> > <td><i>paruto,</i>  <td><i>paru,</i>
<td><i>venutus</i>      <td> > <td><i>venuto,</i>  <td><i>venu,</i>
<td><i>vendutus</i>     <td> > <td><i>venduto,</i> <td><i>vendu</i> etc.
</table>

Däremot kvarlefver det klassiska latinets part. perf. fem.
<i>debita</i> och <i>vendita</i> i de till substantiv öfvergångna part. perf.
ital. <i>detta,</i> fr. <i>dette</i> (= skuld), ital. <i>vendita,</i> fr. <i>vente</i> (=
försäljning), emedan dessa former härigenom lösryckts ur
verbalböjningens systemtvång.

Det lat. uttrycket <i>dulci mente</i> (af <i>mens,</i> gen. <i>mentis</i> =
själ, sinnelag) betyder naturligtvis 'med mildt sinnelag'. Vi
återfinna emellertid detsamma såsom ett ord med rent
adverbiell betydelse i ital. <i>dolcimente</i> och fr. <i>doucement</i>(= ljuft,
mildt). Utgående från sådana sammanställningar har
nämligen detta <i>-mente, -ment</i> nedsjunkit till en blott adverbiell
afledning och därför ock småningom blifvit tillfogadt hvilket
adjektiv som hälst. Så t. ex. ital. <i>facilmente</i> (= lätteligen),
<i>parimente</i> (= lika), <i>ottimamente</i> (= bäst), <i>pessimamente</i> (=
sämst), fr. <i>seulement</i> (= endast), <i>certainement</i> (= visserligen),
<i>immédiatement</i> (= omedelbart), <i>autrement</i> (= annorlunda)
etc. Söka vi inlägga den lat. betydelsen af <i>mens</i> i dessa
uttryck, blifva uppenbarligen åtskilliga bland dem
fullkomligt meningslösa.

Vi dana gärna maskulina smeknamn af typen <i>Kalle,</i>

<i>Janne.</i> Så t. ex. <i>Palle</i> (< Pål), <i>Olle</i> (< Olof), <i>Fille</i> (< Filip),
<i>Nisse</i> (< Nils), <i>Jösse</i> (< Jöns), <i>Ludde</i> (< Ludvig), <i>Vicke</i>
(< Viktor) m. fl. Dessa bildningar äro väl ej så underliga,
men då Rudolf blir <i>Rulle,</i> Adolf <i>Alle,</i> Ragnar <i>Rasse,</i> Tor
<i>Tosse,</i> Teodor <i>Tette,</i> Maurits <i>Mojje,</i> Fredrik <i>Figge,</i> för att
ej tala om, att skådespelaren Gustaf Fredrikson tituleras för
<i>Frippe,</i> måste man värkligen taga sin tillflykt till en
något långt gången analogi. Hvilken utgångspunkten för
dessa bildningar än må vara, är likväl nu det rent abstrakta
skemat af ett tvåstafvigt ord på <i>e</i> med föregående lång
konsonant — hvilken som hälst — det mönster, efter
hvilket de danas, då Fredrik kan bli Figge och Fredrikson
Frippe.

En annan än mera produktiv bildning är den på <i>-is,</i>
t. ex. <i>tjenis</i> (= tjänare), <i>svagis</i> (= svagdricka), <i>champis</i> (=
champagne), vara <i>stupis</i> (= stupfull), gå i <i>bakis</i> (= bakrus),
<i>bondis</i> (= bondånger), <i>stukis</i> (= en hög cylinderhatt, 'storm',
som lätt kan bli stukad), komma på <i>dekis</i> (= dekadans),
<i>otis</i> (= otur), vara <i>såvis</i> (af fr. sauver), på <i>tumis</i> (= på tu man
hand), <i>vaktis</i> (= vaktmästare), <i>prosis</i> (= procentare), <i>Labbis</i>
(= Laboratorium), <i>Teknis</i> (= Tekniska högskolan i
Stockholm), <i>Gästis</i> (= Gästgifvaregård en och Stadshotellet i
Uppsala), <i>Opris</i> (= Operakällaren i Stockholm) o s. v. Om
också denna tendens uppstått inom den relativt lärda
studentslangen af de talrika lat. och grek. orden på <i>-is</i> (t. ex.
<i>axis, funis, βάσις, θέσις</i>  etc), så har den dock, som vi se,
nu gripit vida omkring sig och blifvit i hög grad guterad.

Vi ha med afsikt upptagit denna egentligen i
slangspråket hemmastadda bildning, emedan just sådana exempel
kanske allra tydligast visa, huru associationsförändringarna
likasom språkliga farsoter sprida sig från det ena ordet till
det andra, så fort de äro i minsta mån mottagliga för denna
smitta.

Vi vilja nu till sist anföra några genom missförstånd
framkallade analogibildningar.

I de fsv. adjektiven <i>yllen — yllet</i> (= af ull), <i>linnen —
linnet</i> (= af lin) och <i>øþen — øþet</i> (= beskärd, tilldelad) —
jfr. nsv. <i>naken — naket, mycken — mycket</i> — har den

neutrala formen fattats såsom ett substantiv med bestämda
artikeln af typen <i>rike -t, snöre -t,</i> och till följd däraf har man
ur densamma abstraherat fram de obestämda formerna <i>ylle,
linne</i> och <i>öde.</i>

Liknande är förhållandet med eng. <i>adder</i> (= huggorm)
Ordet hette egentligen <i>nadder</i> (jfr. ty. <i>Natter,</i> isl. <i>naðr</i> i
samma betydelse) och med obestämda artikeln således <i>a nadder,</i>
men genom association med <i>an aspic</i> (= orm, esping), <i>an
animal</i> (= djur), <i>an ape</i> (= apa), <i>an ass</i> (= åsna) och andra
på vokal begynnande substantiv har det uppfattats såsom '<i>an
adder</i>' och härur <i>adder</i> abstraherats.

Ett alldeles motsatt öde har däremot lat. <i>hederam</i> > fr.
<i>ierre</i> (= murgröna), med bestämda artikeln <i>l'ierre,</i> fått röna.
Ty genom analogi med <i>la laiche</i> (= starr), <i>la laitue</i> (=
vildsallat), <i>la luzerne</i> (= en ärtväxt) och andra på <i>l</i> begynnande
(fem.) substantiv samt väl äfven genom in värkan af <i>lier</i> (=
binda) har man kommit att tro, det ordet hette <i>lierre</i> och
således med bestämda artikeln: <i>la lierre.</i> På samma sätt
har da. <i>verden</i> (= värld) fattats såsom obestämd form,
hvadan också det nu ståtar med tvänne artiklar: <i>verdenen.</i>

Ett dylikt slöseri är ingalunda sällsynt. Genom
tillfogande af det komparativa suffixet <i>-ter</i> till de lat.
komparativerna <i>magis</i> (=  mer) och <i>*minis</i> (= mindre) ha
uppkommit de lat. substantiven <i>magister</i> (= öfverhetsperson,
öfverste) och <i>minister</i> (= tjänare), egentligen 'den merare'
och 'den mindrare'. Af skr. <i>gurús</i> (= tung, gr. <i>βαρύς</i> lat.
<i>gravis</i>), komp. <i>gáriyan,</i> har man ock med samma suffix den
dubbla komparationen <i>gariyanstaras,</i> som alltså kunde
öfversättas med ett 'tyngrare'. Till den lat. superlativen <i>minimus</i>
(= minst) har likaså fogats den vanliga lat.
superlativändelsen <i>-issimus,</i> hvarigenom den nästan barbariska formen
<i>minimissimus</i> — att återgifva med ett 'minstast' — alstrats.
Lika illa är det bestäldt med vårt närmare. Af stammen
<i>na-</i> (= ty. <i>nahe</i>) ha vi först bildat komp. fsv. <i>nær</i> (= urn.
<i>*nahwiR</i> = got. <i>nehwis</i>) och därpå medelst superlativsuffixet
<i>-m</i> (jfr. lat. <i>mini-mus, inti-mus, opti-mus</i> etc.) en stam <i>nærm-,</i>
till hvilken ytterligare vidhängts vår vanliga
komparativändelse <i>-are.</i>


Det lat. <i>claudere</i> > <i>clōdere</i> borde gifva oss ett ital.
<i>*chiodere,</i><footnote>
Jfr. lat. <i>clārus</i> > ital. <i>chiaro,</i> lat. <i>plānus</i> > ital. <i>piano,</i> lat. <i>plus</i>
> ital. <i>piu</i> etc. <i>Ch</i> betecknar att <i>c</i> uttalas hårdt (såsom k) före s. k.
lena vokaler (e, i).</footnote> men det heter ej dess mindre <i>chiudere.</i> Detta beror
därpå, att på grund af den fornlatinska betoningen blef lat.
<i>claudere</i> i sammansättningar <i>-clūdere</i> såsom <i>cóncludere,
ínclūdere</i> etc., och härar har <i>clūdere</i> > <i>chiudere</i> såsom simplex
abstraherats. I fr. <i>clore</i> )( <i>conclure, reclure</i> är däremot det
ursprungliga förhållandet bevaradt. Och så kan ofta genom
<sp><i>abstraktion</i></sp> ur sammansättningar ett ords enkla form varda
förändrad.

Slutligen må omnämnas det analogiska kariosum, som
heter <i>nescioquis.</i> Satsens ursprungliga lydelse torde väl
varit <i>nescio quem</i> (= 'jag vet icke hvem'), men uppfattande
densamma som <i>ett</i> ord bildade man efter böjningen ack.
<i>quem</i> — nom. <i>quis</i> denna, minst sagdt, underliga form.
Tänkas kan dock äfven, att detta uttryck utgått ur en
indirekt frågesats, i hvilket fall romarne blefve fritagna från
beskyllningen, att — mirabile dictu — i hastigheten ha
satt ackusativ-objektet i nominativus.

*

Väl är det sant, att ljudöfvergångar och
associationsförändringar kunna åstadkomma många underliga ting, men
det vore dock lika förhastadt som orättvist att låta dem
därför bära skulden till alla 'oegentligheter' i språken.
Oregelbundenheter kunna nämligen äfven uppkomma
därigenom, att två eller flera till urspranget skilda, men
till betydelsen relativt lika ord vidställas hvarandra och
hopblandas i flexionen.

Så kunna t. ex. genom inga ljudlagar eller
analogibildningar i världen komp. <i>äldre</i> och superl. <i>äldst</i> förklaras ur
posit. <i>gammal,</i> utan saken är helt enkelt den, att vi här ha
att göra med tvänne sins emellan helt och hållet
obefryndade ord, och vi behöfva ej leta länge, förrän vi finna den
rätta positiven till <i>äldre, äldst,</i> nämligen i det tyska <i>alt.</i>


Likaså äro <i>bättre</i> och <i>bäst</i> besläktade med <i>bot, båtnad</i>
etc., men ha ej det ringaste etymologiska sammanhang med <i>god.</i>

På samma sätt är det lat. temat <i>fero — tuli</i> uppkommet
genom hopställning af två fullkomligt skilda, ehuru relativt
likbetydande verbalbaser: <i>√bher-</i> > lat. <i>fero,</i> skr. <i>bhárāmi</i>
sv. <i>bära</i>) och <i>√tel-</i> (> lat. <i>tollo,</i> isl. <i>þola,</i> sv. <i>tåla</i>). Den
lilla differensen mellan begreppen <i>bära</i> och <i>tåla</i> är ock
försvunnen i Vergilius' vackra värs:
<poem>
»Quidquid erit, superanda omnis fortuna ferendo est.»<footnote>
Hvad hälst än må hända, bör hvarje öde genom att (tåligt) bäras
öfvervinnas.</footnote>
</poem>

Ännu mera hoplappadt är det fr. temat
<poem>
<i>je suis — j'étais — je fus,</i>
</poem>
där vi ha ej mindre än tre olika verbalbaser, nämligen:

√<i>s-:</i> lat. <i>sum,</i> i tal. io <i>sono,</i> fr. je <i>suis</i> (= jag är), ty.
<i>sein,</i> sie <i>sind</i> etc., och dess variantform <i>√es-:</i> lat. <i>est,</i> fr. il
<i>est,</i> ty. er <i>ist,</i> plur. isl. <i>ero,</i> sv. <i>äro,</i> hvaraf sing. <i>är</i> (genom
den ofvan omnämnda rotacismen);

√<i>stā-:</i> lat. <i>stābam</i> (= jag stod) > fr. <i>j'étais</i> ( = jag var).
Jfr. de synonyma fraserna 'hur <i>är</i> det?' och 'hur <i>står</i> det till?';

√<i>bheu-:</i> skr. <i>bhávāmi</i> (= jag är), lat. <i>fui</i> (= jag har varit),
fr. <i>je fus</i> (= jag var). Härmed sammanhänger ock sv. <i>bo</i>
(jfr. den nästan lika betydelsen i <i>bo</i> och <i>vistas,</i> hvilket
senare är besläktadt med isl. <i>vesa~vera</i> = sv. <i>vara,</i> ty.
<i>gewesen</i> etc).

Så är ock det i sanning oregelbundna grekiska temat:
<poem>
<i>ὁράω — ὄψομαι — ἑώρακα — εἶδον</i>
(<i>horao — opsomai — heoraka — eidon</i>)
</poem>
sammansatt af tre skilda verbalbaser, nämligen:
√<i>ver-</i> (i <i>ὁράω</i> = jag ser och <i>ἑώρακα</i> = jag har sett),
hvilken vi återfinna i sv. taga <i>vara</i> på, blifva <i>varse,</i> isl. <i>vara</i>
(= ana);

√<i>ok-</i> (i <i>ὄψομαι</i> = jag skall se), på hvilken t. ex. lat.

<i>oculus</i> (öga) är en utbildning;


√<i>veid-</i> (i <i>εἶδον</i> < <i>εFιδον (evidon</i> = jag såg), hvilken vi
träffa å ena sidan i lat. <i>videre</i> > fr. <i>voir</i> (= se), å andra
sidan i skr. <i>véda</i> = sv. jag <i>vet.</i>

De anförda exemplen torde till fyllest visa, från huru
vidt skilda håll de olika formerna i ett ords skenbara flexion
stundom kunna vara hämtade, och att vid bedömandet af
dylika oregelmässigheter såväl ljudöfvergångar som
associationsförändringar sakna säte och stämma.

*

Det är i minnets stora dagbok alla intryck från den
omgifvande världen inskrifvas, och där upptecknas ock på
sin särskilda kolumn alla språkets ord och former. Men allt
är förgängligt, och med tiden varda också dessa inskrifter
som alla andra allt mer och mer otydliga. Äfven den i
den hårda klipphällen inhuggna inskriptionen förvittrar
omsider. Och hvad som är skrifvet i minnets bok är som skrifvet i sand. Ty städse vilja där bokstäfverna liksom
sammanrinna, bilderna flyta i hop och öfver dem sänka
sig det halft förgätnas förvillande skymning. Emedan minnet
är sa ytterst känsligt, blifva nämligen de grunda intrycken
i detsamma lika lätt utslätade som inpräglade, och den ilande
fart, hvarmed förnimmelserna skymta förbi, tillåter i
allmänhet ej en tillräcklig expositionstid för bildernas
fixerande i erinringens kamera. Intrycken måste därför gång
på gång förnyas, orden upprepade gånger ditskrifvas om
igen, för att de skola framstå tydliga för vår inre blick.
Men detta kan uppenbarligen endast ske med de vanliga
orden, ty af de mera sällsynta kan på sin höjd blott det
abstrakta skemat af deras konturer blifva djupare inprägladt.
Därför varda ock de mindre ofta hörda ordens former lätt
till hälften glömda, och dessas liksom skymda, utsuddade
kanter låta vi då i regeln restaureras efter dessa allmänna
skemata, de stora, härskande böjnings- och bildningstyperna.
Och vid denna restaurering, liksom vid all annan, händer
det ofta, att den nya byggnaden ej rätt liknar den forna,
och detta så mycket lättare, som vi ej sällan omedvetet följa

en annan ritning än den ursprungliga. All
associationsförändring förutsätter sålunda för sin tillblifvelse en viss grad
af <i>glömska.</i>

Eftersom intrycken i minnet gång på gång behöfva
upprepas för att blifva tillräckligt djupa, är det, som vi sade,
de <i>vanliga</i> orden och ordformerna, hvilka tjäna till mönster
vid detta restaurationsarbete. Men det är här att märka,
att vi taga uttrycket <i>vanlig</i> i betydelsen <i>ofta förekommande,</i>
och vi måste därför vid hvarje analogibildning ej endast
<i>räkna,</i> utan ock <i>väga</i> orden. I en talrikt representerad
böjning kan det därför mången gång blott vara själfva <i>typen,</i>
som är i denna bemärkelse vanlig, och således endast denna,
som kan attrahera. I en fåtaligt företrädd flexion åter,
hvilken alltså från denna synpunkt är relativt sällsynt,
kunna däremot själfva orden vara så vanliga, att de äro i
stånd att utöfva en till och med lika stark attraktion.
Härigenom förklaras t. ex., att den visserligen fåtaligt
representerade, men i det dagliga talet så ytterst ofta förekommande
deklinationen <i>hand — händer, tand — tänder</i> kunnat locka
till sig <i>brand — bränder</i> (fsv. <i>brander — brandar</i>) från den
numerärt så öfverlägsna böjningstypen <i>dag — dagar, sol —
solar,</i> en företeelse, som dock i alla fall knappt torde
inträffat, så vida ej ljudlikheten härtill mäktigt bidragit. Af
samma skäl ha, som ofvan anförts, de i själfva verket långt
svagare s. k. starka verben vunnit en och annan seger öfver
sina vida starkare motståndare, hvilka det oaktadt allt
fortfarande kallas svaga. Och skulle ett ord så ytterligt ofta
brukas, att det aldrig ens i minsta mån hinner förgätas, då
är det också i regeln oemottagligt för all analogi. Detta är
i allmänhet fallet med hjälpverb, pronomina, räkneord etc.
och till följd däraf äro dessa ock i alla språk från den
abstrakta grammatikens synpunkt de mest oregelbundna. Här
få därför äfven ljudlagarna fritt husera och de omvandla
också vanligen ordens former till den grad, att dessa knappt
kunna sägas representera några vissa flexionstyper, utan
hvart och ett har ofta nog sin särskilda böjning. Så t. ex.

Sv. <i>skall — skola, må — måtte;</i> ty. <i>werde — wurde,
mag — mögen;</i> eng. <i>was — were;</i> fr. <i>j'ai —j'avais — j'eus</i> etc.


Sv. <i>hon — hennes — henne, denne — detta — dessa;</i>
ty. <i>der — die — das, euer — euch;</i> eng. <i>he — his — him,
they — their — them;</i> fr. <i>le — la — les, ce — cette — ces;</i>
fsv. <i>tver — tvar — tu</i> — gen. <i>tvæggia, þrir — þrear — þry</i> —
gen. <i>þriggia</i><footnote>
N. A. Pl. N. <i>tu</i> och <i>þry</i> kvarlefva i arkaismerna 'de unga <i>tu</i>'
'klockan är <i>tu</i>' 'ett, <i>tu,</i> tre', '<i>try</i> ting'; G. Pl. <i>tvæggia</i> och <i>þriggia</i> i
<i>tvägge</i>handa och <i>trägge</i>handa.</footnote>;
lat. <i>duo — duae — duo</i> — dat. <i>duobus,
duabus</i> (= två); skr. <i>catváras — cátasras — catvári</i> (= fyra) etc.

Men just till följd däraf, att sådana ord ej egentligen
företräda någon viss böjningstyp, ej längre äro så att säga
partichefer, utan 'vildar', enskilda individer, kunna de ej
heller i allmänhet influera på de öfriga orden. Så intager
t. ex. pres. <i>(jag) är</i> i många språk en fullkomligt isolerad
ställning såsom:
<table>

<td 3>                      <td>lat.          <td>ital.        <td>fr.          <td>got.        <td>ty.          <td>isl.
<td>Sing. <td>1:a <td>pers. <td><i>sum</i>    <td><i>sono</i>  <td><i>suis</i>  <td><i>im</i>   <td><i>bin</i>   <td><i>em</i>
<td>      <td>2:a <td c> »  <td><i>es</i>     <td><i>sei</i>   <td><i>es</i>    <td><i>is</i>   <td><i>bist</i>  <td><i>est</i>
<td>      <td>3:e <td c> »  <td><i>est</i>    <td><i>è</i>     <td><i>est</i>   <td><i>ist</i>  <td><i>ist</i>   <td><i>es</i>
<td>Plur. <td>1:a <td c> »  <td><i>sumus</i>  <td><i>siamo</i> <td><i>sommes</i> <td><i>sijum</i><td><i>sind</i> <td><i>erom</i>
<td>      <td>2:a <td c> »  <td><i>estis</i>  <td><i>siete</i> <td><i>êtes</i>   <td><i>sijuþ</i><td><i>seid</i> <td><i>eroð</i>
<td>      <td>3:e <td c> »  <td><i>sunt</i>   <td><i>sono</i>  <td><i>sont</i>   <td><i>sind</i><td><i>sind</i>  <td><i>ero</i>
</table>

Det är ock därför å ena sidan fullständigt oemottagligt
för all invärkan från andra ord och å andra sidan äfven
absolut ur stånd att själft kunna utöfva något inflytande,
på samma gång bekräftande och bestridande skaldens paradox:
<poem>
»Den mand er sterkest, der står mest allene».
</poem>

Det är sålunda — som af det föregående ock framgår
— i de s. k. regelbundna, med de allmänna böjnings- och
bildningsskemata harmonierande formerna, som de
analogiska förändringarna företrädesvis äro att finna, hvaremot
de ljudlagsenliga trifvas bäst i de s. k. oregelbundna, till
följd af sin betydelse eller användning ur paradigmernas
systemtvång mer eller mindre lösryckta formerna. Vi vilja
härpå gifva ännu ett exempel.

Genitiven är i allmänhet sin herre nominativens (eller

ackusativens) trogne tjänare och bär vanligen dennes livré.
Det skall endast vara i sådana på en gång själfsvåldiga och
själfbehärskande språk som grekiska och sanskrit, som han
får, äfven när han är i tjänsten, tillåta sig dylika friheter
som att kalla sig <i>κυνός (kynós)</i> och <i>çunás,</i> ehuru hans
principal heter <i>κύων</i> (<i>kyon</i>) och <i>çvā.</i> Eljest får han allt dansa
efter sin husbondes pipa och kalla sig <i>dags, vägs</i> och <i>sjös,</i>
om denne heter <i>dag, väg</i> eller <i>sjö.</i> Men det händer
stundom, att han tager sig bondpermission för att slå sig i
slang med adverben och far då, så fort det bär till <i>vägs,</i>
hur <i>dags</i> det än är, till <i>sjöss</i> i sin ljudlagsenliga dräkt.
Ja han tager äfven någon gång i tjänsten denna kostym
på sig — om han t. ex. skulle vara en <i>guds</i> tjänare — men
ber då också för <i>guss</i> skull, att ingen skall säga ett ord
därom. Associationstråden mellan nominativen och
genitiven börjar med andra ord brista, när denne senare åtager
sig en annan syssla eller genom att i tid och otid anlitas
blir så bortskämd, att han tror sig själf vara herre på täppan.

För att kunna afgöra, om en form är ljudlagsenlig eller
analogisk, ha vi därför i första rummet att se efter,
huruvida den så att säga lefver för sig själf eller tillsammans
med andra. Går den nämligen omkring som en underlig
enstöring midt i språkets rörliga societetslif, på sin höjd
bekant med några stycken andra, lika besynnerliga figurer,
klädd på sitt eget originella sätt utan att det ringaste akta
på modet för dagen eller rätta sig efter dess nycker, då är
den sannolikt en ljudlagsenlig bildning. Förefaller den
däremot att vara, som det heter, sällskapssjuk och vilja bli bror
och god vän med hela världen, åtminstone aldrig vara utan
sitt eget särskilda kotteri, kläder den sig efter senaste
modet och tyckes anse det vara långt bättre att vända kappan
efter vinden och tjuta med ulfvarna än att göra sig skyldig till
det obetydligaste etikettsbrott, då är det troligen en
analogisk bildning. Så t. ex. går den ljudlagsenliga böjningen
<i>gåss — gäss</i> och tjurar för sig själf, när den ej någon gång
talar ett par ord med sina mindre presentabla bekanta <i>mus
— möss</i> och <i>lus — löss,</i> under det att den analogiska
nybildningen <i>smörgås — smörgåsar</i> lefver ett flott lif

tillsammans med sina vänner <i>ost — ostar, korf — korfvar, sill —
sillar, biffstek — biffstekar, sup — supar</i> m. fl.

Ett vida säkrare kännetecken på en forms analogiska
eller ljudlagsenliga natur är emellertid följande:

Då ljudöfvergångarna — i det hela åtminstone —
såsom orsakade af fysiska förändringar eller olikheter i
talorganet värka oberoende af medvetandet och viljan,
hvaremot associationsförändringarna just äro produkter af en
mer eller mindre medveten, af ordens större eller ringare
inbördes likhet framkallad reflexion, är det klart, att för
hvarje analogibildning det måste kunna uppvisas någon
<i>psykisk</i> anledning, under det att de rent ljudlagsenliga
förändringarna från denna synpunkt förefalla fullkomligt
<i>omotiverade.</i> Den analogiska böjningen <i>smörgås — smörgåsar</i>
är också lätt förklarlig, ty den är ju uppenbart en
anslutning till den så allmänna flexionen <i>dag — dagar, sol
— solar,</i> medan den ljudlagsenliga böjningen <i>gås — gäss</i>
tyckes, ju mera man tänker på den, vara utan all rim och
räson. I sammanhang härmed må påpekas — ehuru det
egentligen är en själfklar sak — att man ej är berättigad att
antaga, det en bildning är analogisk, förr än man kan påvisa
det mönster, efter hvilket den är danad, lika litet som man
får uppställa en ljudöfvergång, om den ej kan stödjas
åtminstone af något annat exempel af samma eller liknande art.

*

Associationsförändringarna kunna på visst sätt
betraktas som ett oafbrutet iordningställande efter all den
villervalla, ljudlagarna ideligen åstadkomma. Ty från logisk
synpunkt vålla dessa endast oreda och förvirring i vår eljest
så omsorgsfullt städade språklåda. De fara nämligen fram
som riktiga vildbasar, och utan minsta hänsyn till ordens
betydelse eller funktioner rycka de genitiven från
nominativen, pluralen från singularen, komparativen från positiven,
preteritum från presens o. s. v. Associationsförändringarna
åter sträfva att tvinga dessa i tanken och till betydelsen
närstående former att äfven i sin yttre gestalt ej skilja sig
mer från hvarandra än hvad som för tydlighetens skull är

erforderligt. Därför söka de omvandla t. ex. gen. <i>'guss'</i> till
<i>guds,</i> plur. <i>vrår</i> till <i>vråar,</i> komp. <i>trängre</i> till <i>trångare,</i> pret.
<i>'köffte'</i> till <i>köpte</i> o. s. v. Ljudöfvergångarna ha alltså i det
hela ett <i>isärskiljande, söndersplittrande,</i>
associationsförändringarna däremot ett <i>utjämnande, nivellerande</i> inflytande.

De förra kunna liknas vid den vulkaniska kraften, som
dels genom väldiga eruptioner, dels genom sekellånga
höjningar och sänkningar ständigt arbetar på att göra
jordskorpan allt mera ojämn och skilja närliggande trakter
genom obestigliga fjällkammar och ofarbara forsar. De skulle,
om de finge, förvandla hela språkets värld till ett af otaliga
vikar och bergskedjor genomskuret Grekland, som till följd
af naturens egen söndersplittring och en däraf alstrad
öfverflödande rikedom på nationella och individuella differenser
söndersliter sig själft i oupphörliga inre strider, — där
hvarje stad är en stat, med sitt Pnyx och sin areopag, och
där den mest vältalige demagogen är den själfskrifne
härskaren för stunden.

De senare åter äro att likna vid den neptuniska
kraften, som genom vattendroppens ständiga fallande sakta, men
säkert urhålkar den rotfasta klippan, denna tysta
»jämkningsande», som på sin eviga vandring genom världen småningom
under årtusendenas lopp förvittrar de snöhöljda fjällen och
uppslammar hafven. De skulle, om de finge, förvandla hela
språkets värld till ett af knappt märkbara skogshöjder och
af nästan i hela sitt lopp segelbara floder genomdraget
Ryssland, som till följd af naturens egen likformighet och ett
däraf alstradt armod på nationella och individuella
differenser oafbrutet växer allt fastare samman, och där hvarje stat
nedsjunker till ett guvernement, hvars styrelse och gränser
bestämmas af den enväldigt härskande tyrannen.

Ljudöfvergångar och associationsförändringar, till sin
börd och sin natur hvarandras motsatser och sträfvande till
diametralt motsatta mål, äro därför naturliga fiender, som
städse ligga i inbördes fäjder. Hvad de ena söka bygga
upp, det söka de andra rifva ned. De gå oupphörligen i
vägen för hvarandra och korsa i oafbruten växling
hvarandras planer. De äro så att säga oskiljaktiga trätobröder,

som aldrig kunna vara tillsammans utan att tvista, men som
äro så vana därvid, att de ej kunna lefva hvarandra förutan.
Och som människan är ett på samma gång fysiskt och psykiskt
väsen, kan denna deras eviga strid aldrig någonsin sluta.

Men härigenom räddas ock språket från att å ena sidan
varda allt för mångfärgadt och brokigt, å andra sidan allt
för enformigt och monotont. Och det är således just
genom denna kamp mellan dessa tvänne jämstarka krafter,
som språket själft kan tillkämpa sig en harmonisk jämvikt.
</chapter>

<chapter name="Betydelseväxlingar.">

<h1>Betydelseväxlingar.</h1>

Du ser himmelens lätta skyar, jagande hvarandra draga
fram öfver fästet, för hvarje minsta luftström växlande
gestalt. I gryningen skiftande i morgonrodnadens alla
färger förblekna de snart i den klara middagssolen, tills de
omsider, sjunkande ned mot horizonten, ånyo färgas af
aftonrodnaden och likasom sträcka ut sina konturer för att
hvila sig på en bädd af moln.

Så fylles ock människans tankevärld af ständigt nya
intryck och idéer, för hvarje ny strömning i tidsandan
växlande form och gestalt. I tidehvarfvets morgon ännu
begjutna af hoppets svikande skimmer, mista de snart sin
trollska färgprakt i värklighetens kalla dager, tills äfven de
omsider sjunka ihop vid synranden, förgyllda af minnets
dröjande återsken.

Ty hvarje tidehvarf har sin egen saga — lefver sitt
eget tankelif. Och det är i själfva värket ej så mycket,
som de olika tidsåldrarna ha gemensamt med hvarandra.
Vi, som lefva i ångans, elektricitetens, världsutställningarnas
och strejkernas tidehvarf, som digna under den väpnade
fredens centnertunga börda och knappt våga eller ens mäkta
draga svärdet, huru spända de politiska förhållanden än må
vara, vi ha sannerligen ej lätt att förstå till exempel dessa
Reformationstidens trosvarma, intoleranta stridsmän, hvilkas

hela intresse var koncentreradt på teologiska spörsmål, hvilka
för den obetydligaste skillnad i trosläran väckte det ena
religionskriget efter det andra och som ej ett ögonblick
tvekade att antingen för andra tända eller att själfva
bestiga bålet för att med en kvalfull död bekräfta sanningen
af den eller den hårfina dogmatiska distinktionen. Deras
uppfattning och åskådningssätt, deras syn på tingen, de
intressen som fyllde deras inre lif likasom deras yttre
privata och sociala förhållanden — de ha alla för länge sedan
sjunkit ned bak vår horisont, och det är helt andra åsikter
och idéer, som nu draga fram öfver tidens himmel.

Men om ock således med en stigande eller sjunkande
kultur människans både yttre och inre lif skiftar form och
färg, så förändras dock ej språket i samma grad, och för
alla dessa nya förhållanden, dessa nya vyer saknar det
därför alla uttryck.

Det finnes flera sätt, hvarpå detta språkets ständigt
återkommande behof af nya ord kan tillgodoses, men det
kanske både enklaste och vanligaste sättet är att låta ett
redan förutvarande ord mer eller mindre ändra sin
betydelse.

Denna utväg är nämligen synnerligen bekväm, ty ordens
betydelsegränser äro i regeln liksom flytande, utan fasta,
stelnade kanter. Äfven de kunna därför liknas vid
himlahvalfvets lätta skyar, ity att de så att säga för hvarje tidens
andetag vilja ändra form, medan de skifta i skilda färger,
allt efter de olika sätt, hvarpå de af tanken belysas.

*

Vid närmare eftersinnande skola vi snart finna, att det
nästan aldrig händer, att ett ord har blott en enda fast
och bestämd betydelse. Ja, detta kan knappt sägas vara
fallet ens med räkneorden, hvilkas betydelser man dock
kunde tycka borde vara matematiskt noggrannt fixerade.
Ty för att ej tala om <i>tusen</i> och <i>hundra,</i> hvilka ofta kunna
beteckna ett ganska obestämdt antal, är det en rätt stor
skillnad mellan t. ex. '<i>sjutton öre</i>' och '<i>det var sjutton!</i>', och

till och med <i>två</i> och <i>tre</i> ha en sväfvande bemärkelse i ett
sådant uttryck som '<i>två tre</i> stycken'. Och tänka vi på ett
sådant ord som <i>vacker,</i> så finna vi, att dess betydelse kan
på mångahanda sätt variera, såsom t. ex. en <i>vacker</i> flicka,
<i>vackert</i> väder, <i>vacker</i> potatis, <i>vacker</i> skörd, en <i>vacker</i>
handling, 'jo <i>vackert</i> gör han det' o. s. v. Och en än större
betydelseväxling erbjuder oss t. ex. verbet <i>stå,</i> såsom: han
<i>står</i> vid bordet, bordet <i>står</i> bra, klockan <i>står,</i> barometern
<i>står</i> högt, hunden <i>står</i> för orren, det <i>står</i> i tidningen, det
<i>står</i> i mantal, hur högt <i>står</i> rågen nu i pris?, ännu <i>står</i> han
sig allt, det <i>står</i> honom nog dyrt, det <i>står</i> illa till, hvad
<i>står</i> du och tänker på? o. s. v., där i sista frasen ordets
betydelse så förändrats, att den nästan nedsjunkit till noll.

Så har ett ord i allmänhet en mångfald mer eller mindre
olika bemärkelser, eller rättare sagdt dess betydelsesfär är
mångsidig och kan således liksom vetta åt skilda håll i den
psykiska världen. Och flytande som dess kanter äro, kunna
då dessa än utdragas, än hopkrympa, allt eftersom de
attraheras eller repelleras af idéassociationerna. Ty äfven här
är det dessa, som ha trådarna i sin hand och låta de
liflösa dockorna — orden — göra sina krumsprång. Och den
allra minsta, mest flyktiga och ytliga jämförelsepunkt kan
därför komma ett ords betydelse att förändras. Så är det
t. ex. just ingen i ögonen fallande likhet mellan <i>nyckeln</i> till
en dörr och <i>nyckeln</i> till ett chifferalfabet, ej heller äro <i>foten</i>
på en människa, <i>foten</i> på en svamp, <i>foten</i> af ett berg och måttet
<i>fot</i> mycket lika hvarandra. Men det oaktadt torde
utgångspunkterna för dessa associationer genast för en hvar
framträda. Därför kan det ock stundom hända, att genom en
hel serie af associationer ett ords betydelse till den grad
förändras, att begynnelse- och slutlänkarna också i en sådan
utvecklingskedja, vid första påseendet åtminstone, ej tyckas
ega den ringaste frändskap med hvarandra. Och äfven
genom betydelseväxlingar kunna alltså orden förvandlas ända
till oigenkännlighet.

På grund af denna ordens mångsidiga betydelse —
hvarför man träffande liknat dem vid månghörningar —
händer det ock nästan aldrig, att tvänne, som det heter,

likbetydande eller synonyma ord ha alldeles samma
bemärkelse, hvadan man ock jämfört dem med oliksidiga, i lika
stora cirklar inskrifna månghörningar, ty de tyckas
visserligen upptaga lika stora ytor, men lägger man dem på
hvarandra, passa de aldrig riktigt i hop. Så äro t. ex. <i>exposition</i>
och <i>utställning</i> ej fullt sammanfallande, ehuru de godt kunna
utbytas mot hvarandra. Vid det förra uttrycket tänker man
nämligen mera pä sakens <i>passiva</i> sida — att föremålen
exponeras —) vid det senare åter mera på den <i>aktiva</i> — att
man utställer föremålen. Lika litet täcka <i>gosse</i> och <i>pojke</i>
fullkomligt hvarandra. Ty vid det förra känner man en
viss benägenhet att tänka på en snäll och beskedlig
»mammas gosse», vid det senare vill däremot lätt bilden af en
ostyrig gatpojke skymta fram, hvarför ock sammansättningen
<i>*gatgosse</i> liksom förbjuder sig själf. Så kunna ofta tvänne
synonyma ord leda tanken i olika riktningar och framkalla
vidt skilda idé-associationer.

Det är därför äfven — i förbigående sagdt — en långt
större konst, än man i allmänhet tror, att kunna <i>öfversätta.</i>
Innehållet och tankarna, till och med bilderna och
stämningen kunna väl någorlunda återgifvas, men själfva färgen
och doften i originalet äro vanligen borta. Äfven den bästa
öfversättning kan därför liknas, ej vid en kopia, utan endast
vid ett — låt vara synnerligen troget och lyckadt —
träsnitt af en oljefärgstafla; det är blott i teckningen, ej längre
också i färgbehandlingen, som konstnärens förmåga och
individualitet kunna gifva sig till känna.

Men äfven från en annan, djupare synpunkt kan ett
ords betydelse växla, i det att man kan så att säga se det
i olika dagrar. Så t. ex. betraktar botanisten en sällsynt
ros med vetenskapsmannens ögon och fäster sig vid dess
säregna karaktärer och kännetecken, medan orangören mera
ser på densamma från affärssynpunkt och undrar, om det
skulle löna sig att odla den i stor skala, och balhjälten
egentligen blott tänker på, hvilken furore han skall göra, när
han uppträder med densamma i knapphålet. Eller ett nytt,
sinnrikt konstrueradt gevär väcker officerens odelade
intresse, och han betraktar det med fackmannens kännarblick,

under det att den sparsamme riksdagsmannen ser det med
mera motvilliga blickar som en ny anledning till ökadt
anslag åt femte hufvudtiteln, och den stora allmänheten
likgiltigt åhör, att ett nytt mordvapen uppfunnits och sväfvar
i djupaste okunnighet om det nya i detsamma.

Dessa olika synpunkter, hvarifrån man ser ett och samma
ord, kunna naturligtvis ock gifva upphof till skilda
idé-associationer och däraf orsakade betydelseväxlingar. Det är
tobakshataren, ej rökaren, som kallar cigarren för <i>stinksudd,</i>
och det är ej de frireligiösa själfva, utan deras motståndare,
som kallat  dem <i>frimicklar.</i>

*

Det är ej allenast skalderna, som tala i bilder, utan så
göra vi alla dagligen och stundligen, änskönt vi ej alltid
uttrycka oss vare sig så poetiskt eller träffande.

Så tala vi t. ex. om <i>tandkronan, tandroten, tandlådorna</i>
och <i>tandvallen,</i> om <i>blomkrona</i> och <i>blomfoder,</i> om <i>hufvudet</i>
på en knappnål och <i>ögat</i> i en synål, om tungans <i>rygg,</i> örats
<i>mussla</i> och ögats <i>himmel,</i> om vindens <i>klagan,</i> vågornas
<i>kammar,</i> daggens <i>tårar,</i> den <i>leende</i> stranden och den
<i>allvarsamma</i> skogen, om en <i>glödande</i> känsla, en <i>skarp</i> tanke, en
<i>gnistrande</i> kvickhet och <i>stormande</i> passioner, om en <i>kylig</i>
blick, ett <i>varmt</i> småleende, ett <i>svalt</i> emottagande, ja till och
med om en <i>talande</i> bild och en <i>vältalig</i> tystnad.

Så röra vi oss oupphörligt, äfven i det dagliga
hvardagsspråket, med en hel arsenal af metaforer. Och vi skulle
storligen bedraga oss, om vi trodde, att detta tydde på
någon högre begåfning, det är tvärtom endast en följd af vår
egen inskränkthet och språkets däraf orsakade armod. Ty
bundna, som vi äro, vid materien, måste vi, strängt taget,
föreställa oss allt i sinnlig dräkt, och därför ega vi ock
egentligen uttryck endast för det sinnliga. Och till följd
häraf är äfven det rikaste språk lika fattigt och armt på
ord som alfabetet på ljudtecken. Likasom vi af detta skäl
måste låta en ock samma bokstaf representera en mängd
olika ljud, likaså måste vi låta ett och samma ord få en

mängd skilda betydelser, om språket i någon mån skall
kunna uttrycka allt det lilla, som bor i vårt inre.

Det är denna nödvändighet att låta orden beteckna
något annat och mera, än hvad de ursprungligen betydde —
oafsedt det ständigt återkommande behofvet af nya uttryck
för alla nya förhållanden och idéer — som är den djupaste
grunden till betydelseväxlingarna, och det är, som nyss
framhållits, idé-associationerna, hvilka så beredvilligt besörja
detta ordens öfverflyttande från den ena betydelsen till den
andra.

Vi skola nu efter dessa allmänna betraktelser taga
betydelseöfvergångarna i närmare skärskådande.

*

»Ordet vardt kött och bodde ibland oss.» Det är ingen
hädelse, när vi i detta sammanhang anföra dessa Evangeliets
ord, ty de ega här sin fulla, man kan nästan säga religiösa
tillämpning.

De stora fullvuxna människobarn, vi kalla naturfolk,
kunna ej fatta något annat än det materiella. Allt tager
för dem kroppslig gestalt, och de äro allt för naiva att ej
antaga som själffallet, att likasom de själfva äro orsaken till
sina egna handlingar, likaså måste hvarje naturföreteelse
vara omedelbart och direkt orsakad af en annan kroppslig
person. Och som de snart märka, att naturkrafterna äro
vida starkare än deras egna ringa kroppskrafter, föreställa
de sig den till grund för den eller den naturföreteelsen
liggande personen vida mäktigare, än hvad de själfva äro.
När t. ex. stormen ryter i skogen, så tänkes detta bero
därpå, att en jätte sitter i en örns skepnad vid världens
ände och viftar med sina väldiga vingar öfver jorden. När
de skumhöljda vågorna höja och sänka sig på det förrädiska
hafvet, då är det Ägirs fagra döttrar, som stiga upp ur
djupet och med sina mjuka, svällande former locka med
underlig makt den unge vikingens håg. Och när den
brusande forsen störtar sig utför stalpet och sjunger sin sorgsna
sång, då är det Näcken, som vid den branta hällen griper i

harpan och spelar för den tysta, mörka skogen i den stilla
kvällen. Så personifieras hela naturen; hvarje dal och
hvarje berg, hvarje flod och hvarje källa får sin särskilda
gudomlighet, och hela jorden varder till slut i vildens
fantasi förvandlad till en värld af gudar.

Allt tager för naturmänniskan kroppslig gestalt, och hon
kan ännu ej ens i tanken skilja mellan det materiella och
det intellektuella. Men omsider randas den dag, då denna
skillnad börjar framträda för hennes inre blick, och hon
begynner känna behof af särskilda uttryck för det psykiska.
Och då har hon ingen annan utväg än att försöka tala i
bilder och låta ordens betydelser flytta öfver från den
kroppsliga till den andliga världen.

Lika litet eger vilden i förstone någon uppfattning af
det abstrakta, ty allt tager för honom äfven konkret gestalt.
Tingen och deras egenskaper äro ännu ett, och handlingen
kan ej tänkas skild från sitt föremål. Och när han börjar
vilja lösgöra det generella från det enskilda, går det steg
för steg. Så anför t. ex. <sc>Kock</sc> (a. a.), »att Cheroki-indianerna
hafva ej mindre än tretton verb för olika slag af 'tvätt', såsom
'tvätta hufvudet', 'tvätta händerna' o. s. v., men intet
uttryck för det allmänna begreppet 'tvätta', och att
Tasmanierna saknade särskilda ord för sådana begrepp som 'rund',
hvadan de måste för att uttrycka detsamma använda dylika
omskrifningar som 'lik månen' eller 'lik en boll etc.» Likaså
är talbegreppet för naturmänniskan allt för abstrakt. Det kan
visserligen i början låta litet besynnerligt, att talet 'tjugo'
på grönländska uttryckes med 'en människa' och således
'hundra' med 'fem människor', men saken är i själfva värket
ganska enkel, ty 'tjugo' är den sammanlagda summan af alla
fingrarna och tårna. — Så liksom trefvar vilden i sitt
konkreta ordförråd efter bilder för detta nya, generella.

Och på samma sätt hafva också våra förfäder en gång
famlat efter metaforer, ty äfven alla våra ord för det
<sp>andliga</sp> och <sp>abstrakta</sp> hafva, åtminstone så vidt vi veta,
ursprungligen haft en rent kroppslig och konkret betydelse.
Men dessa våra bilder äro så »lösskummade från ytan utaf
tingen», ha så länge lefvat ett själfständigt lif, att vi knappt

märka deras bildliga natur. I tankeutbytet af dessa
kroppslösa abstraktioner, dessa osinnliga begrepp, hvilka i sin tur
för vår uppfattning nästan gestaltat sig till värkliga,
påtagliga 'tanketing', ha dessa skiljemynt så länge varit ute i
rörelsen, att deras ursprungliga prägel blifvit otydlig, men
se vi närmare efter, är den likväl i de flesta fall ännu
skönjbar. Naturmänniskans outvecklade tungomål framskymtar
därför ännu i det utbildade kulturspråket, det förras naiva
bildvärld lefver allt jämt kvar i det senares konventionella
termer. Äfven när detta i sin <i>högsta utveckling lätt</i> och
<i>målande afspeglar</i> de mest <i>hårfina skiftningar</i> i
<i>uppfattningen</i>, lyser hennes barnsliga åskådningssätt igenom. De nu
kursiverade orden torde i detta hänseende vara bevis nog.
Och kommer allt omkring, är därför denne af oss så
föraktade vilde visst en gammal bekant, som vi råkat många
gånger förut, ty vilja vi vara sanna mot oss själfva, måste
vi allt erkänna, att han ännu bor kvar i vår egen barm. — 

Vi skola nu med några exempel närmare belysa denna
utveckling:

<i>Kvick</i> — isl. <i>kvikkr</i>, A. S. M. <i>kvikkvan</i> = lat. <i>vivus</i>
< <i>*gvigvus</i>, skr. <i>jīvas</i> — betydde egentligen 'lefvande', hvilken 
bemärkelse ännu finnes kvar i <i>kvicktionde</i> (= tionde,
som utgöres af lefvande kreatur), veder<i>kvickas</i> och <i>kvickna</i>
vid samt hos Bellman:
<poem>
»Solen sticker,
gumman <i>kvicker</i>,
vaknar upp och ur stopet dricker.»
</poem>

Genom mellanstadiet 'snabb, flink', såsom t. ex. 'vara
<i>kvick</i> i vändningarna', '<i>kvicka</i> dig', har det emellertid nu
fått en öfvervägande <i>psykisk</i> betydelse: 'liflig, snabb i tanken'.

Något annorlunda är förhållandet med <i>snäll</i>. Från att
betyda 'snabb, flink', hvilken bemärkelse ännu är kvar i det
tyska <i>schnell</i> och vårt från detta språk lånade <i>snälltåg</i> —
har det i svenskan kommit att betyda blott, att man vill
vara snabb och 'lägga benen på nacken', äfven om man ej
kan röra sig ur fläcken, således 'tjänstaktig' > 'villig' > 
'beskedlig'. Men det kunde ock utveckla sig i samma
riktning som kvick, och härpå ha vi ett exempel i vårt <i>snille.</i>

Det ty. <i>nehmen</i> och det isl. <i>nema</i> betyda 'taga'. I
bibeln talas det om en 'borttagen' hand och i samma
bemärkelse får man stundom höra uttrycket '<i>numna</i> fingrar'. En
helt annan betydelse har det efter tyskt mönster danade
<i>förnimma,</i> egentl. 'taga till sig', 'taga till sig i tanken'. Och
alldeles samma öfvergång föreligger i lat. <i>capere</i> ( = taga) och
<i>percipere</i> (= förnimma). De båda synonyma orden <i>förnimmelse</i>
och <i>perception</i> äro således äfven i afseende på själfva gången
af betydelseförändringen fullt likställda. Denna senare
andliga bemärkelse finna vi ock i det da. <i>tungnem</i> (= trögtänkt,
'den som har svårt att fatta').

Det tyska lånordet <i>begripa</i> hade under Medeltiden ännu
betydelsen 'fasttaga', såsom i det bibliska uttrycket: »vandrer,
medan I hafven ljuset, att mörkret <i>begriper</i> eder icke.»
Sedan utvecklades bemärkelsen 'innesluta', såsom i Evangeliets
ord: »världen skulle icke kunna <i>begripa</i> de böcker, som
skrifvas skulle». Men nu har äfven detta verb likasom
<i>förnimma</i> fått en psykisk betydelse och betecknar speciellt
människans till graden högsta intellektuella värksamhet, nämligen
det rent abstrakta tänkandet.

Det fsv. <i>liþamot</i> betydde 'ledfogning', men med
ledamot menas nu vanligen något helt annat, nämligen en medlem i
ett låt vara mer eller mindre 'andligt' sällskap, hvadan vi
ock kunna tala om en <i>hedersledamot,</i> hvilket i våra förfäders
öron utan tvifvel skulle låta ganska egendomligt.

Ordet <i>fä</i> kan ännu alltjämt likasom förr beteckna ett
boskapsdjur, speciellt nötkreatur. Men emedan boskapen
fordom var den förnämsta egendomen, kom fsv. <i>fae,</i> isl. <i>fé</i>
äfven att betyda egendom i allmänhet. Så talas det t. ex.
i våra gamla landskapslagar om <i>handsalt fae,</i> d. v. s. i
handen lämnadt gods, 'depositum'. Och på samma sätt har
den af det härmed identiska lat. <i>pecu</i> bildade afledningen
<i>pecuniae</i> — hvaraf vårt <i>pekuniär</i> — fått betydelsen 'pängar'.
Men <i>fä</i> kan ock nu ha en förandligad, ehuru ej vidare
smickrande bemärkelse, när det användes om människor. Och

denna senare är fullkomligt enrådande i afledningen <i>fäaktig</i>
och sammansättningen <i>fähund.</i>

Likaså brukas ock en mängd andra djurnamn som
förklenande benämningar på personer, såsom <i>åsna, räf, svin</i>
— äfven den komiska sammansättningen <i>svinpäls —
dromedar, kamel, oxe, får</i> m. fl. Speciellt är detta vanligt i
sammansättningar, som <i>brödget, snålvarg, fyllhund, fyllkaja,
ballejon, brumbjörn</i> etc.

Det sista ordet — <i>björn</i> — har dessutom en alldeles
särskild betydelse, nämligen fordringsegare, egentl. väl 'en
brummande, ovettig karl', med hvilken det är både lätt
begripligt och förlåtligt, att en borgenär ofta erbjuder en viss
likhet. Och härur ha vidare utvecklat sig
sammansättningen <i>björnbref</i> och verbet <i>björna.</i>

Vårt nu af ett ideligt släp och slit utmärglade <i>och</i> —
runstenarnas <i>auk</i> och tyskans <i>auch</i> — har en gång haft en
fyllig och saftig betydelse, ty det är egentligen intet mer
och mindre än imperativen af <i>öka,</i> isl. <i>auka.</i> Han och
hon' betydde således ursprungligen 'han, lägg därtill hon'.

Vid <i>korset</i> (< lat. <i>crux</i>), det förfärliga 'dödsträdet',
fastnaglades fordom 'ogärningsmän' för att på ett kvalfullt sätt
aflifvas. Genom Jesu död på korset har detta ord emellertid
blifvit en symbol för lidande i allmänhet, och att 'man bär
sitt <i>kors</i> betecknar nu, att man tåligt och undergifvet bär
den pröfning, som blifvit en tillskickad af en kärleksrik
försyn. Detta ohyggliga pinoredskap har således nu fått
bemärkelsen af den ädlaste och högsta religiösa resignation.

Skr. <i>udhar,</i> gr. <i>οὖθαρ</i> (<i>uthar</i>) och lat. <i>uber</i> betyda alla
'modersbröst', 'spene'. Men gr. <i>οὖθαρ</i> kan äfven ha
bemärkelsen 'fruktbar åker', och det af lat. <i>uber</i> härledda <i>ubertas</i>
betyder 'ymnighet'. På det germ. området återfinna vi
ordet i ty. <i>Euter</i> och eng. <i>udder</i> (= spene, jufver). Men
härmed äro de isl. orden <i>auðr</i> (= rikedom) och <i>auðegr</i> (= rik)
= got. <i>audags</i> (= salig) besläktade och likaså isl. <i>auðna,</i>
som betyder 'lycka, framgång'. Men det är ofta nog blott
en lycklig <i>slump,</i> att man har lyckan med sig, och därför
har det härmed sammanhängande isl. part. <i>auðenn</i> kommit
att betyda ('af lyckan, slumpen) beskärd, tilldelad'. Detta

ord heter i fornsvenskan <i>øþen,</i> neutr. <i>øþet,</i> och det är, som
vi förut nämnt, ur denna sista form, som genom
missförstånd vårt <i>öde</i> uppkommit. Och härmed torde vi ha
lämnat ett exempel på en kedja af betydelseöfvergångar, i
hvilken den första och den sista länken ej förete den minsta
likhet.

Till sist må anföras de nu ofta använda termerna
<i>konkret</i> och <i>abstrakt.</i> Det förra är part. perf. af det lat. verbet
<i>concrescere</i> = 'sammanväxa' och betyder således
ursprungligen 'sammanvuxen' > 'tjock' > 'påtaglig'. Det senare är
part. perf. af det lat. verbet <i>abstrahere</i> = 'fråndraga' och
betyder alltså egentligen 'fråndragen', > 'afsöndrad' >
'lösryckt från det — sit venia verbo — konkreta underlaget'. —

Det är således, som vi se, först genom dessa
öfverflyttningar af ordens betydelser, som det blifvit oss, stoftets barn,
möjligt att i språket ej endast höja oss till abstraktionens
rymder, utan äfven närma oss den öfversinnliga världen. —

Exempel på den motsatta utvecklingen — från det
andliga och abstrakta till det kroppsliga och konkreta — måste
naturligtvis, såsom stridande mot strömmen, vara ganska
sällsynta. Men ett och annat finnes dock.

Så kan just ordet <i>andlig</i> stundom få en rätt begränsad
och konkret bemärkelse, t. ex. 'det andliga ståndet' (=
prästerskapet), 'sedefördärfvet hos de <i>andlige</i>' (vid t. ex. Luthers
uppträdande) o. s. v.

Ett annat, synnerligen belysande exempel — hvarför
vi ej kunna underlåta ätt nämna det — är <i>blygd,</i> hvilket
jämte sin allmänna, vanliga betydelse äfven kan beteckna
en kroppsdel.

Vidare kunna anföras det danska <i>avis</i> — i äldre svenska
och ännu någon gång förekommer <i>avisa</i> — < fr. <i>avis</i>
'underrättelse' < lat. part. perf. <i>advisus</i> af <i>visus</i> 'sedd', samt
det synonyma svenska <i>tidning,</i> äldre <i>tidende</i> 'underrättelse'.
I »Post och inrikes tidningar» ha vi ännu ett kvardröjande
minne af detta ords forna abstrakta betydelse. 

*


Ordens betydelsesfärer voro — sade vi — utan fasta,
stelnade kanter. Det kan därigenom lätt hända, att de
liksom utbreda eller sammandraga sig eller att en sida
utvecklas på de öfrigas bekostnad.

Såsom exempel på en sådan betydelsens utvidgning
eller förminskning och specialisering må nämnas:
<i>Bank</i> (< ty. <i>Bank</i>) betydde egentligen blott den <i>bänk,</i>
hvarpå pänningeväxlaren satt på torget. Nu kan ordet
beteckna ej endast en växel- eller pänningaffär i allmänhet,
utan ock själfva den lokal, det hus, hvari en sådan rörelse
bedrifves, hvarförutom det säges om den, som i spel har
hand om kassan, att han har <i>banken.</i>

Man talar ej endast om oxens eller bockens, utan ock
om snigelns, ja till och med om månens <i>horn,</i> och man kan
med sin hemlige fiende tömma det bräddade dryckes<i>hornet,</i>
änskönt man har ett <i>horn</i> i sidan till honom.

<i>Krona</i> (< lat. <i>corona</i> 'krans', ursprungligen en
ring- eller kransformig hufvudprydnad, som af romarne började
användas i stället för de kransar, hvilka förut utdelats som
krigiska äretecken) har en ännu vidsträcktare betydelsesfär.
Ty denna omfattar ej blott konungens och brudens, utan
äfven tandens, blommans och trädets <i>krona</i> samt dessutom
<i>kronans</i> kaka, lifvets <i>krona</i> och <i>kronan</i> på värket jämte alla
en-, två-, fem-, tio- och tjugo<i>kronor.</i>

Och <i>ligga</i> är måhända än mera mångtydigt. Man
jämföre blott: 'han <i>ligger</i> raklång, 'landet <i>ligger</i> högt', 'Rom
<i>ligger</i> vid Tibern', 'köttet <i>ligger</i> på is','rågen <i>ligger</i>', 'sjön
<i>ligger</i>', 'sjön <i>ligger</i> på', 'åkern <i>ligger</i> i träde' samt i
öfverflyttad bemärkelse: 'jordbruket <i>ligger</i> för fäfot', 'det <i>ligger</i>
nära till hands', 'det <i>ligger</i> något i dina ord', och det är
nästan, som om det <i>låge</i> en liten satirisk udd i frasen 'han
<i>ligger</i> vid universitetet', under det att det heter 'han <i>går</i> i
skolan'. I sådana uttryck som 'han <i>ligger</i> och latar sig' har
dessutom detta verb, likasom <i>stå,</i> nära nog förlorat all
betydelse.

Det svenska <i>djur</i> har ingen speciell betydelse, men dess
danska motsvarighet <i>dyr</i> användes oftast om rådjuret och det
egelska <i>deer</i> betyder endast hjort.


Med <i>korn</i> menades fordom i vårt land, såsom i viss
mån ännu i Tyskland, säd i allmänhet, hvaraf vi ock ha
ett minne i det ofvan nämnda assonerande uttrycket '<i>korn</i>
och kärna'. Nu betyder det åter endast säd af släktet
Hordeum, hvilken förr kallades <i>bjugg.</i> I norra Tyskland menas
med <i>Korn</i> oftast råg såsom det därstädes vanligaste
sädesslaget.

Likaså hade <i>bygga</i> fordomdags en långt mera
omfattande betydelse än nu, ty det kunde äfven beteckna
begreppen 'inrätta', 'ordna', 'arrendera', och reminiscenser häraf äro
sådana stelnade fraser som 'land skall med lag <i>byggas</i>' och
'vill man hjonelag <i>bygga</i>'.

<i>Fågel</i> har visserligen alltjämt kvar sin generella
bemärkelse, men det har äfven en speciell, nämligen vilda
matnyttiga fåglar, särskildt hönsfåglar, såsom tjäder, orre,
järpe etc. Till följd häraf förekommer ock
sammanställningen 'höns och <i>fågel</i>', hvilken kunde tyckas vara en pleonasm,
men i själfva värket är tänkt som en motsättning.

I tyskan betecknar <i>Fleisch</i> och i engelskan <i>flesh</i> kött i
allmänhet, men i svenskan betyder <i>fläsk</i> endast svinkött, ja
till och med blott köttet på sidorna hos svinet i motsats till
skinka. Vi tala därför ock om 'kött och <i>fläsk</i>', under det
att sammansättningen <i>*svinfläsk</i> såsom en uppenbar pleonasm
ej kan förekomma.

Det fornindiska flodnamnet <i>Sindhu</i> (nu <i>Sindh,</i> hos oss
<i>Indus</i>) blef af indiernas (eller hinduernas) västra grannar,
de iraniska folken, i hvilkas språk likasom i grekiskan
begynnande <i>s</i> öfvergick till <i>h,</i> omvandladt till <i>hindu</i> och kom
småningom att beteckna själfva landet Indien. Häraf bildade
sedan grekerna <i>Ἰνδία (India)</i>. Eftersom Kolumbus lefde och
dog i den tron, att det var en östlig förlängning af Indien,
som han upptäckt, fingo den Nya världens infödingar
namnet <i>indianer.</i> På grund af de många berättelserna om dessa
naturfolks fria, vilda lif säga vi, när vi 'slå oss lösa' och
'leka vildar', att vi föra ett <i>indian</i>lif, och när det sent på
hösten kommer liksom på gyckel några vackra varma dagar,
kalla vi därför detta för en <i>indian</i>sommar.

Astrologerna försäkrade i forna dagar, att den, som var

född under planeten <i>Jupiter</i> (gen. lat. <i>Jovis</i>), skulle få den
lyckliga gåfvan af ett gladt lynne. Det kan väl vara frågan om,
huruvida dessa stjärntydare spådde så sant, men visst är,
att härigenom har <i>jovialisk</i> fått sin nuvarande betydelse.

Det engelska <i>butterfly,</i> som ursprungligen hade en rätt
prosaisk bemärkelse, nämligen en smörlikt färgad fluga, har
nu uteslutande den mera poetiska betydelsen af fjäril.

Man kan slå omkring sig med <i>frivola</i> uttryck, men man
kan också sitta helt oskyldigt och 'slå <i>frivoliteter</i>' — ett slags
så att säga mera legert förfärdigade spetsar. —

En sådan specialisering kan också ofta ha till följd, att
orden med hänsyn till sin betydelse <sp>sänkas</sp> eller <sp>förädlas</sp>.

Det medelhögtyska <i>buobe</i> betydde 'tjänare', 'gosse' utan
någon nedsättande bemärkelse, men dess svenska från
lågtyskan inkomna motsvarighet <i>bof</i> har sjunkit så djupt ett
ord gärna kan göra.

Med en 'publicanus' menades i det forntida Rom en
förpaktare af statsinkomsterna eller en entreprenör af
offentliga arbeten. Tillfället gör tjufven, och genom försnillningar
och rofferier fingo dessa embetsmän med tiden ett dåligt
rykte. Nu äro '<i>publikaner</i>' och 'syndare' nästan synonyma.

Det grekiska <i>διάβολοσ,</i> (<i>diabolos</i>) betyder 'förekastare'
'förtalare' men hos oss betecknar nu <i>djäfvulen</i> intet mer och
mindre än själfva mörksens furste, personifikationen af det
onda. Och en liknande bemärkelse har äfven det långt yngre
lånordet <i>diabolisk</i>.

När man tänker på sagans och folktrons hemska
trehöfdade <i>troll,</i> kunde man tycka, att detta ord ej borde kunna
användas i någon smickrande betydelse. Men icke desto
mindre kan man kalla en skälmsk, intagande flicka för ett
'litet <i>troll</i>' och till och med bli riktigt <i>förtrollad</i> af henne.

Det grekiska <i>βίβλοσ (biblos)</i> betydde ursprungligen
'papyrusbast', sedan 'bokrulle', 'bok'. Nu menas med <i>bibel,</i> som
bekant, endast 'boken par préférence', 'böckernas bok'.

Det från tyskan inkomna <i>marskalk</i> betyder egentligen
<i>stalldräng,</i> (jfr. isl. <i>marr</i> = häst och <i>skalk,</i> fordom = tjänare).
Under den äldre Medeltiden betecknade ordet en af riddarens
tjänare, men efter hand steg det så i graderna, att efter 1627

innehade en '<i>maréchal</i> de France' högsta värdigheten i armén.
Emellertid har ordet äfven nedsjunkit till att beteckna
<i>marskalkar</i> vid bröllop, fester o. s. v. Den sammandragna
formen <i>marsk</i> — i Norden äldst titeln på den embetsman,
som hade uppsikten öfver konungens hästar sig anförtrodd
— kom småningom att betyda ungefär detsamma som
'krigsminister', och under vår stormaktstid var <i>riksmarsken</i> den
andre i ordningen af de fem höga riksembetsmännen. I
<i>fodermarsk</i> kvarlefver dock ännu den gamla bemärkelsen.
I samband härmed må påpekas, att den fem.
motsvarigheten till isl. <i>marr,</i> nämligen <i>märr,</i> nu så degraderats,
att detta ord knappt kan användas i mera vårdadt språk.

»Skilda falla ödets lotter», kan man vara frestad att
utropa, när man tänker på, huru olika banor de latinska
orden <i>magister</i> och <i>minister</i><footnote>
Rörande dessa ords. bildning och ursprungliga betydelse se ofvan
sid. 118.</footnote> kommit att beträda. Det förra
hade nämligen fordom en mycket förnäm betydelse. Så
kallades t. ex. högste befälhafvaren för det romerska
rytteriet <i>magister equitum,</i> och <i>magister sacri palatii</i> var fordom
titeln på en påflig embetsman, som hade censur öfver alla
i Kyrkostaten utgifna skrifter. Det senare betydde däremot
äldst blott tjänare. Nu menas emellertid med <i>minister</i>
konungens eller statens främste tjänare, under det <i>magister</i> i
allmänhet får nöja sig med att beteckna den främste i
skolrummet. Rangskillnaden mellan en <i>statsminister</i> och en
<i>skolmagister</i> är därför ock rätt 'betydlig'. —

Dessa exempel leda oss öfver till sådana fall, då ett och
samma ord kan hafva alldeles <sp>motsatta</sp> betydelser.

Detta inträffar för det första, när ett uttryck användes
i <i>ironisk</i> bemärkelse, såsom t. ex. 'nu har du allt burit dig
<i>fint</i> åt', 'det var riktigt <i>vackert</i> sagdt', 'jo, det här var <i>trefligt!</i>'
o. s. v.

Men att betydelsen på detta sätt liksom vändes upp och
ner, kan äfven eljest någon gång hända.

Ett sådant exempel är det ofvan anförda fr. <i>blanc</i> —
eng. <i>black.</i> Bland andra må nämnas <i>grina,</i> hvilket, som

bekant, kan betyda både 'gråta och 'skratta', båda utgående
från den ursprungliga bemärkelsen 'förvrida anletsdragen'.

Likaså kunna uttrycken 'det gör han <i>visst</i>', 'det gör han
<i>säkert</i>' ofta betyda, att det i själfva värket är ganska <i>ovisst</i>
och <i>osäkert,</i> om han gör det. Och på samma sätt betecknar
frasen 'lägga, något till <i>handlingarna</i>', att det ej föranleder
till någon åtgärd alls och således minst af allt till någon
<i>handling</i>. —

Äfven genom <sp>förkortningar</sp> och <sp>ellipser</sp> kunna
ordens betydelser förändras.

Kornet är antingen grönt eller gult, åtminstone är det
aldrig blått. Men det oaktadt finnes uttrycket <i>kornblå.</i> Detta
beror därpå, att ordet är en förkortning af det äldre
<i>kornblomsblå,</i> en sammansättning med <i>kornblomma</i> = den blomma,
som företrädesvis växer i säden, d. v. s. blåklint. Denna
hopdragning har tvifvelsutan underlättats genom motviljan
för upprepningen af ljudförbindelsen <i>bl,</i> likasom
<i>*tragikokomisk</i> har blifvit <i>tragikomisk.</i>

Det franska <i>rien</i> såsom utgående från lat. <i>rem,</i> 'sak',
borde visserligen alltid betyda 'något', men har ej dess
mindre ofta den motsatta bemärkelsen 'intet', emedan
negationen <i>ne</i> från början underförståtts. Och på samma sätt
förhåller det sig med fr. <i>personne</i> < lat. <i>personam</i> och fr.
<i>aucun</i> < lat. <i>aliquem unum.</i>

Till slut må nämnas, att äfven en rent yttre
<sp>tillfällighet</sp> kan vara orsaken till en betydelseöfvergång.

Den romerske skalden Vergilius var under Medeltiden
en mycket populär författare och gjordes därför af
folkfantasien till hjälten i en massa äfventyr. En gång spelade han
likväl en mera slät roll. Han var nämligen häftigt förälskad
i en ung tärna, men denna besvarade ej hans böjelse. För
att bli af med den efterhängsne friaren hittade hon då på
följande list. Hon lät honom komma upp i sin jungfrubur,
men inbillade honom genast, att de voro förrådda, och
öfvertalade honom att låta nedhissa sig i en korg. Korgens
botten hade hon emellertid förut lösskurit, så att Virgilius
helt snöpligt föll genom korgen. Häraf skola sedan
talesätten 'gifva någon <i>korgen</i>' och 'få <i>korgen</i>' hafva uppkommit.


En sort mycket högt uppstående löskragar bära det
något egendomliga namnet <i>fadermördare.</i> Anledningen
härtill påstås vara följande. Efter skräckväldets slut under den
stora franska revolutionen, då »la jeunesse dorée» uppträdde
på ett synnerligen sprättaktigt sätt, vistades i Paris en ung
tysk. När han sedan reste hem till Tyskland, var han
naturligtvis klädd efter senaste modet och därför äfven iförd
en dylik krage. Vid sin hemkomst slöts han i sin lycklige
faders armar, men därvid inträngde ena kragspetsen i dennes
öga och vållade en sjukdom, som hade döden till följd. Och
denna tragiska händelse säges vara orsaken till, att sådana
löskragar kallas fadermördare.

Det är gifvet, att det också är en ren tillfällighet, att
dylika anekdoter blifvit upptecknade, och därför torde
förklaringen till en mängd betydelseväxlingar af samma art
som dessa nu senast anförda aldrig varda funnen.

*

Det vore naturligtvis mer än förhastadt att af det nu
sagda draga den slutsatsen, det tvänne till ljud och form
sammanfallande ord ursprungligen varit ett och samma, hur
skilda deras betydelser än må vara.

Pluraliteten har icke alltid rätt. Ehuru flertalet af vår
tids mera bildade svenskar torde föreställa sig, att det är
vårt <i>mun(d)</i> — fsv. N. S. <i>munder</i> — som ingår i ordstäfvet
'morgonstund har guld i <i>mund</i>', är detta dock kanske ett
misstag. Ty detta <i>mund</i> kan äfven vara = fsv. <i>mund</i> 'hand'
och i så fall besläktadt med det latinska <i>manus.</i>

Vårt <i>väldig</i> har trots den yttre likheten ej det minsta
sammanhang med det <i>-väldig</i> som vi finna i den negativa
sammansättningen <i>oväldig</i> ('opartisk'). Ty det förra är en
afledning af <i>våld</i> under det att det senare sammanhänger
med <i>vilja.</i>

Lika främmande för hvarandra äro ock <i>mod</i> och <i>mod,</i>
Och det är också en liten skillnad mellan en värklig man.
som har ett uns <i>mod</i> (ty. <i>Muth</i>) i bröstet, och snobben, hvars
hela diktan och traktan går ut på att vara klädd efter det

<i>mod</i> (lat. <i>modus</i> = sätt), som bruket för dagen föreskrifver.

Dessa få exempel torde vara tillräckliga för att bevisa,
att äfven i detta fall eger satsen 'skenet kan bedraga' sin
fulla tillämpning.

Det är för öfrigt en själffallen sak, att, huru stora
förändringar ett ords bemärkelse än kan blifva underkastad,
det alltid är en oeftergiflig fordran, att utvecklingsgången
i hvarje betydelseväxling skall kunna uppvisas eller
åtminstone framställas som sannolik, så vida densamma skall kunna
ega något värde och själf vara af någon betydelse.

*

Äro dessa betydelseförändringar redan för länge sedan
så att säga utlefvade och resultaten af desamma framträda
som stelnade, häfdvunna, ofta oförstådda fakta, då är allt
godt och väl. Det kan visserligen finnas en och annan
öfver höfvan logiskt anlagd person, som hänger upp sig på
det 'oegentliga' i sådana uttryck som 'godt <i>hufvud',
'hjärtlöst</i> handladt' etc. men de äro få och lätt räknade. I regeln
göra dessa liksom stannade betydelseöfvergångar därför intet
uppseende, och det känns så tryggt att segla med lik i lasten,
ty de döde äro ett fredsamt och stilla folk, som ej mer
ställa till något krångel. Men skulle en sådan öfvergång
genom någon reflexrörelse förråda, att lifvet ännu ej helt
och hållet slocknat, så väcker den genast anstöt, och skulle
den ännu ej vara på långt när fullgången, utan just befinna
sig i sin 'Sturm- und Drangperiod', då varder det i allo lande
ett stort skri upphäfvet, ty allt nytt åstadkommer städse
förargelse, och det beståendes målsmän ha så märkvärdigt
lätt att glömma, att äfven detta en gång varit lika nytt och
främmande, som det nu är gammalt och vant. Att säga t. ex.
att något var '<i>vådligt, väldigt, gräsligt, förfärligt</i> eller <i>rysligt</i>
roligt', förefaller nämligen mången vara i <i>hög grad</i> (< lat.
<i>gradus</i> = steg) <i>simpelt</i> (< lat. <i>simplex</i> = enkel),
<i>ociviliseradt</i> (< lat. <i>civis</i> = medborgare) och <i>ologiskt</i> (< gr. <i>λόγοσ</i> 
= ord). Ty de förra uttrycken äro ej som dessa senare
ännu fullt länspumpade på sin ursprungliga betydelse, och

därför bildar t. ex. <i>rysligt,</i> när man reflekterar på dess
egentliga bemärkelse, en stötande motsägelse till det följande
<i>roligt.</i> Men det är blott en tidsfråga, när det hunnit blifva
lika urvattnadt som dessa och omvandlats till en lika tom
och innehållslös mod-docka som t. ex. <i>mycket</i> i det så ytterst
vanliga talesättet »<i>mycke' lite'</i>». Så länge orden i afseende
på sin betydelse ännu befinna sig i sin jäsningsprocess
och ej hunnit trampa ut barnskorna, äro de vanligen allt
för mycket — om vi så få säga — skojfriska för att passa
i städadt sällskap och behöfva då mer än väl en och annan
tillrättavisning. Men många bland dem kunna småningom
arbeta sig upp och en vacker dag kanske varda inflytelserika
och högt uppsatta medlemmar i språkets samhälle. Ty dessa
spirande betydelseförändringar kunna sitta inne med många
möjligheter, hvilka man nu hvarken kan skönja eller ana.
Och därför böra vi till dessa företeelser ställa oss undrande
och spörja, hvad som kan varda af de barnen, städse
ihågkommande, att de blott må rättas, ej afrättas. Och en dåre är
den, som i förtid afmejar sina skördefält, innan de ännu ens
hunnit gå i ax. Ty om han låtit säden växa och mogna,
skulle den kanske burit frukt både tiofaldt och hundradefaldt.

*

Vi böra så mycket mindre förakta, så mycket mer vårda
och ansa dessa i sin utveckling varande
betydelseförändringar, som det just är genom att låta orden få en öfverflyttad
bemärkelse, som språket i första och främsta rummet kan
rikta sig, hålla jämna steg med en stigande kultur och följa
med vår tanke, när denna ej längre vill krypa på alla fyra
utmed jorden. Och häri ligger dessa förändringars egen
största betydelse. Ty det är — som vi förut antydt —
endast genom dem, som 'ordet är vordet kött', som det andliga
kunnat taga kroppslig gestalt och därmed för oss, stoftets
barn, först i egentlig mening blifva fattbart. Och är det
sannt hvad skalden säger, att 'det är människans högsta
kall att tänka och att svärma', så är det därför ock en

icke mindre sanning, att det endast är genom
betydelseöfvergångar det blifvit oss människor möjligt att i språket
finna uttryck, med hvilka vi kunna
<poem>
<tab>'denna värld oss närma,
för hvilken äfven tänkarns blick är skum,
den eviga, oändliga och höga,
enhvar vill ana bakom tid och rum'.
</poem>
</chapter>

<chapter name="Sammansättningar.">
<h1>Sammansättningar.</h1>

Vi ha sökt lämna en framställning af de förändringar
språken äro underkastade såväl till det yttre beträffande
ordens ljud och former som till det inre beträffande deras
betydelser. Innan vi nedlägga pennan, vilja vi kasta en
kort blick på de tvänne viktigaste förändringar språken i
öfrigt förete, nämligen sammansättningar och inflytande från
andra tungomål.

För att tillgodose behofvet af nya uttryck har
sammansättning städse varit en träget anlitad utväg. Så möta
oss t. ex. redan i vår äldsta litteratur sådana
sammansättsättningar som <i>bondason, laghman, husfru, niþingsvaerk</i> etc.
hvaremot i våra dagar bildats <i>brefkort, frimärke, stålpenna,
ångsåg, kulspruta</i> etc.

I afseende på sin <sp>sammansättningsförmåga</sp> visa
emellertid språken en stor olikhet. Sanskrit, grekiska och
i allmänhet de germanska språken äro från denna synpunkt
mycket rika, hvaremot latinet och de från detsamma
härstammande romanska språken i detta hänseende äro ganska
sterila. Bortsedt från sammansättningar af verb med
prepositioner (eller prefixer) och dessas afledningar, såsom t. ex.
<i>per-cipere, ad-venire, in-cludere (re-pellere, dis-jungere),
per-ceptio, ad-ventus</i> etc. äro värkliga komposita i latinet till

och med mycket sällsynta, såsom <i>animadvertere</i> (< <i>animum</i>
+ <i>ad-vertere), hodie (</i>< <i>hoc</i> + <i>die), undecim (</i> < <i>unum</i> +
<i>decem)</i> etc. ty i sådana fall, där de skilda lederna ännu
böjas hvar för sig, såsom <i>jus jurandum,</i> gen. <i>juris jurandi,</i>
ha orden ej ännu riktigt vuxit ihop. I franskan är
förhållandet i det hela detsamma. Värkliga komposita, som
t. ex. <i>lundi, longtemps, printemps, toujours</i> etc. äro relativt
sällsynta. Ty sådana uttryck som <i>beau-père, belle-mère,
belles-lettres</i> etc. kunna från formell synpunkt näppeligen
anses vara sammansättningar och <i>un verre à bière</i> (= ett
ölglas), <i>un collier de perles</i> (= ett pärlband) än mindre.
Däremot är vårt modersmål i detta fall så mycket bördigare
och det finnes för oss egentligen intet teoretiskt hinder för
att bilda hur långa sammansättningar som hälst. Och
beträffande längden rätt aktningsvärda äro onekligen t. ex.
<i>husbehofsbränvinsbränning, postförskottsförsändelse,
spårvagnskonduktörsfruarna, olycksfallsförsäkringsaktiebolag,
jubileumstvåkroneinnehafvare, resekostnadsbeklädnadsersättning,
volontärkontingentsbefälhafvare, basfiolsfodralsmakaregesällenka</i> etc.
Men vi må akta oss för att slösa med denna vår rikedom,
och det vore i hög grad önskvärdt, det vi i detta afseende
försökte vinnlägga oss om litet mera sparsamhet. Och
sådana bildningar som <i>vidhandenger, lyshåll</i> (trappor och
förstugor!) böra ej mana till efterföljd.

Änskönt sammansättningar obestridligen äro för språket
af oskattbart värde, medföra de dock åtskilliga olägenheter,
speciellt därigenom, att förhållandet mellan lederna ej är
angifvet. I det fornindiska skådespelet Çakuntalā
förekommer t. ex. följande attribut till en elefant:
<i>tīvra-aghāta-pratihata-taru-skandha-lagna-ēka-dāntas</i> =
'häftig-stöt-kullslagen-träd-stam-fastnad-enbetad', d. v. s. (en elefant), hvars
ena bete fastnat i en genom en häftig stöt kullslagen
trädstam. Och man jämföre blott med hvarandra våra
sammansättningar <i>mjölkko, mjölkmat, mjölkflaska, mjölkfläck,
mjölkkastning</i> och <i>mjölkblod,</i> där förhållandet mellan lederna i
alla exemplen är olika. Ja stundom kan det till och med
inträffa, att tvänne ord, som man kunde tycka borde ha
motsatta betydelser, blifva synonyma, såsom t. ex. <i>lifsstraff</i> och

<i>dödsstraff.</i> Det är gifvet, att detta från tydlighetens synpunkt
ingalunda är lyckligt och att så till vida de franska
uttrycken <i>un verre à bière, un collier de perles</i> äro i djupare
mening långt mera språkriktiga.

*

Sammansättningar kunna på visst sätt liknas vid bolag,
i hvilka de enskilda enkla orden göra sina insättningar för
att med samfällda krafter frambringa ett resultat, hvilket
de hvar för sig ej mäkta åstadkomma. Så beteckna t. ex.
<i>ståltråd, husrum</i> något annat och mera än <i>stål</i> + <i>tråd, hus</i>
+ <i>rum</i> och framför allt något nytt, <i>enhetligt.</i> I den
värkliga sammansättningen äro lederna i fogarna liksom kemiskt
förenade och kunna ej skiljas från hvarandra, utan att ordets
speciella bemärkelse går förlorad. Och på samma sätt som
i en firma det stundom händer, att blott den ene af
kompanjonerna är den värklige chefen och den andre endast
som kompanjon, ej som enskild person är af någon betydelse,
samt likasom efter hans död hans tomma namn i firman
dock fortfarande kvarstår, likaså kan i en sammansättning
det ena ledet allt mer förlora sin egen betydelse, måste så
att säga stödja sig på det andra för att kunna existera och
kan härigenom kvarlefva i sammansättningen, äfven när det
upphört att finnas i språket såsom enkelt, själfständigt ord.
Men till följd häraf försvagas ock allt mer vår känsla af,
att ordet värkligen är sammansatt, och det tenderar därför
till att för vår uppfattning te sig som ett enkelt ord, eller
öfvergå, som det heter, till en <i>latent</i> sammansättning, som
blott under språkforskarens synglas låter upplösa sig i sina
enkla beståndsdelar.

*

I denna öfvergång från tydliga till <sp>latenta
sammansättningar</sp> kunna flera till graden skilda utvecklingsstadier
iakttagas. Vi skola ett ögonblick dröja vid dessa.


Det finnes åtskilliga växter, som ej rätt kunna trifvas
utan att stödja sig vid, ja, suga sig fast vid andra, lefvande
således <i>på</i> dessa, men dock ej hämtande sin näring <i>af</i> dem.
Så klänger sig t. ex. murgrönan fast vid ek-, bok- och
alstammar och låter sina luftrötter tränga in i deras bark för
att vinna starkare fäste, men lefver det oaktadt sitt eget lif,
är blott en efterhängsen gäst, ej någon snyltgäst.

I likhet härmed finnes det i språket en mängd ord,
som vilja sluta sig till och suga sig fast vid andra ord, utan
att dock till sitt eget lif vara af dessa helt och hållet
beroende. Ett sådant är <i>sippa</i>, hvilket visserligen finnes som
enkelt ord, t. ex. »med <i>sippor</i> stränderna strös», »<i>sippan</i> i
lunden nigande står», men som dock endast är fullt
lifskraftigt i sammansättningarna <i>hvitsippa, blåsippa, backsippa,
fjällsippa</i> etc. Än mera sällskapssjukt är växtnamnet <i>klint,</i>
ty det förekommer egentligen blott i sammansättningarna
<i>blåklint</i> och <i>rödklint</i> (= Centaurea Jacea l. Agrostemma
Githago) —.

Men den efterhängsne gästen blir lätt en värklig
snyltgäst. Och det finnes äfven en massa växter, som i fullaste
mening äro detta, ity att de lefva ej allenast <i>på,</i> utan också
<i>af</i> sina s. k. värdplantor. Dessa parasiter sakna ej endast
värkliga blad, utan äfven vanligen den lifskraftiga gröna färgen,
såsom den blekgula tallörten (Monotropa) på tallrötter och den
blekröda fjällroten (Lathraea) vanligen på hasselrötter.
Åtskilliga bland dem äro mera liberala och förekomma på
flera olika växter, andra hålla sig uteslutande till en enda art.

I full öfverensstämmelse härmed finnes det i språket
äfven en massa ord, som med en liksom bleknad, urvattnad
betydelse endast förekomma sammansatta med andra och
lefva helt och hållet af dessa. Somliga bland dem kunna
ock vara mindre nogräknade och frossa på flera värdars
bekostnad, andra äro åter mera granntyckta och gästa blott
en enda.

Såsom exempel på de förra må anföras:

<i>-vard</i> (= isl. <i>verðr</i> = 'måltid') i <i>dagvård,  aftonvard,
nattvard,</i>

<table>
<td><i>sot</i> <td>(= isl. <i>sótt</i> = 'sjukdom') i <i>rödsot, tvinsot, gulsot, bleksot,
sotsäng, sotdöd</i> etc.<footnote>
<i>Sot</i> kan förekomma som simplex i den stelnade frasen ’bot för sot’.</footnote>,
<td><i>-vulen</i> <td>(= <i>'vurden'</i>, part. pret. af <i>varda</i>) i <i>storvulen</i> och
<i>karlavulen,</i>
<td><i>svär-</i> <td>(= äldre  sv.  fem.  <i>svära,</i> got. <i>swäihra</i> = svärfader) i
<i>svärfader, svärmoder, svärson, svärdotter.</i>
</table>

Såsom exempel på de senare må anföras:
<table>
<td><i>ram-</i> <td>(= sv. dial. <i>ramn,</i> da. <i>ravn</i> = 'korp') i <i>ramsvart,</i>
<td><i>mjäll-</i> <td>(= isl.  <i>mioll,</i> gen. <i>miallar</i> = 'nyfallen snö') i
<i>mjällhvit,</i>
<td><i>haf-</i> <td>(= isl. <i>hafr</i> = 'bock') i <i>haftorn,</i> en buskväxt,
Hippophaë rhamnoides,
<td><i>-gum</i> <td>(= isl. <i>gume,</i> lat. <i>homo</i> = 'man') i <i>brudgum.</i>
</table>

Eftersom ena ledet ännu är fullt lefvande, äro dessa
sammansättningar ännu kända som sådana, ehuru man ej
rätt vet, huru de äro bildade, men skulle båda lederna
upphöra att finnas som enkla ord, kommer naturligtvis känslan
af ordets sammansatta natur att allt mer försvagas. —

Det finnes — för att ytterligare fortsätta bilden — vissa
växter, som äro till den grad sammanvuxna, att de
tillsammans utgöra en skenbar enhet. Så är t. ex. förhållandet
mellan vissa alger och svampar, hvilka tillsammans bilda
hvad man i dagligt tal kallar lafvar. På grund af att den
ena växten i denna förening är liksom slaf under den andra,
har man benämnt detta förhållande för <i>helotism.</i> Men
djupare sedt kan det väl vara fråga om, huruvida ej båda äro
hvarandras slafvar, ty kan — som Byron säger om
fångvaktaren —
<poem>
<tab>»det kallas frihet, att man kan
ta hand om nycklarna och göra runden»,
</poem>
och är icke denne i själfva värket bunden af samma bojor
som fången själf?

Ett dylikt ömsesidigt slafveri förekommer ock i språket,

när lederna i en sammansättning genom att båda utdött som
enkla ord hopsmält till en skenbar enhet såväl till form
som betydelse. Sådana latenta sammansättningar, hvilka
endast genom en vetenskaplig undersökning kunna upplösas
i sina enkla element, äro t. ex.
<table>
<td><i>bröllop</i> <td>< <i>bryd</i> + <i>hlaup</i> (== lopp), således egentl. 'flykt
med bruden', måhända ursprungligen härstammande från
den fornåldriga seden, att mannen röfvade sin brud
från en annan stam,

<td><i>helvete</i> <td>< fsv. <i>hael</i> = 'död' — ännu kvar i uttrycket 'slå i
<i>h(j)äl</i> — och <i>vite</i> = 'straff',

<td><i>vallmo,</i> <td>väl ursprungligen <i>*dval-moghe</i> af <i>dval-</i> besläktadt
med <i>dvala</i> (jfr. <i>valhändt</i>) och <i>moghe</i> = gr. <i>μήκων (mekon)</i>
= vallmo, 'papaver' alltså egentl. den vallmo, som
sänker en i dvala = 'Papaver somniferum'.
</table>

I dessa exempel kvardröjer ännu som en skugga
minnet af, att orden en gång varit sammansatta, men äfven
detta är fullkomligt försvunnet i följande fall:
<table>
<td>sv. <td><i>värld</i> < fsv. <i>vaerceld,</i> isl. <i>verold</i> af isl. <i>verr</i> = lat. <i>vir</i> =
'man' och isl. <i>old,</i> gen. <i>aldar</i> = 'generation', alltså egentl.
'människoålder',

<td>sv. <td><i>fräls</i> = isl. <i>friáis</i> = got <i>freihals</i> = 'den som har en fri
hals', 'den som ej behöfver böja den under oket',

<td>ty. <td><i>Messer</i> < fht <i>mezze-rahs</i> < urg. <i>*matisahs,</i> d. v. s.
'matskärare'<footnote>,
<i>Sahs</i> > * <i>zahs</i> > <i>rahs</i> enligt Vernerska lagen efter obetonad vokal
och rotacism af <i>z</i> > <i>r.</i> Se ofvan sid. 68.</footnote>

<td>sv. <td><i>lärft</i> < <i>lin</i> + isl. <i>ript</i> = 'tyg',

<td>sv. <td><i>åska</i> < <i>as</i> + <i>ikia</i> = 'as-åkning', 'guda-åkning', af isl. <i>áss</i>
= 'asagud',

<td>sv. <td><i>hvilken</i> < fsv. <i>hvi</i> — D. S. N. af <i>hvat</i> = 'hvad', ännu
kvar i det föråldrade frågeordet <i>hvi?</i> — och fsv. <i>liker</i>
= 'lik', således egentl. 'lik hvad?'
</table>

Dessa exempel gestalta sig tydligen för vår uppfattning

som fullkomligt <i>enkla</i> ord, och det ligger då nära tillhands
att antaga, det månget annat ord, hvilket man anser vara
enkelt, ursprungligen varit en sammansättning, ehuru det
ej ens under språkvetenskapens starkaste synglas ännu låtit
upplösa sig.

Det torde ej behöfva påpekas, i huru hög grad språket
genom dessa latenta sammansättningar kan riktas. En gång
uppfattade som enkla ord blifva de ock behandlade som
sådana och kunna själfva bilda nya sammansättningar och
afledningar.

*

Nar ett ord håller på att utdö och dess betydelse allt
mer bleknar bort, inträffar det ibland, att man söker
underhålla dess flämtande lifsgnista genom att sammansätta det
med ett annat relativt likbetydande ord såsom en
förtydligande tillsats. Så uppkomma s. k. <sp>tavtologiska
sammansättningar,</sp> hvilka, sedan det döende ordet fullkomligt
dött, ej längre själfva uppfattas som tavtologier. Sådana
äro t. ex.
<table>
<td><i>oxeltand,</i> <td>besläktadt med isl. <i>jaxl</i> = 'kindtand', således egentl.
'kindtandstand',

<td><i>fargalt,</i> <td>besläktadt med ty. <i>Ferkel</i> och lat. <i>porcus</i> = 'svin',
således egentl. 'galtgalt',

<td><i>ormslå,</i> <td>besläktad med ty. <i>Schlange,</i> således egentl. 'ormorm'.
</table>

I viss mån befryndade härmed äro sådana i
barnspråket förekommande sammansättningar som ty. <i>wauwau-hund</i>
och <i>bä-schaf</i>, hvartill vi äga en motsvarighet i '<i>tacka- bä</i>'. När
barnet lärt sig, att hunden heter hund, vill det dock i
förstone ej uppgifva sin gamla benämning på honom och
bildar då som övergångsstadium den tavtologiska
sammansättningen <i>wauwau-hund.</i>

Men härmed må ej förblandas sådana skenbara
upprepningar som <i>farfar, mormor, sonson, dotterdotter</i> och
<i>barnbarn,</i> ty här står första ledet ursprungligen i genitiv, såsom

fsv. <i>faþurfaþer,</i> 'fadersfader', <i>barnahama,</i> barnsbarn' visa och
hvilket af betydelsen ännu framgår.

Likaså må härifrån skiljas sådana skenbara tavtologier
som den kemiska termen <i>syresyror</i> etc

*

För fullständighetens skull må nämnas, att det
ingalunda är gifvet, det lederna i en sammansättning alltid
skola vara hopskrifna eller ens i det lefvande talet stå
tillsammans. I tyskans s. k. oäkta sammansatta verb kan
prepositionen, som bekant, ofta vara skild från sitt verb af
åtskilliga ord. Så t. ex. 'Die altindische Sprache <i>zeichnet</i> sich
durch einen besondern Reichtum an Synonymen <i>aus</i>'. men:
'Wir wissen, dass die altindische Sprache sich durch einen
besondern Reichtum an Synonymen <i>auszeichnet</i>'. Det är
själfklart, att i båda dessa exempel verbet är
sammansatt, då det obestridligen i dem båda är ett och samma
ord, men i föra fallet stå lederna ej dess mindre långt skilda
från hvarandra. Vårt modersmål är äfven synnerligen rikt
på sammansättningar af verb med efterföljande preposition,
hvilken stundom kan stå långt efter detsamma. Så t. ex.
<i>hålla af</i> någon: 'jag <i>håller</i> så rysligt mycket <i>af</i> honom',
<i>rå för</i> något: 'jag <i>rår</i> sannerligen inte <i>för</i> det' etc. Då
nämligen sådana uttryck som <i>hålla af, tycka om, rå för, rå
om, taga af</i> (= fotografera), <i>falla ifrån</i> (jfr. <i>frånfälle</i>) etc.
hvart och ett faktiskt betecknar <i>ett</i> begrepp och då verbet i
tanken är oskiljbart från sin efterföljande preposition (eller
rättare postposition), måste de betraktas som värkliga
sammansättningar, huru långt aflägsnade från hvarandra de båda
lederna än stundom må vara.

Vi få ej låta det yttre skenet bortskymma det värkliga
förhållandet.

*

Sådana ord som <i>slutdom, dödsdom</i> etc. äro fullt tydliga
sammansättningar, i hvilka båda lederna lefva sitt eget
själfständiga lif, på samma gång som de lefva ett samlif med
hvarandra.


Men i <i>visdom, sjukdom, mandom, träldom</i> etc. är
förhållandet ett annat. Ty här har det förra ledet nästan
fullkomligt beröfvat det senare all dess betydelse. Det är ej
längre något bolag, utan en slags lifsegenskap, där
husbonden har oinskränkt makt öfver trälen. Det förra ledet
är hufvudet, som tänker och handlar, det senare är armen,
som utför hvad detta befaller, men hvars arbetskraft den
härskande tanken, när allt kommer omkring, ej kan undvara,
så vida han ej kan skaffa sig i dennes ställe en annan
lifegen. Ett sådant ombyte af arbetare förekommer ock ibland,
som då t. ex. <i>visdom</i> utbytes mot <i>vishet.</i>

På liknande sätt förhåller det sig med ordet <i>vis.</i> I
sådana uttryck som 'på detta <i>vis</i>', 'på annat <i>vis</i>' är det ännu
ett själfständigt ord, en man för sig, men i <i>lyckligtvis,
troligtvis, gruppvis, parvis</i> etc. har äfven det nedsjunkit till en
rättslös slaf, som blott har att lyda sin herres vilja.

Så är vidare fallet med <i>lek</i> — man jämföre 'vara med
i <i>leken</i>' och <i>väderlek, smälek, kärlek, tjocklek</i> etc. — och det
från lågtyskan under Medeltiden inkomna <i>-het</i> (det mht.
<i>heit</i> fanns ännu som enkelt ord i betydelsen 'beskaffenhet')
i <i>fromhet, godhet, myckenhet, uselhet</i> etc., samt det ofvan
behandlade romanska adverbialsuffixet ital. <i>-mente,</i> fr. <i>-ment</i>
af lat. <i>mens,</i> gen. <i>mentis</i> (= själ, sinnelag).

Tänka vi nu närmare efter, hvilka roller dessa så att
säga halflatenta sammansättningars sista led spela, så finna
vi, att de endast tjäna till att närmare bestämma de
föregående hufvudledens betydelse — ombilda ett adjektiv till
ett substantiv eller adverb o. s. v. — utan hänsyn till
ordets ställning i satsen eller dess relation till andra ord.

Sådana suffix, hvilka således endast på ett inre sätt
närmare bestämma ett ords betydelse, kalla vi <i><b>afledningar.</b></i>

Och af de anförda exemplen framgår, att dessa
afledningssuffix åtminstone en gång ingått som led i
sammansättningar och ursprungligen varit själfständiga ord.

Men afledningar äro då ock på grund af sin funktion
sådana sufflix som t. ex. <sp>-nad</sp> (i <i>fägnad, hugnad, härnad</i>
etc.), <sp>-ing, -ling, -ning</sp> (i <i>viking, växling, varning, vekling,</i>

<i>kyckling, brottsling, ledning, lagning, bäddning</i> etc.<footnote>
Suffixen <i>l-ing</i> och <i>n-ing</i> torde ha uppkommit ur <i>-ing</i> genom
analogi ur sådana ord, hvilkas stam ändas på <i>-l</i> och <i>-n,</i> såsom <i>växl-ing,
varn-ing.</i></footnote>, <sp>-bar</sp>
(i <i>lastbar, fruktbar, skönjbar</i> etc.), <sp>-ig</sp> (i <i>väldig, skuggig,
solig</i> etc.), -d (i <i>dygd, bygd, helgd</i> etc.), <sp>-(e)n</sp> (i <i>socken, lösen,
borgen</i> etc.) o. s. v.

Det ligger då nära till hands att antaga, det äfven dessa
suffix en gång varit själfständiga ord, hvilka såsom led i
sammansättningar så utsugits och afnötts, att nu endast
några förkrympta rudiment af deras forna fulla former
kvarstå. Men detta deras successiva nedsjunkande till
afledningar har redan försiggått i förlitterär tid, och de ha så länge
varit glömda som enkla ord, att deras ursprungliga former
ännu gömma sig för språkforskaren i forntidens dunkel.

Det är gifvet, att i saknad af bevisande material kan
det antagandet, att afledningar i allmänhet på detta sätt
uppkommit, ej varda annat än en hypotes, men å andra sidan
finnes det intet, som talar emot sannolikheten af denna
gissning. —

Det kan ofta hända, att flera afledningar hängas på
hvarandra för att ytterligare bestämma grundordets betydelse.
Så kunna vi t. ex. utbilda ordet <i>ung</i> med ej mindre än tre
afledningar, nämligen: <i>ung-dom, ung-dom-lig</i> och
<i>ung-domlig-het.</i> Likaså <i>dug-lig-het, spar-sam-het, veten-skap-lig-het</i>
o. s. v. —

Det är klart, att när ett sammansättningsled väl en
gång nedsjunkit till en afledning, kan denna sedan genom
analogi få en allt större utbredning. Så har t. ex. den från
tyskan under Medeltiden inkomna fem. afledningen <i>-ska</i>
(såsom i lånorden <i>krögerska, mörderska</i> etc.) blifvit
synnerligen produktiv och framalstrat ej blott en <i>pastorska,
kaptenska, kamrerska</i> och <i>studentska</i> etc., utan till och med
<i>Andersonskan, Petterssonskan</i> och <i>Lundströmskan.</i> Speciellt
intressant är att iakttaga, huru äfven de långt yngre
romanska afledningarna <i>-tion</i> och <i>-age</i> nu försöka göra
sammalunda. Så äro redan färdiga <i>seglation, muntration, byggerage,</i>

<i>slitage, klåtage</i> m. fl. Och ett, men ett lejon är det efter
det fr. suffixet <i>-eux, -euse</i> bildade <i>sviniöst.</i>

*

Närbesläktade med afledningarna äro de s. k. <i><b>inseparabla
prefixen,</b></i> ty äfven dessa tjäna blott till att mer eller mindre
förändra hufvudordets betydelse, under det att deras egen
allt mer förbleknat. Likasom afledningssuffixen ha dessa
prefix ock utvecklat sig i sammansättningar och
ursprungligen varit själfständiga ord.

Det ty. <i>bei</i> (och eng. <i>by</i>) kan ännu förekomma som
värklig preposition, men i de af oss från tyskan lånade
orden <i>bistå, bivista</i> har det nedsjunkit till ett blott prefix.

Sak samma är det med ty. <i>an</i> (och eng. <i>on</i> = grek.
<i>ἀνά</i>)<footnote>
Den nordiska formen af denna preposition är isl. <i>á,</i> sv. <i>å,</i> t. ex.
'<i>å</i> ena sidan' etc.</footnote>
i våra tyska efterbildningar <i>anse, antaga, anföra</i> etc.

Likaså har vårt <i>i</i> (= ty., eng. och lat. <i>in,</i> grek. <i>ἐνί</i>)
urblekts till ett sådant prefix i <i>emot</i> och <i>emellan.</i>

I fsv. förekommer ännu adverbet <i>e</i> 'alltid' (= got. <i>aiw,</i>
lat. <i>aevum</i>) som själfständigt ord, men nu finnes det blott i
de halflatenta sammansättningarna <i>ehvad, eho, enär, ehuru</i> etc.

Det är under sådana omständigheter ytterst troligt, att
alla inseparabla prefix äfven uppkommit i sammansättningar
af ursprungligen själfständiga ord, ehuru deras forna fulla
former ofta nog dölja sig för oss.

Så torde vara fallet med t. ex. lat. <sp>se-</sp> (i <i>se-pelire,
se-ducere</i> etc.), lat. <sp>re(d)</sp> (i <i>re-sistere, red-ire</i> etc.), det negativa
prefixet lat. <sp>in-</sp>, ty. <sp>un-</sp>, sv. o- (i lat. <i>in-imicus, in-ermis,</i>
ty. <i>Un-sinn, un-möglich,</i> sv. <i>o-vän, o-klar</i> etc.), ty. <sp>ge-</sp> (i
<i>ge-schehen, ge-nug</i> etc.) o. s. v.

Det ty. <i>genug</i> motsvaras af det isl. <i>g-nógr,</i> och vi se
här detta prefix således uppträda under formen <i>g-.</i> Så är
ock förhållandet i ty. <i>g-leich</i> = isl. <i>g-líkr,</i> i vårt från tyskan
hämtade <i>g-unst</i> (jfr. det sv. <i>ynnest</i>) etc. I sådana fall är
sista skymten af, att ordet en gång varit en sammansättning,
fullständigt försvunnen eller denna har blifvit fullkomligt
latent.


I samband härmed må nämnas, det man sökt
sammanställa <i>öra</i> och <i>höra</i> med hvarandra. Dessa sv. former
äro blott ljudlagsenliga reflexer af got. <i>auso</i> och <i>hausjan</i><footnote>
Strängt taget af växelformerna <i>*auzo</i> och <i>*hauzjan</i> med <i>s</i> > <i>z</i>
> <i>r</i> enligt Vernerska lagen och den germ. rotacismen.</footnote>,
och dessa äro otvifvelaktigt nära befryndade med grek. <i>οὖς</i> 
gen. <i>ὠτός</i> (<i>us, otós</i>) < <i>*οὐσ-</i> = 'öra' och <i>ἀκοὐω</i>
< <i>*ἀκουσ-</i> = 'höra'. Då så är, har man emellertid svårt att värja sig
för den misstanken, att det senare blott är en
sammansättning med ett dylikt prefix <i>ak-</i> ~ <i>k-</i> > germ. <i>h-</i> af det förra,
alltså <i>*οὐσ-</i> — <i>*ἀκοὐσ-</i> = <i>auso</i> — <i>h-ausjan</i> = <i>öra</i> —
<i>h-öra.</i> Vi skulle i så fall i <i>höra</i> äfven ha en latent
sammansättning, bildad med ett inseparabelt prefix, som redan
i det indo-europeiska urspråket tycks ha varit döende, ty
man har af detsamma endast funnit några spridda och
otydliga spår. —

Likasom afledningar kunna äfven dessa prefix hängas
på hvarandra, så att ett ord kan ståta med flera sådana
förstafvelser. Så t. ex. ty. <i>un-be-wusst, un-er-träglich,
an-ge-nommen,</i> sv. <i>o-e-mottaglig,</i> de från tyskan mer eller mindre
lånade <i>o-be-gråten, o-an-senlig, bi-be-hålla, o-an-ge-näm</i> etc.

Till följd häraf kan det ock ofta hända, att ett ord kan
vara utstyrdt med såväl åtskilliga prefix som suffix, t. ex.
<i>o-an-sen-lig-het, o-för-be-håll-sam-het</i> etc.

Det torde vara öfverflödigt att tillägga, det också dessa
prefix kunna, om de äro lifskraftiga, alstra analogibildningar
i massa. Så ha vi af det ty. <i>be-,</i> som ofvan anförts, bildat
<i>begråta,</i> och på samma sätt af det ty. <i>an- antaga</i> o. s. v.

Någon gång kunna äfven dessa 'inseparabla' prefix
förekomma efter sitt hufvudord, såsom t. ex. <i>stå bi</i> i stället för
<i>bistå</i>, '<i>taga</i> sig <i>an</i> något' (med annan betydelse än <i>antaga</i>),
och således ock ibland vara skilda från detsamma af till och
med flera ord, såsom '<i>stå</i> din olycklige broder <i>bi,</i> om du
kan'. Vi få ej heller här låta skenet bedraga oss, ty i
tanken äro de allt fortfarande lika inseparabla och betyda i och
för sig själfva intet.

*


För vår nysvenska uppfattning gestalta sig <i>sak-en,
barn-et, gosse-n, rike-t, saker-na, barn-en, rike-na</i> som
böjningsformer af <i>sak, barn, gosse, rike,</i> endast betecknande att dessa
substantiv stå 'i bestämd form'. Annorlunda var det förr
och det till och med för ej så ]änge sedan. Ännu på
1100-talet var detta nuvarande flexionssuflix <i>-(e)n, (e)t, -na, -a</i>
ett själfständigt demonstrativ-pronomen <i>en(n), et</i> etc. =
'den, det', som sattes efter substantivet och till följd däraf
småningom hopsmälte med detta. Denna process se vi
försiggå midt för våra ögon i de äldsta isländska
handskrifterna. Något tvifvel om, att dessa 'flexiönsformer' <i>saken,
barnet</i> etc. i äldre tid varit sammansättningar, kan således
ej finnas.

Af språkhistoriska skäl veta vi ock, att vårt passiva
flexionssuffix <i>-s</i> endast är en reducerad rest af
reflexivpronominet dat.  <i>*siR</i> > fsv. <i>saer,</i> som ännu lefver kvar i
uttrycken 'i <i>sär', särskild, säregen.</i> I obetonad ställning har
vokalen utstötts, hvarpå <i>sR</i> assimilerats till <i>ss,</i> hvilket sedan
såsom obetonadt förenklats till <i>s.</i><footnote>
I Äldre Vastgotalagen t. ex. förekommer någon gång ännu <i>ss.</i> Jfr
ofvan sid. 45.</footnote> I samma funktion
förekom ock, speciellt i isl. och fno., ack. <i>sik</i> af samma
pronomen i den reducerade formen <i>sk.</i> Det är alltså blott ett i
betydelsen kvardröjande minne, då deponentiella och reflexiva
verb i nsv. ännu kunna vara synonyma, såsom <i>hämnas</i> och
<i>hämna sig, giftas</i> och <i>gifta sig, förvånas</i> och <i>förvåna sig</i> etc.

I sin yngre passiva bemärkelse kan åter denna bildning
till och med komma att betyda motsatsen till den reflexiva,
såsom t. ex. <i>försörjas</i> och <i>försörja sig.</i>

Se vi närmare efter, hvilka roller dessa nu nämnda
suffix spela, så märka vi, att de endast tjäna till att på ett
yttre och ytligt sätt närmare bestämma hufvudordets
betydelse, utan att egentligen kunna sägas förändra densamma.
Ty <i>sak</i> och <i>sak-en, försörja</i> och <i>försörjas</i> ha samma inre
bemärkelse — de tillfogade suffixen angifva blott, att denna
ses från olika synpunkter, hvarigenom ock ordets relation
till andra ord merendels antydes.


Men det är just sådana suffix, som man i dagligt tal
kallar <i><b>ändelser.</b></i>

Och af de anförda exemplen framgår altså, att dessa
böjningssuffix åtminstone en gång ingått som led i
sammansättningar och ursprungligen varit själfständiga ord.

Men ändelser äro då ock på grund af sin funktion
sådana suffix som t. ex. <sp>-ar</sp> (i <i>dag-ar, vak-ar</i> etc.), <sp>-or</sp> (i
<i>kruk-or, rofv-or</i> etc.), -s (i <i>gud-s, barn-s</i> etc.), -t (i <i>vacker-t,
låg-t</i> etc.), <sp>-(e)r</sp> (i <i>kalla-r, bind-er</i> etc.), <sp>-om</sp> (i <i>hör-om!,
bjud-om!</i> etc.) o. s. v.

Det ligger då också nära till hands att antaga, det äfven
dessa suffix ha sin ursprungliga källa i en gång själfständiga
ord, hvilka såsom led i sammansättningar efter hand så
afslipats, att endast en kanske mycket ringa rest af deras
forna, fulla former kvarstår. Men detta deras reducerande
till ändelser har i allmänhet skett redan i en så uråldrig
tid, att vi i de flesta fall intet veta om deras ursprung.

Det är klart, att under sådana förhållanden det också
blott är en gissning, att ändelser öfver hufvud taget på
detta sätt uppkommit, men å andra sidan finnes det ej
heller något, som talar emot sannolikheten af denna hypotes.

Så har man t. ex. velat sammanställa den ändelse <i>-m(i)</i>,
som ofta möter oss i indo-europeiska språk i 1:a pers. sing.
af verben såsom t. ex. lit. <i>es-mi,</i> skr. <i>ás-mi,</i> grek. <i>εἰμί</i>
(<i>emi</i>) < <i>*es-mi,</i> lat. <i>sum,</i> got. <i>im,</i> isl. <i>em,</i> fsv. <i>aem</i> =
'jag är'; skr. <i>bhárā-mi</i> = 'jag bär', <i>dádā-mi</i> = grek. <i>δίδω-μι</i>
(<i>didomi</i>) = 'jag gifver' etc., med det <i>m-</i> vi finna i 1:a
personens pronomen: ack. skr. <i>mām,</i> lat. <i>me,</i> sv. <i>mig,</i> dat. skr.
<i>máhyam,</i> lat. <i>mihi</i> etc. Det ie. <i>*ésmi</i> skulle således
ursprungligen vara en sammansättning: '<i>är</i> + <i>jag</i>'.

Likaså har man velat se ett samband mellan den
ändelse <i>-t(i),</i> som ofta träffas i 3:e pers, sing. af verben, såsom
t. ex. skr. <i>ás-ti,</i> grek. <i>ἐσ-τί (esti),</i> lat. <i>est,</i> got. och ty. <i>ist</i>
= 'han är', skr. <i>bhára-ti</i> = lat. <i>fer-t</i> = 'han bär', ty. er
<i>komm-t,</i> fr. <i>a-t</i>-il? etc., med det <i>t-</i> vi finna i 3:e personens
pronomen lat. is-<i>te</i> — is-<i>ta</i> — is-<i>tud</i> = 'den där', skr. ack.
<i>tam</i> — <i>tām</i> — <i>tad</i> = 'den', got. <i>þana</i> — <i>þo</i> — <i>þata</i> = 'den'
och vårt sv. <i>den</i> — <i>det.</i> Det ie. <i>*és-ti</i> skulle således

ursprungligen vara en sammansättning: '<i>är</i> + <i>han (hon, det).</i>
Men dessa teorier föra oss tillbaka ända till det
indo-europeiska språkets förhistoria, och om denna gråa urtid kunna
vi endast hysa ytterst sväfvande och dunkla föreställningar.

Det kan äfven ibland inträffa, att flera ändelser häktas
i hvarandra, och detta är särskildt i de nord. språken ofta
fallet. Så nsv. <i>dag-en-s, dag-ar-na-s, rike-n-a-s,</i> isl.
<i>fiarð-ar-en-s</i> ('fjärdens'), <i>iarð-ar-en-nar</i> ('jordens') etc. Och då t. ex. ,
plur. nsv. <i>möss,</i> isl. <i>mýss,</i> är uppkommet ur det urn. <i>*musiR,</i>
där <i>-iR</i> är pluraländelse, så ha vi strängt taget ej mindre än
fyra böjningssuffix i den äldre nsv. formen <i>mös-s-er-na-s.</i><footnote>
<i>sR</i> är nämligen här, likasom i det nyss nämnda passiv-suffixet
<i>-sR,</i> assimileradt till <i>ss.</i></footnote>

Ett ord kan till följd häraf någon gång också uppträda
med såväl flera prefix som åtskilliga aflednings- och
ändelsesuffix, såsom t. ex., <i>o-be-tyd-lig-het-er-na-s.</i>

Att äfven ändelser kunna genom analogi utbreda sig
vidt öfver sina ursprungliga områden, ha vi ofvan vid
associationsförändringarna sökt visa. —

Våra reflexiva verb <i>förvånas</i> och <i>nalkas</i> kunna
öfversättas på franska med <i>s'étonner</i> och <i>s'approcher.</i> Detta <i>s'</i>
är, som bekant, blott en reducerad form af
reflexivpronominet <i>se</i> < lat. <i>se</i> = 'sig'. Det fr. <i>s'étonner</i> är således i det
hela bildadt på samma sätt som det sv. <i>förvånas.</i> Det är
egentligen blott platsen för 'ändelsen' <i>s,</i> som är olika.

Vi se häraf, att äfven i början af ordet kunna ändelser
— eller rättare flexionssuffix, då 'ändelser' i detta fall blir
en föga lämplig term — förekomma. Detta är t. ex.
mycket vanligt i den stora grupp sydafrikanska tungomål (söder
om Sudan ned till Kaplandet), som man vanligen
sammanfattar under benämningen Bantu-språk. Så heter på
zulu-språket 'gosse' <i>um-fana</i>, men 'gossar' <i>aba-fana</i>, 'ko' <i>in-komo,</i>
men 'kor' <i>izin-komo</i> etc.<footnote>
Se Whitney: Språket. Dess lif och utveckling. Öfversättning och
bearbetning af G. Stjernström Stockholm. 1880.</footnote>
Och vi ha ett långt närmare
exempel härpå just i franskan. Då ett böjningssuffix
naturligtvis ej kan finnas som själfständigt ord, utan blott
vidhängdt ett annat, är t. ex. fr. <i>'j(e)'</i> i <i>je crois, j'aime</i> strängt

taget lika väl en 'ändelse' som det lat. <i>-o</i> i <i>cred-o</i>, <i>am-o</i>
etc., ty '<i>j(e)</i>' kan som bekant ej existera för sig själft —
då heter det <i>moi</i>. Och af samma skäl kan verbet sägas vara
försedt med ej mindre än fyra flexionssuffix framför sig i
satsen '<i>je te ne le dis pas</i>', Franskan öfverträffar således i
böjningsrikhet vida sin klassiska moder och mentor, ty hon
kan ej blott som detta uttrycka subjektet, utan äfven
objekten och negationen genom till verbet fogade 'ändelser'.
Liknande är förhållandet i italienskan, och samma företeelse
spåras i många andra modärna indo-europeiska språk. Så
är t. ex. åtminstone för tanken sv. <i>i natt</i> ett lika enhetligt
ord som dess grek. motsvarighet, dativen eller rättare
lokativen<footnote>Med <i>lokativ</i> menas ställets, platsens kasus, som finnes kvar i
sanskrit, fornslaviska etc. och spåras äfven i latin och grekiska, såsom
<i>domi</i> 'hemma', <i>Romae</i> 'i Kom', <i>οἶκοι</i> 'hemma', <i>χαμαἱ</i> 'på jorden' m. m.
Från språkhistorisk synpunkt är ock dativen ofta en gammal lokativ.</footnote> <i>νυκτἱ</i> (<i>nykti</i>). — 

Det är från tydlighetens synpunkt ingalunda lyckligt, att
i latinet dat. och abl. plur. alltid till formen sammanfalla.
Beteckna vi dativ- och ablativ-begreppen på danska med
prepositionerna <i>for</i> och <i>fra</i>, kunna vi återgifva lat.
dat-abl. plur. <i>matribus</i> med da. <i>for mødrene</i> och <i>fra mødrene</i>.
Som dessa prepositioner äro obetonade, kan det lätt tänkas,
att deras vokaler efter hand bortreduceras och att dessa
båda nu skilda uttryck således komma att sammanflyta i ett
*<i>frmødrene</i>. Den analytiska danskan har då återkommit till
det syntetiska latinets 'tvetydiga' ståndpunkt, och en ny
utväg måste anlitas för att undvika denna otydlighet. Så kan
äfven språkens utvecklingsprocess gå i cirkel — är i
ständig växling ständigt lik sig själf. Och likasom de äldre
indo-europeiska språken genom sina flexions<i>suffix</i> voro i
viss mån <i>rimmande</i>, likaså tendera de yngre genom sina
flexions<i>prefix</i> att varda mer eller mindre <i>allittererande</i>.
</chapter>


<chapter name="Lånord.">

<h1>Lånord.</h1>

Vi ha i det föregående betraktat språken som mer eller
mindre oberoende af hvarandra och kastat en blick på de
förändringar, de från denna synpunkt undergå, samt huru
de söka rikta sig af egna tillgångar.

Men det finnes näppeligen något språk, som lefver ett
fullt isoleradt lif, utan det råder tvärtom — som vi i
början antydde — vanligen en viss växelvärkan dem emellan,
hvilken yttrar sig i ömsesidigt <i>lån</i>.

Eftersom denna skuldsättning är så ytterligt bekväm,
emedan dessa lån aldrig behöfva återgäldas, och såväl de
angränsande nabospråken som de stora kulturspråken ligga
så nära till hands, har densamma mången gång företagits
lika lättsinnigt som onödigt, men det hindrar ej, att den
minst lika ofta varit nödvändig, ja till och med en oundviklig
följd af händelsernas gång. Vi vilja här egentligen blott
dröja vid det senare fallet.

*

Latinet var — som ofvan sagts — ursprungligen blott
den fornitaliska dialekt, som talades i Rom och dess
närmaste omgifning, men såväl genom styrkans lägre som
kulturens högre rätt utbreddes det — eller rättare dess dotter
vulgärlatinet — ej blott till hela italienska halfön, utan
äfven till flera af det romerska världsrikets provinser, och
härigenom uppstodo efter hand i Hispania, Gallia och Dacia
(förutom i själfva Italia) de nutida romanska språken. Ty
infödingarne i dessa provinser voro de romerska nybyggarne
så underlägsna i kultur, att de blott förmådde gifva detta
inträngande vulgärlatin en växlande färgskiftning, och de
efterföljande germanska och slaviska inkräktarne voro både
så fåtaliga och obildade, att endast ett mindre antal ord af
deras språk blef upptaget. Och arabernas från så många
synpunkter glänsande herravälde i Spanien utmärkte sig
i det hela genom en så stor tolerans och humanitet mot

dess kristna inbyggare, att hvarken dessas religion eller
språk undertrycktes. Men i tvänne romerska provinser blef
förhållandet ett annat. I Africa funnos äfven ansatser till
ett vardande romanskt språk och hvarken den vandaliska
eller den byzantinska eröfringen skulle väl hindrat dess
utveckling. Men arabernas välde blef här genom likheten i
lefnadssätt med de nomadiska berberfolken, genom frånvaron
af religiös splittring och genom att nästan intet försök
gjordes från det romanska Europas sida- att åter indraga denna
'provins' inom sin kultursfär, vida djupare rotfäst än i
Spanien, och till följd häraf blef ock där den romerska dialekten
förkväfd af arabiskan. I det aflägsna Britannia var åter det
romerska inflytandet för svagt för att kunna motstå de ännu vid
och en tid efter invandringen hedniska saxarna och anglerna,
hvilka i motsats till de samtida germanfolken på kontinenten
— goter, burgunder, langobarder, franker m. fl., — men i
likhet med deras nutida ättlingar engelsmännen läto sin
invasion taga karaktären af ett utrotande af landets delvis
romaniserade keltiska urbefolkning. Härstädes förkväfdes
därför vulgärlatinet af den germanska angelsaxiskan.

Men äfven detta språk höll på att gå sin undergång
till mötes. Från början af 800-talet blef det nämligen under
nära två och ett halft sekel genom de nordiska, speciellt
danska vikingarne, utsatt för ett starkt nordiskt inflytande.
Och detta var så djupt, att äfven åtskilliga ytterst vanliga
ord än i dag i engelskan äro af nordisk börd, såsom <i>ill</i> 'ond,
sjuk', <i>shake</i> 'skaka', ja till och med pronominet <i>they</i> — <i>them</i>
= '<i>de</i> — <i>dem</i>'. Därpå följde 1066 slaget vid Hastings, och
då sökte vulgärlatinets dotter, fornfranskan, hämnas sin
moders öde och var nära att lyckas häri. De normandiska
eröfrarnes franska tungomål blef under lång tid landets
officiella språk, äfven sedan deras stamland, Normandie, 1204
gått förloradt, och först på 1300-talet kan denna språkstrid
anses vara afslutad — ända till 1362 öppnades engelska
parlamentet på franska — med det germanska elementets
slutliga seger och den engelska litteraturens egentliga
begynnelse med Geoffrey Chaucer. Det är således genom en
mer än 200-årig kamp mellan fornfranskan och den med

nordiska tillsatser starkt uppblandade angelsaxiskan (eller
fornengelskan), som engelskan omsider utvecklat sig. Och
detta, som vi sade, med det germanska elementets seger,
ty ehuru ungefär 5/7 af det nuvarande engelska ordförrådet
äro af fransk extraktion, är dock språkets kärna — de
alldagliga, oumbärliga orden, såsom <i>father, mother, thing, day,
go, drink, eat, ly, good, great, little, one, two, three, I, you,
that, who</i> o. s. v. — likasom dess flexion och struktur af
germansk härkomst, och de talrika romanska lånorden bilda
därför endast en mängd skal kring denna kärna, af hvilka
endast de innersta såsom <i>forest, flower, tempest, judge</i> etc. —
äro fullt invuxna i densamma.

Vårt modersmål har ock rönt ett stort inflytande från
andra språk, änskönt i långt mindre grad än engelskan.
Med kristendomens införande under Vikingatiden och
följande sekler inkommo en mängd grekiska och latinska ord,
hvilka nu så försvenskats, att vi ej längre märka deras
främmande börd, såsom t. ex. <i>biskuper</i> < gr. <i>ἐπίσκοποσ,
(episkopos)</i> 'uppsyningsman', <i>klærker</i> 'klerk', ursprungligen af
gr. <i>κλῆροσ</i> (<i>klēros</i>) 'lott', <i>fonter</i> 'dopfunt' < lat. <i>fons,</i> gen.
<i>fontis</i> 'källa', <i>mæstare</i>, < lat. <i>magister</i> 'öfverhetsperson' etc.
En långt större invärkan rönte vårt språk under senare
Medeltiden från medellågtyskan, speciellt genom
Hansestädernas handelsvälde, samt äfven från fornfranskan genom
det då i Norden inträngande riddarväsendet. Så äro en
massa ord för handel, handtvärk, förvaltning etc. hämtade
från medellågtyskan, däremot uttrycken för det finare
umgängeslifvet ofta från fornfranskan. Så t. ex. <i>betala</i> < mlt.
<i>betalen, filter</i> < mlt. <i>filt</i>, <i>køpenskaper</i> < mlt. <i>kopenschap,
baner</i> 'banér' < ffr. <i>bannière, kompani</i> < ffr. <i>compagnie</i> etc.
Under Reformationstiden inträder, särskildt genom Luthers
skrifter, ett högtyskt inflytande, och under vår stormaktstid
blir vårt modersmål till stor del i onödan öfverlastadt af
franskt långods, då till följd af Frankrikes öfvermakt under
Ludvig XIV:es tidehvarf den franska litteraturen och de
franska sederna och modet blefvo mönster för nästan hela
Europa. Samtidigt importerades ock en mängd uttryck från
det genom humanismen återuppväckta klassiska latinet. Så 

inkommo under denna period från tyskan t. ex. <i>språk, billig</i>,
från franskan <i>charmant, affaire</i> samt <i>reflexion, motion</i> etc.
Vi ha naturligtvis lånat äfven från flera andra språk, men
de är blott de nu nämnda, som i högre grad invärkat på
vårt språk, och af dessa är det egentligen blott lågtyskan,
som utöfvat ett mera genomgripande inflytande. Därför är
ock vårt modersmål än i dag till hela sin karaktär ett
germanskt tungomål, änskönt dess forna rent nordiska prägel
fått en ej obetydlig lågtysk färgläggning. —

Vi torde på grund af det nu anförda få medgifva, att
då språken på detta sätt — som engelskan och i viss mån
svenskan — af yttre anledningar tvungits att skuldsätta sig,
de i stort sedt själfva härvidlag varit utan skuld.

*

Ett främmande språks inflytande kan emellertid, som
förut framhållits, äfven sträcka sig till själfva ordbildningen
i det att inlånade prefix och suffix kunna i sitt nya
hemland blifva produktiva och alstra en mängd analogibildningar. 
Så ha vi af det under Medeltiden inkomna medellågtyska 
prefixet <i>vor</i>- (> <i>før-</i>) efter mönstret af mlt. <i>vorfæren</i>
> <i>førfæra,</i> mlt. <i>vorsöken</i> > fsv. <i>førsøkia</i> bildat <i>förtaga,
förnärma</i> etc., af den likaledes under Medeltiden införda romanska 
afledningen <i>-er</i> < lat. <i>-āre</i> efter mönstret af <i>disputera</i>
< lat. <i>disputāre</i>) bildat <i>fingrera, förskottera</i> etc. Af det
under Reformationstiden inträngda tyska prefixet <i>an-</i> ha vi
på samma sätt efter mönstret af ty. <i>andeuten</i> > <i>antyda</i>
danat <i>antaga, angöra</i> o. s. v.

Vi komma härmed in på s. k. <sp>latenta lånord</sp> eller
<sp>öfversättningslån</sp>. Från andra tungomål importerar man
ej allenast ett och annat af deras uttryck, utan ock till en
viss grad själfva deras sätt att uttrycka sig. Eller ett
främmande språk kan vara så ytterst liberalt, att det bortskänker
gratis icke blott en större mängd af sitt ordförråd, utan
äfven så att säga ritningarna till sin ord- och satsbyggnad.

Sådana öfversättningslån äro t. ex. veckodagarnas namn,
såsom <i>söndag</i> (fsv. <i>sunnudagher</i> af isl. <i>sunna</i>, ty. <i>Sonne</i> 'sol') 
< lat. <i>dies solis, måndag</i> < lat. <i>dies lunæ, torsdag</i>, ty.
<i>Donnerstag</i> < lat. <i>dies jovis</i> etc., hvilka tydligen redan fabricerades 
i heden tid. Af mycket ung ålder äro däremot <i>järnväg</i> 
< fr. <i>chemin de fer, ångkvarn</i> < ty. <i>Dampfmühle</i>, fr.
<i>moulin à vapeur, världsutställning</i> — efter första
världsutställningen i London 1851 — < ty. <i>Weltausstellung</i> etc.
Andra exempel äro <i>ståltråd</i> < ty. <i>Stahldraht, ordskatt</i> < ty.
<i>Wortsehatz, oupphörlig</i> < ty. <i>unaufhörlich</i> och en mängd i
detta arbete använda termer, såsom <i>omljud</i> < ty. <i>Umlaut,
ljudlag</i> < ty. <i>Lautgesetz, ljudöfvergång</i> < ty. <i>Lautübergang,
nyhögtyska</i> < ty. <i>neuhochdeutsch</i> o. s. v.

Dylika bildningar äro i vårt språk till och med så
vanliga, att man ibland knappt vet, hvad som är i denna
mening lån eller icke. Då nämligen materialet i desamma är,
som vi se, rent svenskt eller åtminstone såsom sådant
uppfattadt, och fabrikationen sker efter mönstret af ett språk — 
t. ex. tyskan — hvars ordbildningssätt i det hela är
detsamma som vårt eget, är gränsen mellan det inhemska och det
efter främmande förebilder danade ordförrådet ofta svår att
draga och kan stundom blott bestämmas genom en språkhistorisk 
detaljundersökning.

Liksom den enskilde individen genom dagligt umgänge
med en annan honom öfverlägsen person mer eller mindre
medvetet söker rätta sig efter denne, vill känna hans
känslor, tänka hans tankar, ja till och med tillegna sig hans
yttre sätt och later, likaså har ett fattigare eller ett i
kulturellt hänseende mindre lyckligt lottadt tungomål en naturlig 
böjelse att efterhärma sitt mera rikt utrustade släkt- och
grannspråk, hvilket det till stor del har att tacka för sin
egen odling. Och äfven rörande dessa så att säga mera
hemliga skulder kan det således vara ganska oskyldigt.

*

När tvänne eller flera af en eller annan anledning för
tillfället åtminstone jämnstarka språk stöta i hop, uppstår i
allmänhet ett s. k. <sp>blandspråk</sp>. Det karaktäriseras
vanligen ej endast däraf, att ordförrådet är, som namnet 
angifver, i hög grad blandadt, utan i allmänhet äfven af en
stor brist på grammatiska former. Är det nämligen endast
fråga om att göra sig <i>förstådd</i> — och detta är i regeln det
enda syftet i de trakter, där värkliga blandspråk talas —
blifver ett iakttagande af satsens och ordens rätta byggnad
samt användandet af böjningsformer en öfverflödig lyx, hvadan
ock formlärans alla regler i dylika hybrida tungomål ofta på
det mest hänsynslösa sätt negligeras.

Ett öfvergångsstadium till ett blandspråk i egentlig
mening intages af <i>svensk-engelskan</i> i Nord-Amerika. Ehuruväl
våra landsmän på andra sidan om Atlanten äro varmt fästade
vid sitt gamla hemland och söka genom skolor, tidningar
etc. där rädda sitt modersmål från undergång, kunna de ej
undgå att taga intryck af engelskan, som ständigt ljuder
i deras öron och som de ofta dagligen själfva måste tala.
Därför säga de ock, att de ha <i>krossat</i> (< eng. <i>cross</i> =
öfverfara) Atlanten, att det var <i>vindi</i> (< eng. <i>windy</i> = blåsig)
på den, att det är så lätt att <i>spänna</i> (eng. <i>spend</i> = förslösa)
hvad man förtjänat där ute etc.

Värkliga blandspråk förekomma däremot i en mängd
utom-europeiska kolonier, såsom t. ex.<i> neger-engelskan</i> i
Guyana, som är nästan blottad på alla grammatiska former.
Och hit kan på visst sätt räknas den engelska eller spanska
de kinesiska arbetarne tala i Amerika. Eftersom kinesiskan
saknar all flexion — åtminstone i den mening vi taga detta
ord — äro de engelska och spanska ord dessa kulier
använda fullkomligt oböjliga.

Ansatser till dylika kroaserade tungomål kunna vi ock
få höra inom våra egna landamären. Är man ej öfvad att
tala ett främmande språk, händer det ofta, att man hvarken
hittar de rätta orden eller böjningsformerna och ifyller då
luckorna med sitt eget modersmål. Så erinrar sig förf. af
ett samtal mellan en svensk och en engelsman, af hvilka
ingendera tycktes vara vidare skicklig i tyskan, följande
fråga och svar: »Haben Sie gekommt nach Gefle?» — »Yes,
I habe kommt». Vackert är det just icke, men båda förstodo
hvarandra och språkets hufvudändamål var således vunnet.

*

Det finnes i de modärna europeiska kulturspråken en
mängd gemensamma <sp>internationella lånord</sp>, hvilka så
att säga antagits och vunnit burskap genom en tyst
öfverenskommelse på en osynlig europeisk koncert. De äro i
motsats till de egentliga lånorden afsiktligt påhittade och
materialet till dem är i allmänhet hämtadt från ett dödt,
liksom mera opartiskt språk, i regeln från grekiska eller
latin. Vi mena de termer, som städse tillvärkas för att
beteckna nya företeelser, uppfinningar och upptäckter inom de
sociala, industriella och vetenskapliga gebiten etc. Mången
gång äro de blandformer såsom <i>socialism,</i> < lat. <i>socialis</i>
'sällskaplig' och den grek. afledningen <i>-ισμόσ</i> (<i>-ismós</i>),
<i>automobil</i> < grek. <i>αὐτόσ (autós)</i> 'själf' och lat. <i>mobilis</i> 'rörlig', men
vanligen äro de rent grekiska såsom <i>fonograf</i> < grek. <i>φωνή
(phoné)</i> 'röst'och <i>γράφειν (graphen)</i> 'skrifva', <i>telepati</i> < grek. <i>τῆλε
(téle)</i> 'fjärran' och <i>πάθοσ</i> (<i>páthos</i>) 'känsla', <i>heliofob</i> < grek.
<i>ἥλιοσ (hélios)</i> 'sol' och <i>φοβεῖν</i> (<i>phobén</i>) 'frukta' etc. Mera
sällan inträffar det, att latinet ensamt fått släppa till
råämnet, såsom <i>lokomotiv</i> < lat. <i>locus</i> 'ställe' och <i>movere</i> 'röra',
<i>kontraproposition</i> < lat. <i>contra</i> 'emot' och <i>propositio</i>
'framställning' etc. Ibland kunna äfven dylika termer bildas af
namnet på en person eller en ort. Så t. ex. <i>darwinism</i> af
den engelske naturforskaren <i>Darwin, kantian</i> efter den
tyske tänkaren <i>Kant, syenit</i> — en bergart — efter den
forntida egyptiska staden <i>Syene,</i> den <i>devoniska</i> perioden efter
det engelska landskapet <i>Devonshire</i> o. s. v.

Genom sin i det hela artificiella daning och sin
internationella karaktär upphöra dessa uttryck att vara lånord i
egentlig bemärkelse och öfvergå till <i>universella kulturord.</i>
Därför synes det ock förf. vara en öfverdrifven och
missriktad patriotism och purism att — som t. ex. danskarna gjort
med de allmänna grammatiska termerna<footnote>
Så t. ex. da. <i>ikke-køn</i> - neutrum, <i>lide-måde</i> = passivum,
<i>genstandsforhold</i> = ackusativ etc.</footnote> — söka öfversätta
sådana ord med anlitande af inhemskt material.

*


I sammanhang med detta ständiga lånande från andra
språk, genom hvilket — man må för öfrigt säga hvad man
vill om denna skuldsättning — ordförrådet onekligen i hög
grad riktas, må några ord nämnas om utdöendet af språkets
egna ord.

Det ligger i sakens natur, att äfven ordförrådet —
likasom allt annat — skall växla, och häröfver har man intet
skäl att klaga. Att sådana uttryck som <i>stegel, handkvarn,
eldstål, svartkonst</i> etc. på grund af 'icke-bruk' allt mer
försvinna och till sin betydelse blifva allt mer dunkla, är ju
till och med ett glädjande faktum. Men sorgligt är, att
äfven gamla goda, inhemska ord — och här komma detta
lånsystems värkliga skuggsidor fram — skola i onödan
förstummas och utsvältas af främmande snyltgäster.

Redan under Medeltiden visar sig detta i vårt språk.
Då utträngdes efter hand t. ex. <i>vaeþ</i> af <i>panter</i> < mlt. <i>pant,
mio</i> af <i>klen</i> < mlt. <i>klen, þaefka</i> af <i>smaka</i> < mlt. <i>smaken,
kaennisven</i> af <i>laeriunge</i> < ty. <i>lehrjunge, ramn</i> af <i>korper</i> <
ffr. <i>corp</i> etc. samt bildningarna <i>bliþi, laeti</i> etc. af de efter
lågtyskt mönster danade <i>blidhet, lathet</i> o. s. v.

Som i senare tider gjorda värkliga förluster må
antecknas: <i>bokahus</i> 'bibliotek', <i>sötsång</i> 'melodi', <i>kvickstjärt</i>
'sädesärla', <i>fröjdeskott</i> 'salut', <i>fyka</i> 'ryka omkring', (da. <i>fyge</i>), <i>skiufva</i>
'skjuta fram', (ty. <i>schieben</i>), <i>tössvar</i> 'två gånger', <i>smekunge,</i>
'kälgris', 'favorit', <i>fyndling</i> 'hittebarn', <i>mökäring</i> 'gammal
ungmö' <i>ensäljning</i> 'monopol' och dess motsats <i>Mångsäljning,</i>
för hvilket begrepp vårt språk nu saknar uttryck etc.

På litterär väg ha emellertid åtskilliga bortdöda ord
återupplifvats och ånyo kommit i bruk. Så anser Stiernhielm
sig böra förklara sådana ord som <i>alster, gladlynt, snille</i> (af
honom öfversatt med 'industria, sapientia', således icke då
synonymt med 'geni'), <i>hyfsa, tärna, yrkia</i> etc. I behof af
särskild uttolkning voro ock i slutet af 1600-talet sådana
nu allmänt gängse uttryck som <i>ätt, digna, dölja, famla, harm,
mumla, röna, tima</i> m. fl.

Detta ord <i>tima</i> visar än i dag genom sitt uttal med
långt <i>i,</i> att det är lånadt ur fornsvenskan, ty om det
alltjämt fortlefvat, måste det nu hetat <i>*timma,</i> likasom fsv. <i>døma</i>

blifvit '<i>dömma</i>' etc. Ett dylikt återuppväckande af döda
eller döende ord är således också ett <i>lån,</i> nämligen ett lån
från sig själf, men just därför ock det bästa lån man kan
göra. För att slika förfallna papper skola af allmänheten
med förtroende mottagas, måste de dock vara försedda med
goda namn. Ett sådant var på 1600-talet Georg Stiernhielms,
ett sådant är i vår tid Viktor Rydbergs.

Vi ha härmed sökt antyda, huru ordförrådet i ett språk
kan växla, huru gamla inhemska ord kunna af främmande
utbölingar varda bortträngda, men ock huru denna
obestridliga förlust kan till en viss grad ersättas genom nya lån
ur modersmålets äldre skeden.

Till sist må nämnas, att i detta ömsesidiga ordbyte
språken emellan kan slumpen stundom så foga, att ett ord
efter slutad rundresa återkommer till sina anhöriga. Så är
t. ex. förhållandet med det från franskan lånade ordet <i>garde,</i>
ty detta har själft fordomtima inkommit i franskan från
tyskan och är nära befryndadt med det svenska <i>vård</i><footnote>
De germ. lånord i franskan, som började på <i>w,</i> fingo ett förslag
af <i>g.</i> Så t. ex. <i>guerre</i> = eng. <i>war,</i> sv. <i>vär-n, garder,</i> äldre <i>guarder</i> =
sv. <i>vårda, Guillaume</i> = ty. <i>Wilhelm</i> etc.</footnote>. Vi
kunna därför med en viss rätt betrakta detta ord som en
gammal emigrant, hvilken så länge varit borta i främmande
land och därunder så fullständigt hunnit förgäta sin
hembygds seder och bruk, att när han omsider återvänder, han
lika litet själf känner igen sig, som det finnes någon,
hvilken känner igen honom.

*

Af lånord äro — visserligen ej till sitt väsen, men väl
till sin uppkomst — s. k. <b>folketymologier</b> i hög grad
beroende.

Med denna term förstår man en af det relativt
obildade folket gjord naiv omvandling och omtydning af ett för
dess språkkänsla till sin bildning, men ej till sin betydelse
dunkelt ord. Man vill ha klart för sig, huru ordet är
danadt, och med ledning såväl af dess bemärkelse som af dess

yttre form söker man därför associera det med andra för
ens uppfattning fullt tydliga ord. Och man är i detta sitt
letande så anspråkslös, att äfven om man blott funnit i en
tom ljudlikhet med ett annat ord en anknytningspunkt, är
man vanligen fullt belåten.

Eftersom den stora hopen, denna »profanum vulgus», som
djupare sedt just utgör nationens kärna, i regeln icke har
någon kunskap i främmande språk, är det i första rummet
lånord, som blifva underkastade en sådan ombildning. Så t. ex.
<table>
<td><i>bibliotek</i>    <td> > <td><i>bibelaptek,</i>
<td><i>champignon</i>   <td> > <td><i>svampignon,</i>
<td><i>ekipage</i>      <td> > <td><i>åkepage,</i>
<td><i>telefon</i>      <td> > <td><i>talefon,</i>
<td><i>bassin</i>       <td> > <td><i>badsäng,</i>
<td><i>universitet</i>  <td> > <td><i>undervisitet,</i>
<td><i>charcuterie</i>  <td> > <td><i>skärkötteri,</i>
<td><i>galosch</i>      <td> > <td><i>gatlosch,</i>
<td><i>växeltransaktion</i><td> > <td><i>växeltrasslation</i> o. s. v.
</table>

Vi se af dessa exempel, att man i allmänhet är nöjd,
om man till och med blott får en enda stafvelse begriplig,
och att dessa folketymologier stundom kunna vara lika
fyndiga (t. ex. <i>undervisitet</i>) som idiotiska och skrattretande
(t. ex. <i>bibelaptek</i>).

Men det finnes ett ordspråk, som är värdt att lägga på
minnet. Det lyder: »Den skrattar bäst, som skrattar sist.»
Då vi ej kunna afhålla oss från att le åt dessa
folketymologier, veta vi litet om, att vi själfva dagligen föra på
tungan andra sådana minst lika löjliga.

Af det fsv. <i>alnbughe</i> 'den böjda alnen' har på 1500-talet
blifvit <i>almboghe</i>, hvaraf nu armbåge; det tyska <i>radbrechen</i>
'hjulbräcka' ha vi 'rådbråkat' till — <i>rådbråka;</i> det tyska
<i>Lehnstul</i> 'en stol, hvari man kan luta — <i>lehnen</i> — ryggen
bakåt', är af oss ombildadt till <i>ländstol;</i> det fsv. <i>o-formaghe</i>
'den som icke förmår vara sin egen målsman' ha vi —
synnerligen genialiskt — omskapat till <i>öfvermage</i> och det
tyska ordstäfvet »<i>Unkraut vergeht nicht so leicht</i>», d. v. s.

'ogräs kan ej lätt utrotas', ha vi öfversatt med '<i>Ondt krut
förgås icke så lätt</i>'.

Vid betraktandet af dessa exempel kanske leendet fryser
bort på våra läppar och vi tvingas att erkänna, det äfven
dessa plebejiska och ofta komiska förvrängningar ega sin ej
ringa betydelse i språkens utvecklingshistoria.

Vi se ock af dessa exempel, att det ej endast är
främmande, utan äfven — fast mera sällan — inhemska ord,
som blifva så omvandlade, och att yttersta grunden härtill
är människoandens oaflåtliga sträfvan efter klarhet.
</chapter>

<chapter name="Slutord.">

<h1>Slutord.</h1>

»Panta rhei» — allt flyter — yttrade redan i den
grekiska filosofiens barndom den fornhelleniske tänkaren
Herakleitos. I dessa ord kan man säga att han uttalat själfva
grundlagen för allt lefvande, och denna hans sats eger därför,
som vi sett, sin fulla tillämpning äfven i språkets värld.
Ty där flyter allt. Ordens ljudmassor och yttre former
såväl som deras inre betydelser förändras, nya
sammansättningar danas, medan de gamla vilja hopkrympa till
skenbart enkla bildningar, och själfva orden dö och födas i
oafbruten växling. För att kunna följa med den ilande tiden
och ega uttryck för allt det nya dess strida ström städse
för med sig, måste ock språken oupphörligt vara betänkta
på att rikta sig själfva, och de söka göra detta dels genom
anlitande af egna tillgångar, dels genom ömsesidiga lån.
Och genom att rätt använda det redan färdiga
språkmaterialet varder härigenom äfven ett utbildadt kulturspråk i
allmänhet i stånd att uttrycka till och med känslans och
tankens allra finaste skiftningar.


Man kunde då med skäl förmoda, det några
nybildningar i detta ords egentligaste mening såsom obehöfliga ej
längre skulle förekomma, men så är ingalunda förhållandet.

I språkets urtid kunde tydligen orden ej bildas af andra
redan förut varande ord, ty sådana funnos icke, utan de
måste småningom ha uppvuxit ur rent naturliga ljud och
ljudhopningar, hvilka voro omedelbart framalstrade af fysiska
förrättningar — såsom barnets diande —, eller af omedvetna
reflexer af känslor af behag eller obehag eller slutligen af mer
eller mindre ofrivilliga efterhärmningar af naturljud och
djurläten.

Lika naturligt som det vid närmare eftertanke visar sig
vara, att denna af tyskarne kallade <b>Urschöpfung</b> i det
mänskliga språkets första barndom måste varit nästan enrådande,
lika egendomligt kan det i förstone förefalla, att denna
primitiva orddaning än i dag i de konventionella
kulturspråken kvarlefver. Men så är det dock, och så måste det äfven
vara. Ty vår fysiska natur har föga förändrats af civilisationen
och vi äro allt fortfarande ej blott människor, utan också
djur. När våra högre psykiska egenskaper af någon
anledning varda paralyserade, såsom vid plötsliga affekter, häftiga
drifter etc., är äfven djuret inom oss genast färdigt att
träda fram. Och vi må älska den lille vildbasaren hur
mycket som hälst; ännu är han dock, djupare sedt, blott
en liten vilde, som endast småningom kan utveckla sig till
en värklig människa.

Det är ej den döda, stillastående, utan den lefvande,
rörliga världen, som i första hand väcker vår
uppmärksamhet. Därför var det ock bullret och rörelsen i den omgifvande
naturen, urmänniskan med sina läten i begynnelsen sökte
efterlikna, och det är äfven detta våra nutida på liknande
sätt skapade <sp>onomatopoetiska</sp> eller <sp>ljudhärmande</sp> ord
i allmänhet beteckna. Så t. ex. <i>bullra, bubbla, häckla, klunka,
knastra, klirra, mumla, morra, plaska, plumsa, rassla, surra,
bums, pladask, piff paff puff</i> etc. samt vidare <i>kuckeliku,
bä, vovvov, miau</i> m. fl. På grund af sitt ursprung äro dylika
ord i viss mån internationella och kunna därför påträffas
i fullkomligt obesläktade språk, ty lika orsaker alstra lika

värkningar. Så heter t. ex. 'katt' på kinesiska <i>miau</i> och
'jama' på tyska <i>miauen.</i> Till följd häraf är det väl
möjligt, att sv. <i>brumma</i> är ett indo-europeiskt arf och identiskt
med skr <i>bhrámati</i> 'han brummar, men det kan likaväl vara
en på germ. som en på indo-europeisk botten gjord
'Urschöpfung'. Därför är det ej heller nödvändigt att antaga,
det alla våra nu anförda ljudhärmande ord äro lånade från
deras tyska motsvarigheter <i>klirren, knastem, rasseln, surren</i> etc.

Ett sådant onomatopoetisk ord är uppenbarligen skr.
<i>kokilas,</i> lat. <i>cucūlus</i> = 'gök', och intressant är, att det på
samma sätt skapade nht. <i>Kukuk</i> rent af utträngt det mht.
<i>gouch.</i> Och eftersom ljudlagarna kanske ej absolut förbjuda
den gissningen, att vårt <i>gök</i> (= isl. <i>gaukr</i>) utginge ur en
grundform <i>*γawuk-</i> < <i>*γaγwúk-</i> < <i>*kokúg-,</i> kunde man
således måhända säga, att när mht. <i>gouch</i> ersatts af det nht.
<i>kukuk,</i> detta i själfva värket betyder, att <i>gouch</i> ersatts af sin
egen ursprungliga, fast på nytt bildade onomatopoetiska
grundform. Skulle detta vara riktigt, öppnar sig äfven den
möjligheten, att också många andra ord kunna vara af
onomatopoetiskt upphof, ehuru vi ej längre kunna märka det, d. v. s.
blifvit så att säga <i>latent ljudhärmande.</i> Vi se ock slutligen
häraf, att sådana ord som lat. <i>cucūlus</i> — nht. <i>kukuk</i> falla
utanför ljudlagarnas värkningsfält, ty båda äro af hvarandra
oberoende 'Urschöpfungen', och det kan alltså till och med
vara tvifvelaktigt, huruvida det latinska <i>cucūlus</i> ens är i
egentlig mening besläktadt med det till form och betydelse
nästan identiska sanskritiska <i>kokilas.</i>

Äfven många andra djurnamn torde på detta sätt
uppkommit. Så anses påfågeln — lat. <i>pavo,</i> hvaraf isl. <i>páe</i> —
ha benämnts efter sitt läte '<i>pao</i>', likaså turturdufvan efter
sitt kuttrande '<i>turrturr</i>', och kanariefågeln kallas ju ofta för
<i>pippi.</i> Ljudhärmning torde därför, också i ett utbildadt
kulturspråk, spela en långt större roll än man vanligen
antager. Det finnes dessutom i alla språk, äfven i de mest
och bäst kända, en mängd ord, hvilkas etymologi är
fullkomligt dunkel. Detta kan visserligen till en del bero på
vår okunnighet, men då dylika ord plötsligen uppdyka i ett
modärnt språk, hvars historia och ordförråd man noga

känner, har man svårt att värja sig för den misstanken, att
dessa uttryck ha uppkommit genom nutida 'Urschöpfung'.
Särskildt torde detta vara fallet med en mängd slangord,
hvilka ofta tyckas vara, som ofvan yttrats, rent efemära
bildningar. Och i detta språkets fria gatlif, där det
nedärfda och inlärda språkmaterialet hvarken aktas eller vårdas,
bör ock denna nyskapningsförmåga känna sig minst hindrad
i sin värksamhet. —

*

Det uppgifves, att den holländske kemisten van Helmont
omkring år 1600 afsiktligt bildade ordet <i>gas</i> för att få ett
allmänt uttryck för kroppars luftformiga aggregationstillstånd.
Ordet vann burskap och har till och med alstrat åtskilliga
afledningar, som ty. <i>gasig,</i> fr. <i>gazeux</i> etc. Den store
språkkonstnären — och för öfrigt hvilken som hälst ibland oss
— kan visserligen fullt afsiktligt och medvetet af det gifna
ordmaterialet dana nya, stundom synnerligen lyckade
uttryck, som de af <sc>Rydberg</sc> gjorda orden <i>tronkräfvare</i> (i stället
för <i>tronpretendent</i>), <i>ödemurar</i> (i stället för <i>ruin</i>) etc. Men
detta är dock i alla fall endast ett begagnande af det redan
färdigbildade språkets tillgångar och således något helt annat
än detta van Helmonts påhitt, hvilket leder oss in på frågan,
<sp>huruvida människan kan oberoende af språket
fullt afsiktligt och medvetet förändra detsamma</sp>.
Det nu nämnda exemplet visar, att detta i viss mån
värkligen kan inträffa, och några andra relativt liknande
exempel kunna tilläggas.<footnote>
De i fullaste mening <i>gjorda</i> världsspråken <i>volapyk, esperanto</i> m, fl.
äro i allt väsentligt gjorda af det existerande språkmaterialet och således
ej oberoende af detta.</footnote>

Af eufemistiska skäl har den franska svordomen <i>mordieu</i>
(< <i>mort de Dieu</i>) omformats till <i>morbieu</i> (hvilket sedan
visserligen genom association med <i>bleu</i> blifvit <i>morbleu</i>). Likaså
har det tyska utropet <i>Gott(e)s Blut</i> förändrats till <i>bots blut.</i>
Så är ock förhållandet med <i>potz tausend</i> etc.

På Stilla hafvets öar — och äfven annorstädes — mötas vi
af hvad man kallar <i>tabu.</i> Egennamn äro där, som ursprungligen

allestädes, bildade af det öfriga ordförrådet. Men af
vördnad för härskaren få ej de ord eller ljudförbindelser, som
ingå i hans namn, i umgängesspråket längre användas. Så
anför <sc>Kock</sc> (a. a. s. 109), att om en konung skulle heta <i>Tu</i>
(= 'stå'), så får ej vidare <i>tu</i> brukas ens i sin allmänna
bemärkelse '<i>stå</i>', utan ersattes af <i>tia</i>, ja till och med <i>fetu</i>
(= 'stjärna') måste då ombildas till <i>fetia</i> o. s. v.

Men änskönt dessa omgestaltningar onekligen företagits
fullkomligt afsiktligt, har dock det gifna språkmaterialet ej
varit utan allt inflytande på dem. Till och med ordet <i>gas</i>
är ej fullt själfständigt danadt, ty dess ljudmassa, om ock
ej något annat, är dock hämtad ur det redan färdigbildade
ljudförrådet.

*

Språket är, sade vi, en af människan själf med stigande
kultur småningom förvärfvad färdighet. Oändligt mycket,
ja nästan allt i språket är därför människans eget värk, och
det oaktadt har hon likväl ej varit mäktig att på egen hand
kunna skapa ett enda från alla synpunkter absolut nytt ord.
Språket är en produkt af människans intellektuella arbete,
i samma mening som vår tids sinnrika maskiner — båda
endast värktyg för hennes tanke och vilja och båda af henne
utvecklade ur en ringa början till sin nuvarande relativa
fulländning, det förra ur det otympliga djuriska lätet, det
senare ur stenåldersfolkens lika otympliga, afsprängda
flintskärfvor. Häri ligger hennes storhet, men ock hennes litenhet.
Hon kan till en viss grad behärska sin värld, men hon kan
ej ändra dess lagar, blott tvinga dem att tjäna sig. Och
till följd häraf mäktar hon lika litet i språkets som i
naturens rike skapa något värkligt nytt.                    

Det är därför den modärna språkforskningen i det stora
hela villigt erkänner, att Ordets gudinna var i sin fulla rätt,
när hon en gång i tidens morgon om oss människor sade:

<poem>»De se det ej, dock mina bud de lyda.»</poem>

*
</chapter>

<chapter name="Anmärkta tryckfel.">

<h1>Anmärkta tryckfel.</h1>

<table>
<td c>Sid.<td r>23<td c>rad.<td>7<td c> uppifrån<td c>står <td>d. s. k.<td c>läs:	<td>de s. k.
<td c>»<td r>53<td c>»<td>12<td c>»<td c>»<td>tillfällighet<td c>»<td>tillfällighet,
<td c>»<td r>58<td c>»<td>10<td c>nedifrån<td c>»<td>vulgärlatinet,<td c>»	<td>vulgärlatinet
<td c>»<td r>68<td c>»<td>16<td c>uppifrån<td c>»<td><i>gesi</i><td c>»<td><i>gessi</i>
<td c>»<td r>76<td c>»<td>9<td c>»<td c>»<td>vigvtum<td c>»<td>*vigvtum
<td c>»<td r>78<td c>»<td>8<td c>»<td c>»<td><i>nydν-</i><td c>»<td><i>hydν-</i>
<td c>»<td r>90<td c>»<td>16 <td>nedifrån<td c>»<td><i>stört,</i><td c>»<td><i>stört</i>
<td c>»<td r>120<td c>»<td>6<td c>»<td c>»<td><i>våld</i><td c>»<td><i>våld,</i>
<td c>»<td r>142<td c>»<td>5<td c>uppifrån<td c>»<td>våtrt<td c>»	<td>vårt
</table>

*
</chapter>


<chapter name="Innehåll.">
<h1>INNEHÅLL.</h1>
<table>
<td>                                             <td r>Sid.
<td>Inledning                                    <td r>   1
<td>Ljudöfvergångar och associationsförändringar <td r>  52
<td>Betydelseväxlingar                           <td r> 104
<td>Sammansättningar                             <td r> 123
<td>Lånord                                       <td r> 139
<td>Slutord                                      <td r> 149
</table>
</chapter>


