

﻿

<b>﻿Populärt vetenskapliga föreläsningar vid Göteborgs Högskola
XI</b>
<h1>OM
ERIKSKRÖNIKAN,</h1>
ETT HISTORISKT EPOS FRÅN FOLKUNGATIDEN

AF
<b>GUSTAF CEDERSCHIÖLD</b>

<sp>GÖTEBORG
WETTERGREN & KERBER</sp>
1899
﻿Wald. Zachrissons Boktryckeri, Göteborg 1899.
TILL
<big>KNUT FREDRIK SÖDERWALL</big>
MIN VÄN OCH LÄRARE

﻿

<i>De föreläsningar, som här utgifvas i bokform,
höllos under oktober och november månader
1898. Utom indelning i kapitel och några andra
smärre formella åtgärder har omarbetandet inskränkts
till någon utvidgning af slutet (kapitlen X och XI)
samt tillägg af en not här och där.</i>

<h2>﻿ÖFVERSIKT AF INNEHÅLLET.</h2>

<table o>
<td><b>Första kapitlet.</b> Inledning <td r>s. 1.

<td><b>Andra kapitlet.</b> Krönikans berättelse om Birger Jarl
m. m. (åren 1229—1266) <td r>s. 18.

<td><b>Tredje kapitlet.</b> Om konungarna Valdemar och
Magnus (åren 1266—1290) <td r>s. 51.

<td><b>Fjärde kapitlet.</b> Om Törgils Knutsson som
riksföreståndare och om den ryska fejden (åren
1290—1301) <td r>s. 79.

<td><b>Femte kapitlet.</b> Om de första stridigheterna mellan
Birger och hans bröder och om Törgils död (åren
1302—1306) <td r>s. 100.

<td><b>Sjätte kapitlet.</b> Om Håtunaleken och om det stora
krigets första skede (åren 1306—1309) <td r>s. 135.

<td><b>Sjunde kapitlet.</b> Om det stora krigets senare skede,
frederna m. m. (åren 1309—1313) <td r>s. 156.

<td><b>Åttonde kapitlet.</b> Om hertigarnas giftermål och om
Nyköpings gästabud (åren 1312—1317) <td r>s. 177.

<td><b>Nionde kapitlet.</b> Om hämnden för hertigarna och om
det nya konungavalet (åren 1318—1320) <td r>s. 196.

<td><b>Tionde kapitlet.</b> Krönikans ålder, uppkomst och
författare <td r>s. 224.

<td><b>Elfte kapitlet.</b> Erikskrönikan som historisk källa och
som konstverk <td r>s. 251.
</table>

﻿<chapter name="I. Inledning">
<h2><small>FÖRSTA KAPITLET.

Inledning.</small></h2>
<img l></img><br>
Det har säkerligen aldrig funnits ett tidehvarf,
hvilket inom sig gifvit rum åt så många
olikartade sträfvanden som det nuvarande. Den
moderna kulturen är så rik, så mångskiftande, att en
enskild betraktare blott sällan kan få en någorlunda
tillräcklig öfverblick af hennes hufvuddrag.
Vanligen kommer han att bedöma henne på ett
ensidigt sätt, i det han blott ser <i>det</i>, som från hans
ståndpunkt är det öfvervägande eller mest
betecknande.

Mången uttalar sig ungefär sålunda: »Vår tid
är eminent praktisk, företrädesvis praktisk. I vår
tid lefver man hufvudsakligen för nuet och för
den närmaste framtiden. Man vill hafva de nyaste
nyheterna. Man sysslar helst med de frågor, som
ligga allra närmast att lösa. Men man bryr sig
föga om det aflägsnare, allra minst om det, som är
länge sedan förgånget.»

Denna uppfattning är mycket naturlig för
personer, som själfva lefva midt uppe i dagens
jäktande, för de »praktiska männen»,
»framstegsmännen», eller huru de helst vilja kalla sig. Och
det är sant, att denna uppfattning af vårt tidehvarf
riktigt angifver en sida af dess karaktär — men
blott <i>en</i> sida.

Ty lika sant är det, att ingen annan tidsålder
har i så hög grad som vår gjort forntiden, äfven
den aflägsnaste forntiden, till föremål för sitt
intresse och sitt studium. Aldrig förr har man
företagit så omfattande, så djupgående och så
framgångsrika undersökningar öfver det, som fordom
har timat. Just i vårt »praktiska» århundrade har
historiens studium gjort ofantliga framsteg. Och
detta gäller icke blott historien uti inskränktare
mening, den politiska historien, staternas historia,
utan äfven, och väl i ännu högre grad,
kulturhistorien. Denna vetenskap har nämligen i vårt
sekel vuxit ut från en ringa planta till ett
omätligt träd, som redan utbredt många väldiga grenar,
hvilka alltjämt dela sig i smärre, under det att
stammen själf fortfar att skjuta nya skott, af hvilka
många tyckas hysa en rik växtkraft inom sig.

Och det är vidare att märka, att resultaten af
de kulturhistoriska forskningarna — liksom af andra
vetenskapers framsteg — i våra dagar pläga snart
göras kända för den större allmänheten. Ty ett af
nutidens bästa sträfvanden är ju det att ur den
trängre fackmannakretsen bära kunskapen ut till
de bredare lagren af bildningens vänner.

Rikta vi våra blickar särskildt på den svenska
medeltidslitteraturen, så finna vi icke blott, att
denna varit föremål för många lärde och
skarpsinnige mäns forskningar i senare tid, utan vi finna
äfven, att samme män ofta nog af sina forskningars
hufvudsakliga behållning lämnat framställningar i
en form, som varit njutbar och tilltalande för hvarje
bildad svensk.

Själfva de gamla källskrifterna hafva egentligen
först i vårt århundrade blifvit utgifna i pålitliga
upplagor. De svenska lagarna från medeltiden,
landskapslagar, landslagar och stadslagar, hafva
förnämligast genom <sc>Carl Johan Schlyter</sc>
offentliggjorts, och det på ett sätt, som torde vara
mönstergillt för alla tider. Den öfriga
medeltidslitteraturen har mestadels och på ett i allmänhet
mycket förtjänstfullt sätt publicerats af <i>Svenska
fornskriftsällskapet,</i> inom hvilket <sc>Gustaf Edvard
Klemming</sc> varit verksammast. Af bevarade offentliga
handlingar och bref från medeltiden har mycket
blifvit tryckt i de båda samlingarna <i>Svenskt
diplomatarium</i> och <i>Svenskt diplomatarium, ny serie.</i>
Kännedomen om språket i våra medeltidsskrifter
har gjort stora framsteg, dels genom lexikaliska
arbeten af <sc>Schlyter</sc> (öfver lagspråket) och af <sc>Knut
Fredrik Söderwall</sc> (öfver den öfriga fornsvenskan),
dels genom grammatiska undersökningar af <sc>Johan
Erik Rydqvist, Söderwall, Axel Kock, Adolf
Noreen</sc> och många andra.

Man har alltså numera vida lättare tillgång till
källskrifterna och vida fullständigare hjälpmedel
till att förstå dem, än man egde för några årtionden
sedan. Dessa gynsamma förhållanden hafva i
väsentlig mån bidragit därtill, att våra dagar fått se
den svenska medeltidens kultur göras till föremål
för utförliga framställningar. <sc>Hans Hildebrand</sc>
har i sitt storartadt tilltagna, ännu ej fullbordade
verk <i>Sveriges medeltid</i> velat lämna en så vidt
möjligt uttömmande »redogörelse för de olika
uppenbarelserna af det svenska folkets lif» under den
katolska tiden. <sc>Henrik Schück</sc> har, mot
allmännare kulturhistorisk bakgrund, tvänne särskilda
gånger framställt vår medeltidslitteraturs historia.
Och både Hildebrand och Schück hafva gifvit sina
forskningsresultat i en form, som är njutbar för
hvilken bildad läsare som helst; i synnerhet sin
nyaste litteraturhistoria har ju Schück gjort
tilldragande — gjort den till en bok för alla.

Men den kännedom om litteraturalstren, som
förvärfvas endast genom läsning af en
litteraturhistoria, är icke nog för alla bildningssökande
läsare. Mången finner sig behöfva på ett mera direkt
och konkret sätt träda i beröring med
författarindividualiteterna själfva och deras vittra produkter.
Han nöjer sig ej med att betrakta dem endast
genom litteraturhistorikerns synglas och endast såsom
led i en lång utvecklingskedja, där den abstrakta
helheten låter den lefvande individen förblekna och
nästan försvinna. Han vill om möjligt skåda med
egna ögon och döma med eget omdöme; han vill
se till, huru litteraturalstren taga sig ut <i>i och för
sig,</i> och hvilket intryck de då göra på honom själf.

En sådan själfständig pröfning af litteraturen
— eller åtminstone af några dess delar — är utan
tvifvel ett nödvändigt komplement till
litteraturhistoriens studium, för att detta icke skall blifva
blott ett ytligt vetande i andra hand, utan leda till
verklig och lefvande kunskap.

Emellertid, att läsa de svenska
medeltidsskrifterna alldeles så, som de nu föreligga, det låter sig
icke göra utan särskilda språkstudier. Ty, om än
mycket i de gamla texterna genast är klart för en
nutida svensk, så påträffar han dock många uttryck
och former, hvilka han icke fullt förstår eller ock
missförstår, och hvilka för honom fördunkla eller
förvilla uppfattningen af innehållet. Det kan väl
hända, att framdeles en gång våra bästa
medeltidsskrifter komma att utgifvas i förenklad och
konsekvent stafning samt med talrika förklaringar
öfver språkets och innehållets svårigheter, så att
läsningen blir en jämförelsevis mycket lätt sak.
Hittills har sådant utgifningssätt blifvit användt
nästan uteslutande för helt små i läseböcker
upptagna stycken. Ej heller kan man ännu för att
vinna kännedom af den fornsvenska litteraturen
taga sin tillflykt till öfversättningar. Ty mycket
litet har blifvit öfversatt, och detta lilla är
svårtillgängligt.

Det bör här icke förtigas, att några
bearbetningar af gamla romantiska dikter och berättelser
under titeln »Sveriges Medeltidssagor» blifvit
utgifna af vår framstående och flitige
litteraturhistoriker <sc>Henrik Schück</sc>. Dessa bearbetningar, som
äro ämnade till ungdomsläsning, äro starkt
sammandragna och göra ej anspråk på att efterlikna
den gamla stilen. De bearbetade diktverken äro
för öfrigt icke ursprungligen inhemska, utan
öfversatta till medeltidssvenskan från främmande språk.
Men naturligtvis bör man vara tacksam äfven för
detta försök att låta vida kretsar af de nu lefvande
få inblick »i den sagovärld, hvars brokiga gestalter
roade icke blott ungt, utan ock gammalt folk» här
i Sverige för ungefär ett halft årtusende sedan.

I det stora hela kan man emellertid säga, att
allmänheten, som ej studerat fornsvenska, ännu är
väsentligen utestängd från att lära närmare känna
vår medeltidslitteratur. Och det är just detta
förhållande, som förmått mig att våga försöket att uti
den föreläsningsserie, jag nu påbörjar, låta dem,
som vilja höra på, stifta intimare bekantskap med
en af vår medeltids allra märkligaste skrifter, den
s. k. <i>Erikskrönikan.</i>

Och det är icke min mening att blott tala <i>om</i>
detta gamla rimverk, utan jag skall äfven mycket
ofta låta den gamle författaren själf tala — ehuru
han naturligtvis får bekväma sig att, när han
genom min mun talar till Eder, tala en för Eder alla
begriplig nysvenska.

Dessutom måste han nu tyvärr också mestadels
tala på prosa. Det gör mig ondt, att han får en
så dålig tolk, som ej, annat än undantagsvis, vill
försöka att återgifva hans ståtliga rimskrud, af
hvilken säkerligen han själf och hans samtida haft
mycken fägnad. Vi kunna dock kanske trösta oss
därmed, att om framställningen sålunda blir mindre
poetisk, så blir den i stället så mycket mera
lättfattlig.

Vid sysslandet med rimkrönikan skola vi i
allmänhet iakttaga den ordningen, att vi först taga
reda på, hvad den gamle författaren har att säga oss,
och därefter göra våra anmärkningar och slutsatser.

Innan vi nu lämna ordet åt den gamle, behöfva
vi draga oss till minnes ett och annat, som kan
sätta oss i stånd att bättre förstå och rättvisare
bedöma honom.

*

Till en början måste vi hafva reda på, hur
gammal denna dikt, Erikskrönikan, i själfva verket
är. För tillfället är det nog, att vi fasthålla, att
krönikan blifvit författad omkring år 1320; närmare
bevis för denna uppgift skola vi längre fram
uppställa.

Alltså, för nära 580 år sedan var det, som en
af våra landsmän skref den bok, vi nu vilja granska.
Det är nödvändigt, att vi för oss klargöra, att ett
så stort afstånd i tiden — inemot sex århundraden
— har medfört mycket ingripande förändringar i
svenskarnes hela kultur och världsåskådning.

Vi få därför icke lägga nutidens måttstock på
detta gamla stycke. Det är icke rättfärdigt att
﻿vilja döma detsamma efter våra dagars estetiska
regler eller sedliga begrepp, — utan vi böra söka
döma det efter dess egen tid och dess egen art.

Att sålunda sätta sig in i en länge sedan
förgången tids betraktelsesätt och därvid för en stund
frigöra sig från den moderna, konventionella
uppfattningen är ett ganska nyttigt företag, ty det gör
omdömet själfständigare och vidgar vyerna. Också
brukar man ofta framhålla, att sådana fördelar
vinnas genom studiet af den s. k. klassiska
forntiden, grekernas och romarnes litteratur (och kultur
i öfrigt). Men i själfva verket är den »klassiska»
antikens studium blott <i>ett</i> af medlen till ernående
af en fördomsfri och objektiv syn på vår nuvarande
kultur. Undersökningen af hvarje mänskligt
odlingsstadium, som väsentligt skiljer sig från vårt,
medför sådant gagn. Och ju flera olika facer af
människosläktets kultur vi lära känna, dess friare
och säkrare blir vår blick till att bedöma och förstå
vår egen tid.

Af särskild vikt — och på samma gång af
synnerligt intresse — blir betraktandet af ett
forntida skede i vårt eget folks utveckling, när vi icke
blott kunna iakttaga stora olikheter mellan förr och
nu, utan äfven vissa beståndande
karaktärsegendomligheter. Och till sådana iakttagelser gifver
läsningen af Erikskrönikan rikliga tillfällen, ty dess
författare lämnar oss, som vi få se, en
oförbehållsam och omedelbar bild af sig själf och sin tids
anda.

Det första och starkaste intryck, vi mottaga
vid betraktandet af den gamla krönikan, blir
säkerligen det, att framställningen är i öfverraskande
grad konstlös och naiv. Ja, för oss, öfverförfinade
nutidsmänniskor, kommer författaren nästan att
förefalla som ett lifligt och kraftigt <i>barn,</i> hvilket på
egen hand, oskoladt och utan läromästare, söker
rimma fram sin berättelses ofta hemskt gripande,
stundom glada innehåll. Men vi återfinna hos
honom det djärfva, hurtiga svenska lynnet; vi tycka
oss nästan igenkänna oss själfva, sådana vi voro i
yngre år. Kanske komma vi t. o. m. att tänka på
<sc>Tegnérs</sc> uttryck om sin ungdomsdiktning:

<poem>»Jag var ett barn ännu, men allaredan
med rim och meter låg jag då i krig»</poem>
— ty så ungefär skulle den svenska skaldekonstens
genius nu kunna säga om dessa sina gamla, enkla
rimmerier.

Att konsten är outvecklad, röjer sig icke blott
i krönikans yttre form, språket och versen, utan
äfven, och än mer, i bristen på djupare uppfattning
af ämnet. Till händelsernas inre sammanhang, till
personernas sanna karaktär och driffjädrar når sällan
författarens blick. Han stannar vid det yttre:
öfverraskande händelser, ståtliga fester och slösande
frikostighet, lysande bedrifter, ädla gärningar och
upprörande grymheter — sådant har slagit an på
honom själf, och sådant berättar han med lif och
lust, med målande åskådlighet och varm poetisk
känsla, så godt som hans makt öfver formen
﻿medgifver det. Den friska omedelbarhet, med hvilken
han gifver luft åt sina sympatier och antipatier,
sin beundran och segerstolthet eller sin indignation
och afsky, denna friskhet och naivetet i
uppfattningen få vi taga som en ersättning för hans brist
på djup och konstfärdighet.

Och vi böra ej heller stöta oss därpå, att
författaren i allo visar sig vara ett barn af sin tid,
och att han särskildt i religiöst och sedligt afseende
icke höjer sig öfver mängden af sina samtida.
Enligt hans oförtäckt uttalade tro, är <i>den</i> kristen
säkrast om himmelriket, som slår ihjäl de flesta
hedningarne eller gifver de största gåfvorna åt kyrkor
och kloster samt i utbyte får de flesta själamässorna.
Efter hans åsikt kunna hos en furste tapperhet,
höfviskhet och frikostighet öfverskyla många fel;
och hos furstetjänaren är, menar han, obrottslig
trohet mot härskaren den förnämsta dygden.

På dessa hans grundsatser beror det också, att
hans skildring af berättelsens hufvudperson, <i>hertig
Erik Magnusson,</i> har blifvit ganska partisk. Ty
författaren har — efter allt att döma — varit en af
hertigens män. Det är väl äfven efter denne hertig,
andre sonen till Magnus Ladulås, som man i nyare
tid gifvit hela poemet namnet Erikskrönikan.
Namnet kunde visserligen också vara taget från den
konung Erik (»halte och läspe»), med hvilken
berättelsen börjar; men denne konung Erik blir, som
vi få se, blott helt kort omtalad.

Hufvudinnehållet, det, som blifvit utförligast
och lifligast berättadt i krönikan, är striden mellan
konung Magnus Ladulås’ söner, konung Birger och
hertigarne Erik och Valdemar. Det är i främsta
rummet Erikskrönikans författare, vi hafva att tacka
för, att vi känna denna strid så pass noga, som vi
nu göra. Om ingen föregående period i vår historia
äro vi ens tillnärmelsevis lika väl underrättade. Och
man måste gå ett godt stycke fram i den följande
tidens historia för att påträffa en af samtida källor
lika klart och skarpt belyst period. Vi kunna
t. o. m. påstå, att vi af <i>inga</i> tilldragelser i vår historia
ega <i>mera</i> lefvande och åskådliga skildringar än
vissa bland de taflor, Erikskrönikan upprullar; sällan
har också en författare varit så djupt gripen af de
händelser, om hvilka han berättar.

Kärnan i krönikan är alltså dess framställning,
huru hertig Erik med öfverlägsen skicklighet, än
med list, än med våld, bröt sig väg till högsta
makten i Sverige och skaffade sig arfsrätt till
Norges krona (att han äfven hyste planer på Danmarks
krona, tyckes hafva varit författaren obekant); vidare,
huru Erik redan i unga år fick med lifvet plikta
för sin svekfullhet; samt slutligen, huru hans män
hämnades honom och upphöjde hans späde son på
Sveriges och Norges förenade troner.

Men författaren har väl förstått, att Eriks
uppträdande mot sin äldre broder, konung Birger, i viss
mån ursäktades af fadrens exempel; ty <i>Magnus
Ladulås</i> hade ju, till rikets båtnad, stött sin broder
Valdemar från tronen. Därför måste krönikan äfven
﻿berätta härom. Och hon måste gå ännu längre
tillbaka. Ty den yttersta anledningen till
brödrafejderna inom folkungarnes kungliga gren var, som
vi veta, den beläning med nästan själfständiga
hertigdömen, <i>Birger Jarl</i> gifvit sina yngre söner.
Författaren tyckes rent af hafva menat, att han
borde skildra <i>folkungarnes</i> strider ända från början
eller åtminstone så långt tillbaka, som han visste
något om dem, ty han begynner sin berättelse med
folkungaupproren under den siste konungen af
Erikska ätten, där han också snart får tillfälle att tala
om Birger Jarls mäktiga personlighet.

Då jag nu skall för Eder ganska omständligt
framlägga detta krönikans innehåll, måste jag
förbereda Eder på, att I kommen att få höra mycket,
som I förut lärt känna af de mer eller mindre
utförliga historiska arbeten, med hvilka I från
barndomen ären förtrogna. Jag riskerar, att I någon
gång skolen säga: »Det där är ju precist detsamma,
som står i <sc>Odhners</sc> historia» — eller: »Det där
står i <sc>Fryxells</sc> berättelser». Och så är det också.
Men det är väl att märka, att det är just från
<i>Erikskrönikan,</i> som Odhner, Fryxell och andra
historieskrifvare i dessa fall tagit sin visdom — somliga
direkt, somliga blott i andra hand. Då vi gå till
den gamla krönikan själf, uppsöka vi alltså den
ursprungliga källa, hvarifrån vårt vetande om dessa
händelser hittills endast på omvägar flutit. Vi blifva
då också i tillfälle att se, huru den gamle
krönikeförfattarens omdömen och åsikter inverkat på nyare
tiders historieskrifvare, och att dessa stundom
alltför mycket betraktat händelser och personer med
hans ögon, som ingalunda varit opartiska.

Krönikans innehåll, som jag nu skall referera,
är för öfrigt icke på långt när uttömdt af våra
allmänt lästa historiska handböcker. Jag kan utlofva,
att jag skall framlägga en ganska stor mängd
skildringar och smådrag, som blifva alldeles nya
för flertalet af mina åhörare. Och dessutom hoppas
jag, att den gamle författarens <i>framställningssätt,</i>
äfven så moderniseradt, som jag måste återgifva
det, skall blifva anslående genom sin friskhet och
naturlighet, sin liflighet och sin varma känsla. Jag
hoppas, att ur berättelsen skall slå emot Eder
liksom en fläkt från vårt folks ungdomsår. Blåser
den ock stundom skarp och rå som en nordanvind,
så kan den likväl komma som en sund omväxling
i fin-de-siècle- och dekadent-poesiens kvafva ångor.

Nu är det emellertid icke min mening att utan
afbrott återgifva den gamla krönikans berättelse.
Tvärtom kommer jag att ganska ofta inskjuta
någon anmärkning, än en förklaring, än en kritik af
författarens uppgifter. Särskildt de kritiska
anmärkningarna blifva, som vi få se, ofta nödvändiga,
ty författaren har i många stycken fått oriktigt eller
oredigt besked af sina sagesmän eller ock svikits
af sitt eget minne. Men vi, som vilja bedöma hans
arbete, måste naturligtvis framför allt pröfva dess
trovärdighet, så långt vi kunna göra det med
tillgängliga hjälpmedel, d. v. s. med andra gamla urkunder.

Visserligen är det nu så, att med afseende på
somliga tilldragelser och förhållanden i tidens
historia ega vi alls inga andra uppgifter än dem, som
denna krönika lämnar; och då kunna dessa
uppgifter pröfvas endast efter sin egen sannolikhet och
sitt sammanhang sinsemellan eller med öfriga kända
fakta. Men i andra partier kan rimkrönikan
kontrolleras och kompletteras med tillhjälp af gamla
historiska anteckningar eller samtidiga offentliga
aktstycken; några af dessa hjälpkällor äro inhemska,
andra utländska.

Främst bland dem kunna vi nämna de s. k.
<i>annalerna.</i> När vi på tal om Nordens medeltid
bruka ordet annaler, mena vi ett slags, vanligen
mycket kortfattade, kronologiska anteckningar om
de händelser, som synts upptecknaren vara de
viktigaste. I regeln hafva dessa nordiska
medeltidsannaler skrifvits inom ett eller annat kloster och
på latin. Efter årtalet angifves helt kort, att den
eller den framstående mannen då aflidit, att en
krigshändelse vid det eller det stället förekommit, att
pesten härjat, eller att under vintern varit ovanligt
stark köld o. s. v. Sådana annaler hafva under
medeltiden författats först i Danmark, sedan i Sverige,
där man i början begagnade sig af de danska
förebilderna, och äfven på Island, där man vid
upptecknandet använde sitt eget modersmål. Till
kontrollering af Erikskrönikan äro dessa annaler af
mycket värde, ty vår författare har icke lagt
synnerlig vikt på tideräkningen. Årtal anför han alls
icke, och beträffande händelsernas inbördes ordning
eller afstånd i tiden äro hans uppgifter vanligen
sväfvande och otillräckliga, stundom rent af
felaktiga.

En annan art af hjälpkällor, som också är
mycket värdefull för händelsernas datering, ega vi
uti de s. k. <i>diplomen,</i> d. v. s. offentliga aktstycken,
kungliga skrifvelser, fredstraktater, testamenten,
öfverlåtelser af jordegendom m. m., hvilka ännu finnas
kvar i original eller afskrift eller ock åberopas i
någon yngre källa. Icke sällan kan själfva
innehållet i ett dylikt diplom tjäna till att antingen
rätta eller bekräfta vår krönikas meddelanden; men
ännu oftare händer det, att, fastän det egentliga
innehållet är af ringa betydelse, diplomets datering
blir viktig, enär man däraf får veta, att den konung,
hertig eller hvem det nu är, som utfärdat
skrifvelsen, den och den dagen verkligen befann sig på
det och det stället.

För vårt ämne kunna vi använda icke blott
de i Sverige skrifna diplomen, utan äfven ett stort
antal af de danska och norska, ty Sveriges historia
är under den ifrågavarande tiden på mångfaldigt
sätt sammanflätad med grannlandens.

Hvad särskildt angår Sveriges förbindelser med
Norge under 1200-talet, hafva vi för dessa en källa
af yppersta beskaffenhet. Det är den norske
konungen <i>Håkan Håkanssons</i> historia, eller s. k. »saga»,
författad kort efter konungens död (år 1263) af den
väl underrättade och noggranne isländingen <sc>Sturla</sc>
<sc>Tordsson</sc>. Samme man skref också en särskild
»saga» om <i>Magnus Lagaböter,</i> Håkans son och
efterträdare. Af denna saga finnas nu blott några
små lämningar, men händelsevis beröra dessa
fragment just svenska förhållanden.

Härmed hafva vi uppräknat de skrifter, som
gifva oss de flesta och säkraste upplysningarna om
den period och de händelser, som Erikskrönikan
behandlar. Det återstår oss blott att tillägga, att
enstaka notiser af vikt kunna hämtas från gamla
<i>ryska</i> krönikor, samt dessutom en och annan från
<i>tyska</i> medeltidsskrifter.

Den ganska omfattande litteratur, som alltså
tjänar till belysning af Erikskrönikans värde såsom
historisk källa, har redan af äldre historieskrifvare
blifvit omsorgsfullt begagnad, fullständigast af
svensken <sc>Anders Magnus Strinnholm</sc> och norrmannen
<sc>Peter Andreas Munch</sc>. I allmänhet har jag därför
kunnat stödja mig på förut gjorda
sammanställningar och har endast mera undantagsvis behöft
gå tillbaka till annalerna eller diplomen; de nyss
nämnda isländska »sagorna» har jag dock i regeln
jämfört.

Det blir, såsom vi redan sagt, nödvändigt att
stycke för stycke granska krönikeförfattarens
framställning och därvid efter hand påpeka hans
misstag. Genom detta tillvägagående kunna vi säkrare
grunda vårt omdöme öfver författaren och hans
verk, än om vi skulle låta honom berätta oafbrutet
och först efteråt komma med kritiken; gjorde vi
det, skulle vi också bli tvungna att upprepa mycket
för att få klart, hvad anmärkningarna gällde.

Men det sönderstyckande af berättelsen, som vi
alltså måste besluta oss för, har också sina
olägenheter. Återgifvandet af krönikan kan icke blifva
en hel sammanhängande bild, och författarens enkla,
sorglösa framställning kommer att förlora åtskilligt
af sitt behag, då den gång på gång afbrytes. Det
är också fara värdt, att mina anmärkningar ofta
komma att förefalla som ett onödigt mästrande, ett
pedantiskt gnat öfver den gamle hedersmannen.
<i>Han</i> rådde ju inte för, kan man tycka, att han inte
hade tillgång till alla de skrifter, som man nu letat
upp från olika håll. <i>Han</i> berättade, hvad han hade
<i>hört;</i> och hade han ibland fått oriktigt besked, så
var det inte <i>hans</i> skull.

Därför vill jag genast från början göra det
uttryckliga förbehållet, att kritiken visst icke åsyftar
att göra författaren misstänkt för ovederhäftighet
och opålitlighet i allmänhet. Hans förtjänster äro
stora nog ändå, fastän många enskilda misstag
kunna och böra påvisas.

För öfrigt skola vi snart komma under fund
med, att oriktigheterna i hans berättelse bli allt
färre, ju längre fram i tiden vi följa honom. Om
de händelser, som falla under eller kort före hans
egen lifstid, är han, naturligt nog, vida bättre
underrättad än om sådant, som tilldragit sig i hans
farfars eller farfars fars tid.

*
</chapter>
﻿<chapter name="II. Krönikans berättelse om Birger Jarl m. m. (åren 1229—1266)">
<h2><small>ANDRA KAPITLET.

Krönikans berättelse om Birger Jarl m. m.
(åren 1229—1266).</small></h2>
<img l></img><br>
Diktens början utgöres af en kort <i>inledning,</i> hvari
författaren först talar om Guds allmakt och
efter hand öfvergår till att meddela, <i>hvad</i> han har
att berätta, och <i>hvarför</i> han vill berätta det.

I ganska ordagrann öfversättning på originalets
versslag<footnote>Rörande detta och följande metriska profstycken bör
anmärkas, att de stundom förekommande vårdslösheterna i
rimmen hafva motsvarigheter i originalet. Hvad åter beträffar
blandningen af föråldradt och nymodigt språkgods, lär väl en
sådan blandning vara ursäktlig (om ej oundviklig) vid ett
försök att förena gammal tidsfärg med allmän begriplighet.</footnote> lyder inledningen sålunda:

<poem>
Gud vare ära, lof och pris!
Allt har Han skapat, mäktig och vis.
Han råder öfver saligheten himmelrikes
och öfver all lycka på jorden desslikes,
åt hvem, Han vill, att ge och förläna.
Säll den, som slikt kan rätt förtjäna!
Världena hafver Han skipat så väl:
eho som redligt lefver, bevarar sin själ
och håller sig till Hans helga bud,
visst får <i>han</i> himmelrikets frid hos Gud.
</poem>
<poem>
Världena hafver Han skipat så vid
med skog och marker, berg och lid,
löf och gräs, vatten och strand,
mycken härlighet och många land,
och bland dem ett, som <i>Sverige</i> heter.
Eho som norrut i världene letar,
så får han finna, hvar det är.
Gode kämpar finner han där,
ridderskap och hjältar gode;
mot kung Didrik af Bern de väl bestode.
Huru herrar och förstar hafva där lefvat,
det finner man här i bokene skrefvet;
huru de hafva lefvat, gjort och farit,
här står det skrefvet, hur det har varit.
Eho ej förr hafver hört det sagdt,
nu må han det höra; hafve därpå akt
af lust att höra fagra ord
och skämtan hos oss, förr’n vi gå till bord.
</poem>

Vi se, att författaren börjar med att gifva Gudi
äran. Detta är alldeles i enlighet med det
medeltida bruket och utgör alls icke något bevis på, att
författaren varit en andlig man.

Vi finna vidare, att författaren prisar Sveriges
hjältar; desse äro, säger han, så goda, att de väl
hade kunnat stå sig mot den berömde tyske
sagohjälten Didrik af Bern. Hur hade vår författare
reda på kung Didrik? kan man fråga. Jo, han kan
möjligen ha hört tyska sånger om honom; han kan
också ha gjort bekantskap med den norska
Didrikssagan, som redan vid midten af 1200-talet
författades på grundvalen af de tyska sångerna. Men han
behöfver icke hafva vetat mera om kung Didrik
﻿än hvad som förekommer i en svensk rimdikt från
år 1303, Herr Ivan Lejonriddaren.<footnote>Jfr Ivan, verserna 540—543.</footnote>

Hvad vi emellertid böra lägga märke till, är,
att författaren strax i sin inledning prisar Sveriges
ridderskap och hjältar. Riddarlifvet är hans ideal,
det skall boken till fullo visa oss.

Om sitt ämne ger författaren oss här uti
inledningen blott den mycket allmänna och sväfvande
uppgiften, att boken handlar om furstar och herrar
i Sverige, hur de ha lefvat, hvad som har händt
dem, och hvad de ha uträttat.

Detta, säger han, kan enhvar höra på, som ej
hört det förut. Man må höra på »af lust att höra
fagra ord och tidsfördrif, innan vi gå till bords».
Alltså är dikten ämnad att högt uppläsas före
måltiderna för att roa åhörarne och fördrifva tiden för
dem, medan de väntade på maten. — Fullt så
anspråkslöst har väl ändå författarens syfte icke varit;
det få vi längre fram tillfälle att omtala.

*

Omedelbart efter inledningen börjar författaren
sin historiska framställning med de orden, att han
först vill berätta om »en konung, som hette Erik,
och som hade allt riket under sig».

Redan dessa enkla begynnelseord äro
betecknande för den naive, anspråkslöse och
»ovetenskaplige» berättaren. Han tänker inte på att strax slå
﻿fast tidpunkten, då hans berättelse börjar. Han gör
sig inte en gång mödan att närmare bestämma,
hvilken af de många svenska konungarne med
namnet Erik det är, han menar; åtminstone hade
han väl, kunde man tycka, bort tala om för sina
läsare (eller åhörare), hvad denne konung Eriks
fader hade hetat.

För öfrigt är det just ej så synnerligen mycket,
vår författare berättar om denne konung Erik,
d. v. s. Erik Eriksson, kallad Halte och Läspe. Denne
konungs regering ligger visserligen före den period,
hvars händelser och »hjältar» han företrädesvis velat
skildra, och han kunde därför ha skäl att blott i
största korthet omtala Eriks öden. Men förnämsta
anledningen till hans knapphändighet har nog varit
den, att hans kunskap om Eriks regeringstid varit
så ringa. Detta framgår ur beskaffenheten af de
sparsamma notiser, han meddelar.

Författaren har nämligen i början uppgiften,
att Erik hade hela riket under sitt välde och var
så mäktig, att allt, hvad han bjöd och befallde,
skulle bestå. Man får af dessa ord intrycket, att
Erik skulle ha varit en kraftig natur, en »envålds,
allom bjudande konung», som det i en senare tid
hette om Karl XI. Men nu veta vi af andra källor,
att Erik vid sin tronbestigning (år 1222) ej var
mera än sex år gammal, att, så länge han satt på
tronen, hans jarlar regerade vida mer än han själf,
samt att under största delen af hans tid inre fejder,
laglöshet och oordning rådde i landet.
﻿
Strax efter uppgiften om konung Eriks makt
och myndighet har krönikan följande meddelanden.<footnote>För att på ett enkelt sätt skilja de stycken, som
utgöra referat af krönikans text, från sådana, som innehålla mina
egna anmärkningar och reflexioner, har jag låtit
referatstyckena börja och sluta med tankstreck.</footnote>

— De, som satte sig emot honom, voro få: blott
<i>Knut</i> och <i>Karl, Harald</i> och <i>Holmger</i> och några
till. Detta var <i>folkungarnes</i> parti, som i synnerhet
gjorde konungen motstånd. De stridde med honom
och vunno seger vid <i>Olustra.</i> Konungen och hans
män flydde till Danmark, och allt flere underkastade
sig då Knut, som därpå valdes till konung. Men,
fortfar berättaren, Knut lefde blott en kort tid
därefter. Och efter hans död blef det nya stridigheter.
Konung Erik var då ej sen att komma åter till
riket igen. Folkungarne samlade sig äfven och
ville på nytt hålla stånd mot konungen. Men Erik
lyckades då bättre och vann seger vid <i>Sparrsätra,</i>
där många föllo och de öfriga flydde. Holmger flydde
undan till Gästrikland. Men där lät konung Erik
taga honom till fånga
<poem>och lät sedan hugga honom hufvudet af
och lät honom följas hedersamt till graf,
lät hans likfärd ståtligt tillgå
med alla de klerker, han kunde få.
Uti ett kloster, som heter Sko,
bad Holmger få ligga, innan han dog;
där är hans graf; ett helgon han blifvit;
Gud honom skänkt det eviga lifvet. —</poem>

När man läser denna framställning af
inbördeskrigen, får man det intrycket, att slaget vid
Sparrsätra och Holmgers afrättning inträffat kort tid
efter konung Knuts död, och detta har sannolikt
varit författarens tro. Så var dock icke förhållandet,
ty konung Knut, med binamnet <i>Långe,</i> dog redan
år 1234, men slaget vid Sparrsätra (i
Enköpingstrakten) stod ej förr än 13 år senare, eller 1247,
och nästföljande år (1248) afrättades Knut Långes
son Holmger.

Det är icke heller riktigt att räkna Knut och
Holmger till folkungarne. Knut tillhörde nämligen
den kungliga Erikska ätten; han var sonsons son
till Erik den Helige och syssling till sin medtäflare,
konung Erik Eriksson.

Att författaren sålunda — ej fullt rättvist, tyckes
det, — gifver folkungarne skulden för de inre
oroligheterna, är i alla händelser ett förhållande, som
förtjänar uppmärksammas. Från den tid, som låg
närmare hans egen, och som han kände bättre till,
hade man den erfarenheten, att de fejder, som gång
efter annan söndersleto det arma fäderneslandet,
mestadels hade vållats af den oroliga, ärelystna och
mäktiga folkungaätten. Det var då naturligt, att
författaren antog, att det varit på samma sätt under
denna äldre tid, som han egentligen visste så litet
om. Folkungarnes strider skulle ju utgöra
hufvudinnehållet i hans berättelse, och då passade det
honom bra att genast i början kunna förtälja om
ett folkungauppror.

*


Ännu har författaren blott hunnit lämna några
förberedande notiser. Men nu närmar han sig den
första af sin berättelses viktigare personligheter,
den folkunge, som upphöjde sin gren af ätten på
konunga tronen, — den store <i>Birger Jarl.</i> Innan
han redogör för Birgers förhållande till konung
Erik, har han ännu något att berätta om konungen.

— Konung Erik, säger han, var något läspande
i sitt tal och var dessutom halt. —

Författaren anknyter emellertid ingen reflexion
till omnämnandet af dessa kroppsliga brister, hvilka
i ett tidehvarf, då konungens yttre uppträdande
inför folket var af tnycket större vikt än i vår tid,
måste hafva betraktats som mycket betydande
olägenheter. <sc>Sturla Tordsson</sc> framhåller just
Eriks svårighet att tala såsom anledning, hvarför
konungen lät andra män föra sin talan.

Måhända är det dock på konung Eriks
bräckligheter, krönikeförfattaren anspelar, när han strax
efteråt säger om Erik: »med tornej kunde han icke
mycket befatta sig». Att ej kunna vara med om
de ridderliga lekarna är nog en stor brist i
författarens ögon, ty han svärmar i hög grad för
sådana tillställningar. Konung Erik kunde annars
ha ursäktat sig med, att torneringar på hans tid
voro okända i Sverige; åtminstone vet man ej af,
att sådana hållits här förr än af Magnus Ladulås.

Men konung Erik får också några loford af
författaren:

— Konungen sökte uppehålla lagarnas helgd i
﻿landet, han beskyddade allmogen mot de höge
herrarne, han var mån om iakttagandet af höfviska
seder vid hofvet, säger krönikan. —

Allt detta låter dock något obestämdt; det
tyckes nästan, som om vår författare snarare
antagit detta som sannolikt, än haft någon säker
kännedom därom; vi hafva också förut omtalat, att
man, efter andra källors utsago, icke kan förmoda,
att konung Erik haft stor auktoritet.

Men så kommer författaren in på bestämdare
fakta.

— Konung Erik hade, säger han, en syster,
som hette <i>Ingeborg.</i> Henne gifte han med en man
från Östergötland, <i>Birger,</i> född i <i>Bjällbo.</i> Denne
blef sedan jarl. Han och Ingeborg lefde i många
år som äkta makar. —

Härefter följer skildringen af det korståg till
Finland, som företogs under konung Eriks
regeringstid. Skildringen är omständlig och åskådlig.
Man tycker sig märka, att författaren själf varit
med om dylika företag; vi få längre fram se, att
det nog kan vara möjligt.

— Då, säger han, lät kung Erik bud utgå öfver
hela sitt rike till riddare och deras vederlikar, till
bönder och svenner, såsom härskare ännu pläga
göra, när de vilja företaga ett krigståg. Han
uppbådade dem till härnad mot ett hedet land. Sin
svåger satte han till förman åt dem, ty han litade
mest på honom. Birger åtog sig det gärna, ty han
var mån om att främja konungens heder. —

Och nu beskrifver krönikan tillrustningarna
och affärden på följande sätt:

<poem>
— Af raske kämpar spjut och svärd
fejades då till denna färd.
Hjälmar, brynjor och harneskplåt
hamrades till och spändes åt.
Man redde sig till, hvar i sin stad,
och gjorde gärna, hvad konungen bad,
och sköt ut snäckor och skutor fort. —
Månget penningeknyte stort
löstes då upp och gafs åt dem,
som då skulle skiljas från sina hem
och icke visste, när de komme åter. —
Händerna vrider och bittert gråter
mången fru, som skall mista sin kära.
Dock gladdes de, att Guds ära
skulle främjas af denna färd. —
Månget gammalt färdernesvärd
lyftes då från spikarna ned,
där långlig tid det hängt i fred. —
Man följde dem kärligt neder till strand,
sade farväl och tog dem i hand.
Där kysstes då mång röder mund,
som aldrig mer kysstes af hjärtans grund.
Ty mången såg man se'n aldrig mer.
När <i>så</i> man skiljes, sådant sker. —
</poem>

Här finnes allt åtskilligt, som tyder på, att
författaren själf varit med om något liknande, och vi
hafva här äfven, synes det mig, intyg om, att det
är en verklig skaldenatur, som talar till oss.

Kanske hafva den gamle skaldens ord redan
hos en och annan af mina åhörare upplifvat ett
minne. En skald i våra dagar har ju låtit ett
﻿ögonvittne skildra ett afsked från »hjältarna på väg till
finska vatten» under Gustaf III:s krig mot
Ryssland. I <sc>Snoilskys</sc> »Gamla Fröken» hafva vi läst
stroferna:

<poem>
»Jag minns», så sade hon, »den morgonstund,
då Gustaf steg ombord på skärgårdsflottan.
Från Holmen dundrade af hjärtans grund
vid hurrande och jubel öfvermåttan.
Och tårfullt viftande tog aldrig slut
för hvar galär, som vimplad lade ut.

Jag ser mång ungersven vid skottens ljud
med hurtigt grepp i tåg och tackel klänga;
som afskedshälsniag till en mor, en brud
en plymascherad hatt bland krutrök svänga.
Jag ser för mig så mången, mången, som
från Viborgsviken aldrig vände om.»
</poem>

Den poetiska konsten är ju olika, tidsfärgen är
olika, men situationen och känslorna äro så lika,
att de bägge framställningarna kunna göra ett
likartadt intryck.

I ett afseende hafva väl de enkla och naiva
medeltidsverserna haft ett företräde framför Snoilskys
utsökt fina och ädla dikt. Denna senare kan
visserligen verka rörande på oss, men innehållet blir
dock för oss, vid ständig fred vana nutidssvenskar,
blott en gammal vacker sägen, hvartill vår
lifserfarenhet ej eger någon motsvarighet.
Rimkrönikan däremot har i århundraden funnit en vida
känsligare resonangsbotten. Ty huru ofta, både
under medeltiden och den nyare tiden, har det ej
händt, att en tapper krigarskara vid Sveaskären
﻿sagt farväl till sina kära för att segla mot faror
och död i österled, och huru mången af dem, som
suttit hemma, har ej bland sina lifligaste och
smärtsammaste hågkomster förvarat minnet af ett sådant
afsked!

Men vi vilja höra, hvad författaren har att
ytterligare berätta om korståget till Finland.

— Flottan fick förlig vind vid seglingen öfver
hafvet. Hedningarne rustade sig under tiden till
motvärn, ty de visste väl, att de kristne skulle
komma, och hvad de hade i sinnet. Men modet
sjönk hos hedningarne, när de sågo alla fartygen
med sina otaliga förgyllda framstammar lägga till
i hamnarna. Korsfararne gingo i land och uppreste
sina banér. Deras sköldar och hjälmar glänste vida
omkring i solskenet. De ville gärna pröfva sina
svärd på de hedne tavasterna — och det gjorde de
minsann också! Hedningarne förlorade slaget, de
kristne vunno. Tavasterna lupo till skogs och lämnade
guld, silfver och feta boskapshjordar i segrarenas
våld. Hvar och en af landets folk, som då ville
svärja trohet, varda kristen och undfå dopet, han
fick behålla lif och gods samt lefva i fred och ro.
Men hvarje hedning, som icke ville det, han fick
lida döden. Svenskarne byggde där ett fäste och
bemannade det väl. Denna fästning heter
<i>Tavastehus</i> och är ännu till sorg för de hedniska
grannfolken. Hela landskapet fick då kristen befolkning,
som det ännu har. Jag tror, att ryssekonungen
gick miste om det. —

Den gäckande anmärkningen om
»ryssekonungen» syftar på den ryske, eller rättare
<i>novgorodske,</i> storfursten och hans sträfvanden att
underlägga sig Finland. »Stora Novgorod» var vid
denna tid i mycket mindre grad än de öfriga ryska
furstendömena betungadt af det träldomsok, som
den tatariska eröfringen strax förut hade lagt på
det stora ryska riket. Den driftiga och mäktiga
köpmannaklassen i Novgorod bemödade sig af alla
krafter att hindra de försök till kolonisation och
anläggning af handelsfaktorier, som svenskarne
gjorde vid Finska vikens stränder. Däraf
uppkommo talrika sammanstötningar mellan de båda
folken och en ömsesidig bitterhet, som å svenskarnes
sida var uppblandad med stor ringaktning för
ryssarne såsom underlägsna i tapperhet, krigskonst och
disciplin. Erikskrönikan visar i det följande många
prof på dessa känslor och skildrar, som vi få
se, med förkärlek det svenska hjältemodet i
striderna mot »hedningarne» eller »det hedniska packet»,
som de grekiskt-katolske ryssarne ofta kallas.

*

Enligt rimkrönikans uppgift skulle det
ifrågavarande korståget hafva pågått, då konung Erik
hemma i Sverige afled, alltså år 1250.
Tidsuppgiften tros dock vara oriktig; ty de ryska
krönikorna, som för denna tidrymd äro fullständigare än
den svenska och härvidlag gälla som pålitligare,
﻿veta intet om strider mellan de båda folken år 1250,
men väl år 1240, då den unge fursten (sedermera
storfursten) <i>Alexander</i> skulle hafva öfver en svensk
här vunnit en seger vid Neva, hvaraf han efteråt
fått binamnet <i>Newsky.</i>

Slaget vid Neva torde visserligen icke hafva
varit af någon större betydenhet, då det icke
efterlämnat minsta spår i svenska källor, men det har
sannolikt stått i samband med korståget till
Tavastland; till dettas företagande hade påfven redan år
1237 uppfordrat svenskarne.

Emellertid kommer Erikskrönikans kronologiska
misstag med afseende på korståget att inverka på
dess framställning af den tilldragelse, som kan sägas
vara utgångspunkten för hela den följande
berättelsen, nämligen folkungaättens uppstigande på
Sveriges tron. Vi vilja nu höra, hvad författaren har
att säga om denna viktiga händelse.

— Medan hären var i Finland, dog konung Erik
hemma i Sverige. Man afsände genast till jarlen
och hans folk en budbärare, som skyndade dit, så
fort han kunde. När han framförde sina tidender,
uppstod stor bedröfvelse. Alla bådo för konungens
själ, prisade hans rättvisa styrelse och klagade:

<poem>»Hvar skola vi nu en konung få,
som <i>så</i> kan riket förestå?» —</poem>

— Hemma i landet fanns då en god riddare,
som hette <i>Joar Blå.</i> Han tog hand om
riksstyrelsen och hade så mycket anseende, att allt, hvad han
ville göra eller låta, syntes menigheten vara godt. —

— Denne Joar valde då till konung Birger
Jarls son <i>Valdemar,</i> såsom varande konung Eriks
systerson. —

— När nu Birger kom hem och erfor, hvad
som skett, så vardt han vred på dem, som hade
varit med om att taga hans son till konung. Ty
han ville själf råda för riket och bära konungsnamn.
»Hvem är det,» sporde han, »som har vågat komma
upp med detta?» —

— Herr Joar svarade: »Det var jag, som gjorde
det. Vi veta, att du är en äldre man och icke har
vån att lefva så länge som han. Därför ville vi
gifva riket åt honom, och vi hoppas, att han skall
få längre lifstid. Var nu icke vred! Men vill
du ej hafva det, som det är, så gör, som du vill!
Då veta vi nog, hvar vi kunna finna en annan.» —

— Birger Jarl besinnade sig en stund och sade
sedan: »Hvem viljen I då hafva till konung?
Utan konung kunnen I dock icke vara». —

— Då svarade herr Joar Blå: »Denna rock,
som jag har på mig, ur den kan jag få fram en
konung, om du ej låter dig nöja.» —

— Jarlen gaf då efter och sade: »Behållen
den, I hafven valt! Jag har intet att klandra på
honom.» —

I denna framställning torde finnas både
historiska och ohistoriska beståndsdelar. Att den
myndige Joar Blås uppträdande skulle vara
alldeles uppdiktadt, har man svårt att tänka sig.
Händelsen låg ej mer an ungefär 70 år före den
tid, då krönikan nedskrefs, och författaren tyckes
väl åtminstone i sin ungdom hafva kunnat få några
på lefvande tradition stödda upplysningar om
förhållandena vid konungavalet.

Men att hans berättelse i flera viktiga drag
är felaktig, kunna vi på goda grunder antaga. Om
konungavalet hafva vi nämligen en vida äldre och
pålitligare framställning. Det är i den norske
konung Håkan Håkanssons »saga» (eller rättare
historia). Denna »saga» författades, som vi veta,
kort efter Håkans död, eller omkring år 1264. Det
var alltså blott ungefär 14 år efter det svenska
konungavalet. Om detta kunde författaren,
isländingen <sc>Sturla Tordsson</sc>, i rikt mått skaffa sig
upplysningar af de norske stormännen, ty dessa
hade redan på den tiden många nära förbindelser
med de svenske och voro ganska väl underrättade
om svenska förhållanden. Den kloke och smidige
isländingen hade för öfrigt vid ett tillfälle
personligen sammanträffat med Birger Jarl själf och dennes
följe. Vi kunna alltså hysa tillit till Sturlas
meddelanden. Han säger: »Det var mycken tvedräkt
bland svenskarne om konungavalet. De fleste
ansågo, att Birger Jarls son, konung Eriks systerson,
var närmast berättigad. Men konung Knut (Långes)
son Filip gjorde också anspråk på kronan. Och
dessutom tyckte sig äfven (folkungen) Magnus
Brockes son Knut hafva arfsrätt, ty Magnus var
dotterson af konung Knut (Erik den Heliges son).
Men så snart Birger Jarl kom dit, lät han intet
annat komma i fråga, än att hans son Valdemar
skulle bli konung. Och då valdes Valdemar. De
flesta af svenskarna voro också mest benägna därtill».

Vi se, att Sturla Tordsson såsom
tronkandidater nämner endast män af kungligt blod. Att
härstamma från en konung har också utan
tvifvel gällt som oeftergifligt villkor för valbarhet.
Och har verkligen herr Joar Blå<footnote>Vi böra märka, att författaren, i enlighet med sin tids
bruk, gifver titeln »herr» endast åt män, som haft
riddarevärdighet.</footnote> framkastat hotet
att själf uppträda som tronkräfvare, så har han
säkerligen haft att åberopa sig på en kunglig
ättefader. I alla händelser kan traditionen om Joars
yttrande betraktas som ett minne om den afund,
hvilken stormännen hyst mot den nya
konungaätten och särskildt mot Birger, som från att vara
deras jämlike uppsvingat sig till att bli statens
öfverhufvud, väl ej till namnet, men till gagnet.
Enligt en uppgift af <sc>Olavus Petri</sc> skulle Birger
själf genom sin moder Ingrid härstamma från en
konung, nämligen Sverker den förste. Är detta
riktigt, så kan visserligen Birger hafva för egen
räkning eftertraktat konungavärdigheten, eller
åtminstone misstänkts för att göra det; att han ej
öppet framträdt som pretendent, visar Sturlas
berättelse.

Troligast är alltså, att sägnen om Joar Blå,
fastän ursprungligen innehållande någon sanning,
﻿blifvit betydligt omgestaltad, innan den nådde fram
till krönikeskrifvaren. Dennes berättelse om
konungavalet hafva vi fått fullt bekräftad endast
därutinnan, att meningsskiljaktigheter yppats, och
vidare, att Birger Jarl i början af förhandlingarna
icke var tillstädes. Båda dessa fakta tyckas
emellertid hafva utbroderats på felaktigt sätt af den
tradition, på hvilken författaren byggt. — De vid
valet förbigångna tronpretendenterna, som Sturla
Tordsson nämner, få vi strax anledning att å nyo
omtala.

Efter berättelsen om Valdemars val har
krönikan en redogörelse för Birgers söner.

— De voro fyra, säger krönikan, och af dem var
Valdemar äldst. Alla voro de vid denna tid helt
unga. Därför tog Birger själf regeringen om hand.
Åt den unge konungen gaf han till uppfostrare
en ypperlig riddare, som lärde honom höfviskhet
och ädla seder. Betydliga jordagods anslogos till
underhåll åt konungen och hans hoffolk. Jarlens
tre öfriga söner hette <i>Benedikt</i> (d. v. s. Bengt),
<i>Magnus</i> och <i>Erik.</i> De två sistnämnda voro mycket
goda vänner och höllo alltid ihop, vare sig det
var fråga om lek eller allvar. Åt hvar och en af
sina tre yngre söner bestämde jarlen ett rikligt
underhåll. —

*

Nu kommer i ordningen att förtälja om de
herrar, som blifvit missnöjda med konungavalets
utgång, och om det stora uppror, de tillställde.
﻿Enligt vår författare var det äfven denna gång
folkungarnas oroliga släkt, som vållade det
inbördes kriget.

Sin framställning af de hithörande
tilldragelserna börjar han med att berätta om släktens
stamfader.

— <i>Folke</i> Jarl, säger han, var en berömd, vis
och duglig man, som på sin tid stod i spetsen för
riksstyrelsen. Folke dog alltför tidigt, och det var
olyckligt för landet. Han efterlämnade en stor och
mäktig släkt, som sedermera lefde mycket
ofredligt och ofta fejdade med stor härsmakt, såsom
redan förut här i boken omtalats. En af släkten
hette junker <i>Karl,</i> han satte sig upp mot Birger
Jarl. Birger ville också drifva ur landet både honom
och alla dem, som togo hans parti. —

Hvem är det då, som författaren menar med
»Folke Jarl»? Sammanhanget tyckes visa, att
författaren betraktar denne Folke som ättefader för
folkungarna, och att han tror, att släkten just efter
denne Folke fått sitt namn. Nu förhåller det sig
så, att den äldste kände medlemmen af
folkungasläkten, den, hvilken alltså måste uppställas som
stamfader, <i>Folke Digre,</i> lefde redan omkring år 1100.
Han var förmäld med en dansk konungadotter och
omtalas (af <sc>Saxo</sc>) som en mycket myndig man i
Sverige. Men att han haft jarlsnamn, vet man
icke af. Närmare författarens tid lefde verkligen
en <i>Folke Jarl,</i> son till jarlen Birger Brosa och
kusin till den Birger Jarl, som förekommer i krönikan.
﻿Denne yngre Folke, jarlen, stupade vid Gästilren
år 1210. Det förefaller knappast troligt, att
författarens uttryck om <sp>sin</sp> »Folke Jarl»: att han dog
alltför tidigt, kan syfta på den yngre Folkes död i
det stora slaget. Såsom orostiftare i landet känner
man ej heller några afkomlingar af <sp>denne</sp> Folke,
men väl afkomlingar af hans bröder. Emellertid kan
det nog hända, att författaren haft någon, fastän
oredig, kännedom om denne Folke och snarast menat
honom. Men sannolikt har han i <sp>sin</sp> »Folke Jarl»
innefattat ännu en personlighet. Ty det är
påfallande, att författaren ingenstädes nämner Birger
Jarls kusin och närmaste företrädare i
jarlavärdigheten, den kraftige och inflytelserike <i>Ulf Fase,</i> som
dog år 1247 eller 1248. Nu erfara vi af <sc>Sturla
Tordsson</sc>, att denne Ulf Fases bortgång »tycktes
svearna vara en stor förlust», hvilket alldeles
motsvarar krönikeskrifvarens uttalande om sin »Folke
Jarl». Har vår författare hört en tradition, att en
jarl af folkungahärkomst före Birger blifvit mycket
saknad af folket, så är det sannolikare, att
traditionen gällt Ulf än någon äldre medlem af släkten,
ty författarens sakkunskap räcker i allmänhet icke
långt tillbaka i tiden. Det är vidare att märka,
att den <i>junker Karl,</i> som i krönikan uppgifves
hafva begynt den mot Birger Jarl fientliga
rörelsen, var <i>son</i> till just den ifrågavarande jarlen Ulf
Fase.

Huru osäker beträffande enskildheterna om
upproret vår författare i själfva verket är, visar
hans följande framställning.

— Folkungarna, fortsätter han, samlade sig då
åter och skaffade sig krigsfolk, hvar de kunde få det,
uppländske män (d. v. s. svenskar), danskar och
några norrmän samt tyskar, som komma långväga
ifrån. De vordo då svikne, tvärt emot gifna löften.
Det var vid <i>Härvadsbro</i> i Västmanland. Birger
Jarl och biskop Kol lofvade dem trygghet och
svuro dem eder, att de skulle få säker lejd, talade
mycket mildt och eftergifvande och sade sig önska
förlikning. Gud visade sin långmodighet och lät
denna falskhet få framgång. Folkungarna lade
ned sina vapen — ty biskop Kol hade ju svurit
på deras säkerhet — och gingo öfver ån till sina
fiender. Men då lät jarlen afslå deras hufvuden.
<i>Junker Karl</i> var icke med där, men där voro många
andra. Då gick våld och mycken orättvisa öfver
folkungasläkten, ty folkungarna och deras fränder
aflifvades då i stor mängd på en och samma gång,
och släkten fick då ett så stort nederlag, att hon
ännu ej har repat sig den dag, i dag är. —

Vi se, att författaren är uppfylld af harm öfver
förräderiet och beklagar ädlingarnas ömkliga död.
Men han är illa underrättad om förloppet.

Af latinska annaler och Sturla Tordssons
berättelse veta vi, att två folkungar, <i>Magnus Brockes</i>
son <i>Knut</i> samt en <i>Filip Petersson,</i> jämte konung
<i>Knut Långes</i> son <i>Filip</i> voro anförare för
upprorshären. Knut Magnusson och Filip Knutsson hade,
som vi minnas, varit Valdemars medtäflare vid
konungavalet. Filip Knutsson hade dessutom att
hämnas sin ett par år förut afrättade broder
Holmger. De med Birger Jarls välde missnöjda herrarna
hade först sökt understöd hos konung Håkan i
Norge, med hvilken de bägge folkungarna räknade
släktskap, men hade afvisats på den grund, att
Håkan nyligen afslutit en vänskapstraktat med Birger
och nu stod i begrepp att förmäla sin äldste son
med Birgers dotter <i>Rikissa.</i> De foro sedan till
<i>Venden</i> samt värfvade vendiska och tyska
trupper, med hvilka de inföllo i Sverige. Där stod då,
år 1251, ett slag vid Härvadsbro (eller Härvadså).
De tre anförarne kommo i Birgers våld, och han
lät afrätta både dem och många andra. Om något
förräderi af jarlen talar ingen annan källa än
Erikskrönikan, ej ens den utförliga isländska »sagan».
Denna säger visserligen, att jarlens handlingssätt
bedömdes mycket olika, men dessa ord åsyfta
tydligen hans grymhet att låta afrätta så många. Från
det följande året (1252) känner man en bulla, i
hvilken påfven meddelar konung Valdemar, Birger Jarl
och dennes gemål Ingeborg aflösning för alla
synder, som de inom 3 månader efter bullans
mottagande bekänna och afbedja. Men detta kan
svårligen tjäna som bevis på, att jarlen visat trolöshet
och svurit mened. Däremot kan det mycket väl
hända, att sägnen om jarlens svek mot folkungarna
uppkommit ur den vida pålitligare historien om det
förräderi, jarlens son, konung <i>Magnus Ladulås,</i> 29
år senare utförde mot folkungar vid mötet på
<i>Gällkvist</i> (år 1280).

Hvad åter junker Karl Ulfsson angår, är det
mycket ovisst, t o. m. osannolikt, att han haft
något med upproret att göra. Men vi skola se, hvad
författaren vidare berättar om honom.

— Junker Karl märkte, att jarlen var
öfvermäktig, och förlikte sig därför med honom. Men
hvardera hyste agg till den andre och fruktade för
den andres svek. Jarlen gjorde också ett försök
att förgifta Karl. Men en riddare varnade junkern
och rådde honom att fara ur landet och hålla sig
borta från Sverige,

<poem>»till dess världen kan sig vända,
och dig kan högre lycka hända.»</poem>

Han var ju ock, fortfor riddaren, rik nog att lefva
på afkastningen af sina gods, hvar han ville, och
att föra sådan hofhållning, som passade för hans
stånd. —

— Junker Karl lydde rådet och begaf sig
öfver (Östersjön) till Guds riddare. —

Med »Guds riddare» menar författaren de
korsriddare, som då höllo till i Östersjöprovinserna,
d. v. s. tyska orden och svärdsriddarorden, hvilka då
hade förenat sig till ett enda brödraskap. Den
föregående uppgiften, att osämja mellan Birger och
hans kusins son, Karl, var anledningen till den
senares resa till Östersjöprovinserna, bekräftas icke
af andra källor. Dessa tyckas tvärtom antyda ett
vänskapligt förhållande. De förtälja nämligen, att
Karl deltog i den beskickning, som följde jarlens
﻿dotter Rikissa till bröllopet i Oslo, och att han
sedan var med Birger på ett krigiskt företag.

Att junker Karl drog ut för att strida mot
hedningarna, behöfver icke till förklaring något annat
än den med religiös hänförelse uppblandade
äfventyrareanda, som förekom ännu fram på 1200-talet
och hade varit ändå vanligare under tidigare
skeden af korstågens historia. Vi få se, att ett sådant
sinnelag också framlyser ur krönikans berättelse;
ty när författaren låter junker Karl tala om strid
och död, är det, som hörde vi en kristnad viking,
i hvars föreställning hvite Krists himmel visserligen
har ersatt Odens Valhall, men hvars
grunduppfattning för öfrigt är nästan oförändrad. Så här
berättar krönikan om junkerns sista öden.

— Då Karl kommit öfver till korsbröderna,
drog en stor här af litauer emot dem och ryckte
in i deras land. Och så snart bröderna sporde
detta, samlade de sina stridskrafter för att stå
fienderna emot och drifva dem hem till deras land
igen.

<poem>Då talade Guds riddare därom
till junker Karl, som från Sverige kom:
»Junker, viljen I med oss strida?
Eller viljen I här hemma bida?» —
»Jag vill med eder i striden gå.
Någon af de letter jag alltid kan slå.
Gör jag ej det, vill jag vara en skälm. —
Mitt harnesk, min brynja, min hjälm
må hedne männer gärna stöta.
Kan jag därmed mina synder böta,
då skall mitt lif jag visst ej spara. —</poem>
<poem>﻿Gud kan ock vilja mig från död bevara. —
Men <i>skall</i> jag falla, är <i>det</i> min lott,
då får jag himmelriket — och <i>det</i> är godt.»
Den striden gick löst och väldigt stod,
så man kunde vada öfver foten i blod.
Svärden beto och hjälmarna skrällde.
De hedne allt flere kristne fällde.
Korsbröderna sade då: »Junker, rid bort!
Vi blifva slagna, och det inom kort.
Hedningarne äro många, vi för få.»
Men junkem svarade och kring sig såg:
»<i>Än</i> ser jag ingen fly af eder.
Jag undrar, hvi man mig då beder,
att jag skulle göra mig sådan skam.» —
Han hade den dagen så tappert ryckt fram,
att af de hedne, som fallit för hans händer,
vardt mången hög, som där sedan blef bränder.
Nu svarade riddarne: »Junker, förstå!
Vår ordensregel säger så,
att <i>vi</i> få ej frukta någon död,
komma vi än i hårdaste nöd
för hedne männers pilar och svärd.
Vi äro en förmur för kristen värld.
Hvarhelst en strid med de hedne skall bli,
om än <i>de</i> äro hundra och tio vi,
dock hålla vi stånd, och ingen får fly. —
Helvetets kittel med sjudande bly,
den väntar de hedne männen för visst,
men vi komma till Vår Herre Krist.
Så säger oss Skriften och Guds helga ord,
att förr’n vårt blod är kallt på jord,
då är vår själ re’n i himmelrik.»
Men junkern svarade: »Hvi sägen I <i>mig</i> slikt?
Detsamma är också <i>mitt</i> hopp.
Den Gud, som gaf mig själ och kropp —
om för Hans skull jag här i döden går,</poem>
<poem>﻿visst jag hos Honom saligheten får.
Hafven <i>I</i> sådant i stadgarna skrifvet,
för <i>mig</i> är det ärfdt och med börden gifvet;
får ingen af eder fly här i dag,
så veten: än mindre flyktar jag!» —
Den dagen stridde han, tills han dog.
Nu är han i himmelriket, det är min tro. —</poem>

Detta är nu krönikans framställning. Att
händelsen verkligen tilldragit sig, bekräftas af tyska
källor. Det var vid <i>Dorben</i> i Kurland år 1261, som
en öfvermäktig litauisk här till sista man nedgjorde
150 ordensriddare och åtskilliga »pilgrimmer», som
de kallas; bland dessa nämnes särskildt Karl af
Sverige, som får titeln »dux» (d. v. s. jarl eller
hertig) och skall ha anfört de från Reval kommande
danska hjälptrupperna. — Det är
anmärkningsvärdt, att vår författare är så utförlig om denna
händelse och här gör så flitigt bruk af dialogen,
som han i det föregående användt blott en gång,
nämligen i fråga om Joar Blås uppträdande efter
konungavalet. Liksom han i sistnämnda fall torde
ha haft en fullt utbildad sägen att bygga på, har
han troligen haft det i fråga om junker Karls död.
Det ligger nära till hands att förmoda, att det om
händelsen funnits en sång (ballad), som han känt
och låtit i något omarbetadt skick ingå i sin
krönika.

Författaren återkommer nu till Birger Jarl.
Först omtalar han, huru Birger mottog
underrättelsen, att junker Karl stupat.

— När Birger Jarl fick höra detta, vände han
sina ögon mot himmelen och talade sålunda: »Gud
upptage hans själ i himmelrik och hafve tack, att
jag blifvit fri från honom!» —

Yttrandet är, som vi se, ganska karaktäristiskt
i sin blandning af andäktighet och — cynism. Men
att det verkligen blifvit fälldt af Birger, är
naturligtvis mycket tvifvelaktigt.

*

Härefter kommer en utförlig redogörelse för
den unge konung Valdemars giftermål.

— Enligt författarens framställning frågar
jarlen sin gemål, prinsessan Ingeborg, till råds,
hvilket parti hon ansåge förmånligast, och säger, att
han närmast tänker på någon af konung Eriks af
Danmark »fem» sköna döttrar. Ingeborg
uppmanar jarlen att rådgöra med sina förnämsta män.
Han gör så. De tillstyrka. En ståtlig beskickning
afgår till konung Erik och framför frieriet. Konung
Erik mottager vänligt deras tal och spörjer, huru
gammal deras unge konung är. De svara, att han
är på sitt tionde år, och prisa hans sköna utseende,
hans goda förstånd, hans milda och manliga
sinnelag. Då säger konung Erik, att han ej kan få
en bättre måg, och önskar, att de unga tu må
lefva tillsamman med lycka och glädje i många år.
Både Valdemar och den danska konungadottren,
jungfru <i>Sofia,</i> fröjda sig åt öfverenskommelsen.
Prinsessan föres med all slags ståt och höfviskhet
﻿till sitt nya hem. Hennes fader vill ej gifva henne
silfver och gull i hemgift, ty han vill ej plåga sina
bönder med nya skatter. I stället gifver han henne
två köpstäder, <i>Trelleborg</i> och <i>Malmö</i> — »och däraf
hade Danmark ringa skada». Bröllopet står med
prakt och i god ordning; bröllopsgästerna äro klädda
i de dyrbaraste kläder, och högtidligheten firas
med ridderliga lekar, dans och musik. —

Den historiska kärnan i denna framställning
är tämligen liten. Birgers gemål Ingeborg dog
redan år 1254 och kunde svårligen hafva varit med
om öfverläggningarna angående det tilltänkta
giftermålet. Detta ingicks något af åren 1260, 1261
eller 1262 och hade ej kunnat aftalas långt förut,
ty påfvens bref med tillåtelse till äktenskapet
mellan de unga närbesläktade konungabarnen är från
början af år 1259. Det var heller icke Sofias fader,
konung <i>Erik Plogpenning,</i> som mottog frieriet; ty
konung Erik hade redan år 1250 blifvit mördad af
sin broder <i>Abel.</i> Efter Abels död, som inträffade
år 1252, regerade i Danmark den tredje brodern,
<i>Kristofer;</i> och det var han, som ville ungefär
samtidigt bortgifta två af sina brorsdöttrar, den äldsta,
<i>Ingeborg,</i> med dåvarande tronarfvingen i Norge,
<i>Magnus Håkansson,</i> den andra, <i>Sofia,</i> med konung
Valdemar i Sverige; bröllopen höllos dock först
efter Kristofers död, som inträffade år 1259. —
Systrarna torde för öfrigt icke hafva varit fem, som
krönikan säger; man har ej kännedom om mer än
fyra.

Att riddarspel skulle ha förekommit vid
Valdemars bröllop, är mindre troligt, ty det synes ha
varit först under Magnus Ladulås, som dylika
öfningar kommo i bruk här i Sverige. Författaren
har nog i denna skildring, liksom ofta annars,
inblandat drag från sin egen tid.

Hvad slutligen angår samtalet mellan Birger
och Ingeborg, tyckes detta vara diktadt efter ett
mycket liknande stycke i den romantiska sagan om
Flores och Blanseflor, som några år före krönikans
författande blifvit öfversatt på svensk vers.

*

När nu författaren redogjort för Valdemars
förmälning, är tiden inne för honom att låta Birger
Jarl utgå ur berättelsen. Detta gör han på ett
ganska karaktäristiskt sätt.

Han har tydligen haft känslan, att Birger var
en stor personlighet, som utöfvat ett mäktigt
inflytande på fosterlandets utveckling, och han har
därför också velat visa honom all skyldig heder, innan
han skiljer sig från honom.

Men han har icke förstått att uppfatta
betydelsen af Birgers verksamhet i hela dess vidd och
har väl icke heller varit tillräckligt väl underrättad
i alla afseenden. Särskildt gäller detta Birgers
utländska politik. Vi veta, att jarlen i de invecklade
och ofta brydsamma förhållandena mellan de tre
nordiska rikena visade lika mycken fasthet som
klokhet och egentligen var den, som uppehöll jämvikt
och fred. Men härom har krönikan intet att
förtälja; och författaren röjer redan här, hvad vi i det
följande ofta få tillfälle att se, att han icke varit
invigd i eller intresserad af den högre statskonsten.

Afsiktligt förtigande af några bland den store
jarlens förtjänster bör man ej tillvita vår författare,
ty man har många bevis på hans ärliga vilja att
göra alla rätt. Men någon synnerlig beundrare af
Birger har han icke varit; det se vi af hans
tidigare yttranden om denne. Sannolikt har han också
hyst den — kanske af många hans samtida delade
— åsikten, att Birger hade någon skuld i de
följande inbördeskrigen, å ena sidan genom rikets
delning mellan sönerna, och å andra sidan genom
det dåliga exempel, han skulle ha gifvit uti
hänsynslös grymhet och trolöshet mot sina fränder,
folkungarna.

Hvad nu författaren har att att anföra till
jarlens pris, det framställer han på ett ganska naivt
och episkt sätt.

— Omedelbart efter skildringen af Valdemars
och Sofias bröllop berättar han, att Birger då (det
vill väl säga: vid eller med anledning af bröllopet)
gaf lagen, att syster skulle ärfva hälften mot
broder<footnote>Lagen, vare sig den påbjudits vid detta tillfälle eller
icke, blef först småningom antagen af de särskilda
landskapen. Jfr <sc>O. Montelius</sc> i (Illustrerad) Sv. hist. I 411 f.</footnote>. Därjämte, fortsätter han, gaf Birger hemfrid. —

Och härefter följer en rätt omständlig
﻿redogörelse för hemfridsstadgandena. Författaren synes
ha känt och begagnat formuleringen i
Östgötalagen. Det är putslustigt nog att se, hur han
svänger sig med lagtermerna och nödgas krångla till
meningarna för att i sina rimmade verser få in
något, som skall likna lagstil.

Så kommer i ordningen att berätta om Birger
Jarls gagnande företag att befästa <i>Mälarens</i> inlopp.
Det gör författaren på följande sätt, i det han utan
öfvergång kastar sig in i minnen om esters,
karelers och andra sjöröfvares härjningar på Mälarens
stränder.

— Sverige hade mycken våda och mycken oro
af <i>karelerna.</i> De foro från hafvet upp i Mälaren,
både i lugnt och i stormigt väder, och smögo sig
ofta hemligt fram mellan sveaskären. En gång
fingo de det infallet att bränna upp <i>Sigtuna</i> och
gjorde det så grundligt, att staden ännu icke har
kunnat komma sig upp igen. Där blef ärkebiskop
<i>Jon</i> ihjälslagen. Då gladde sig månge hedningar,
kareler och ryssar, att det gick de kristne så illa;
och de uppmuntrades till att göra ännu mera ofred
och skada. Det är så sant, som jag läser här<footnote>Uttrycket syftar tydligen därpå, att krönikan (såsom
författaren i sina inledningsverser angifver) var ämnad att högt
uppläsas; orden tänkas alltså lagda i munnen på föreläsaren.</footnote>. —
<i>Jon Jarl</i> blef dräpt på <i>Askanäs.</i> Han hade varit
utomlands i nio år, så att han alls icke varit
hemma dessemellan, och stridt mot ryssar och
﻿ingermanländingar för Guds och den heliga trons skull.
Den första natten, sedan han kommit hem, så blef
han ihjälslagen af dem. Hans hustru flydde till
<i>Hundhammar</i> med mycken sorg och bedröfvelse i
sitt hjärta. Men då tog den ädla, trogna frun och
samlade krigsfolk och stor härsmakt och dräpte alla
fienderna, så är mig sagdt, på ett berg, som heter
<i>Estaskär,</i> och lät draga deras skepp upp på land
och bränna dem,

<poem>förty att sorgen var då kommen till henne. —</poem>

Här har alltså författaren vidrört två händelser,
som ligga längre tillbaka i tiden än något annat i
krönikan. Sigtunas uppbrännande af hedningarna
omtalas i annaler under året 1187. Där säges också,
att samma hedningar vid Almarestäk dräpte
Johannes, den andre ärkebiskopen i Uppsala. »Och
då byggdes Stockholms stad,» slutar notisen.

Om den andra händelsen, Jon Jarls dråp och
hans änkas manliga hämnd, känner man intet
närmare. Man har gissat, att detta tilldragit sig i
samband med och snarast kort efter den svenska
korsfararhärens nederlag i Estland år 1220.
Askanäs låg, enligt <sc>Olavus Petris</sc> krönika på Ekerön
i Mälaren invid Södertörn; Hundhammar återfinnes
på Södertörns fasta land i Botkyrka socken. Äfven
Estaskär har Olavus Petri känt till; »det kallas nu
Estaklippan,» säger han. — Vår författare har
troligen hämtat sin kännedom om händelsen från en
på hans tid ännu gängse ballad. De ord, med hvilka
han slutar berättelsen: »förty att sorgen var då
kommen till henne», bära prägeln af att hafva
utgjort omkvädet i visan; vi ega i ännu bevarade
gamla folkvisor flera liknande omkväden<footnote>Jfr <sc>Arwidsson</sc> Svenska Fornsånger n:ris 138, 141, 142;
<sc>Afzelius</sc> o. <sc>Geijer</sc> Sv. Folkvisor n:ris 1 (= 29), 42, 44 m. fl.</footnote>.

Men vi låta författaren fortsätta.

— Sådana olyckor gjorde Birger Jarl, den vise
mannen, slut på. Han lät bygga <i>Stockholms</i> stad
med mycket förstånd och omtanke, en fager
fästning och en god stad; allt uppfördes så, som han
befallde. Detta är nu ett lås för sjön, så att
karelerna icke mer kunna oroa folket. Och sjön är
god, det skall jag säga eder: i den ligga nitton
kyrkosocknar och omkring den sju köpstäder.
Där är det nu fröjd och mycken glädje, där
det fordom var sorg och mycken kvidan för
hedningarnas skull, som gjorde så stor skada och
förödelse. —

Att Birger verkligen är Stockholms förste
grundläggare, är ingalunda säkert. Vi citerade ju nyss
från gamla annaler en uppgift, enligt hvilken
staden skulle ha grundats år 1187 eller strax
därefter. Men i hvarje fall har nog Birger Jarl sörjt
för stadens befästande och utvidgning. — I
författarens framställning bör man lägga märke till
hans statistiska uppgifter om antalet af socknar
på Mälarens öar och af städer på dess stränder.
Naturligtvis <i>kan</i> han ha fått sitt vetande i andra
hand, men något sannolikare är väl, att han talar
på grund af egen bekantskap med orten; en viss
lokalpatriotism tyckes också framlysa ur hans
uttryck.

<poem>— Birger Jarl dog i <i>Jällbolung.</i><footnote>Namnet uppgifves olika i olika handskrifter. <sc>Klemming</sc> (krönikans senaste utgifvare) har gissat på <i>Bjällbolund,</i> som skulle ha varit en gård vid <i>Bjällbo</i> i Östergötland, jarlens födelseort.</footnote>
Då sörjde både gammal och ung.</poem>

Mycket godt bådo kvinnorna för honom, ty han
hade gifvit dem ett starkt skydd i lagen och
stadgat lifsstraff för enhvar, som förgrep sig på dem. —

Här få vi alltså en kort antydan om jarlens
lagstiftning angående kvinnofrid, liksom författaren
förut berättat om hemfridslagen och om arfsrätt för
kvinnor. Birgers öfriga lagar omnämner
krönikeskrifvaren alls icke. — Sin berättelse om den store
jarlen slutar författaren med uppgiften, att han
högtidligt begrofs i <i>Varnhems</i> kloster hos
därvarande »gråmunkar», det vill i detta fall säga
cistercienserbröder.

*
</chapter> 
﻿<chapter name="III. Om konungarna Valdemar och Magnus (åren 1266—1290)">
<h2><small>TREDJE KAPITLET.

Om konungarna Valdemar och Magnus
(åren 1266—1290).</small></h2>
<img l></img><br>
Nu kommer i krönikan en skildring af
förhållandet mellan Valdemar och hans bröder. Man
får veta, att missämja redan började uppstå.

— Efter Birger Jarls död hade bröderna en
sammankomst; <i>Valdemar</i> öfvertog själf rikets
styrelse; <i>Magnus</i> blef hertig öfver Södermanland och
Nyköpings slott och allt det, som lydde under
hertigdömet; <i>Erik</i> fick utom sitt fädernearf äfven en
förläning<footnote>Om den fjärde brodern, <i>Bengt,</i> nämnes här intet.</footnote>. —

— Hertig Magnus höll en talrik hird af
riddare och svenner, flera än själfva konungen, och
förde dem med sig till torneringar. Han försökte
utvidga sin makt och sitt inflytande, men det ville
konungen ej tillåta. Och så började de blifva
oeniga. —

— Drottningen plägade också begabba sina
svågrar; de kunde sällan vara henne till lags.
<poem>Nu var konungen ståtlig och fager,
men hertigen något svartmuskig och mager,</poem>
fastän fullkomligt välskapad till händer, fötter och
alla lemmar, höfvisk och ridderlig uti sitt väsen.
Af hans utseende tog sig drottning Sofia anledning
att kalla honom <i>»kättlaböter»</i> (d. v. s. kittelbotaren,
kittelflickaren). Hans broder kallade hon »Erik
<i>allsintet</i>». Hvad för namn han däremot i sina tankar
gaf henne, det vet jag ej annat än gissningsvis, men
hellre hade jag intet namn än det. —

De båda öknamnen äro af rätt stort intresse,
och kunna förtjäna att något närmare omtalas.

Sofia skall, enligt krönikan, ha kallat Magnus
kättlaböter, emedan han var mager och svartmuskig;
konung Valdemar däremot tyckes hafva varit fyllig
och blond. Nu kan man visserligen taga för gifvet,
att de karlar, som vandrade landet omkring för att
laga folks kittlar, icke blefvo feta af sitt yrke, men
väl sotiga. Emellertid skulle namnet vara mera
pikant och retsamt, om kringstrykande kittelflickare
på den tiden, liksom i senare tid, tillhört en
främmande folkstam, som genom mörkare hår och hy
samt smärtare kroppsbyggnad skilt sig från de
infödda svenskarna. Då fanns det ännu icke zigenare
i norra Europa. Men det kan ju hända, att andra
mörkhyade utländingar på den tiden spelat samma
roll, som »tattarna» sedan öfvertagit.

Det förtjänar vidare anmärkas, att en <sp>annan</sp>
svåger till Sofia, hennes syster <i>Ingeborgs</i> make,
konung <i>Magnus</i> i <i>Norge,</i> uti historien bär det
hedrande tillnamet <i>lagaböter,</i> d. v. s. »lagens» (eller
»lagarnas») »förbättrare». Huru tidigt konungen
fått detta tillnamn, känner man ej, och benämningen
har ännu uppvisats blott från yngre skrifter. Men
konung Magnus kunde mycket väl ha fått detta
hedersnamn redan på den tid, hvarom här är fråga;
ty han hade kort efter sin tronbestigning och redan
före Birger Jarls död gripit sig an med lagarnas
reformering. Ja, den <sp>svenske</sp> hertigens öknamn
<i>kättlaböter</i> synes mig just förutsätta, att den <sp>norske</sp>
konungens hedersnamn <i>lagaböter</i> redan funnits till.
Ty det förstnämnda blefve både lättare uppfunnet
och roligare, om det sistnämnda varit tidigare i bruk.
Och det är nog mera än en tillfällighet, att två
svågrar till Sofia, bägge med dopnamnet Magnus,
haft binamn på <i>-böter,</i> som eljest icke var
synnerligen vanligt.

Det fanns under medeltiden i Norge och på
Island — och tvifvelsutan äfven i Sverige — en
mycket omtyckt sällskapslek, som bestod däri, att man
jämförde två välbekanta personer och från ömse
håll framhöll deras förtjänster och fel; man har flera
exempel på, att okynne och hänsynslöshet vid
sådana jämförelser framkallat blodiga fejder.

Nu ligger det nära till hands att tänka sig, att
den unga lifliga Sofia en dag, omgifven af sitt
lefnadsglada och lättsinniga hof, äskat ljud och med
komiskt allvar på sin brutna svenska förkunnat, att
hon begärde de närvarandes benägna biträde vid
en jämförelse mellan två ryktbara män, som stodo
henne nära, hennes norske svåger Magnus Lagaböter
och hennes svenske svåger Magnus — Kättlaböter.
Då denna öfvermodiga speglosa angifvit tonen och
﻿drottningens afvoghet mot hertigen förut var känd
bland hoffolket, voro säkerligen de bidrag till den
jämförande karaktäristiken, som efter hand
framkommo, föga smickrande för hertig Magnus; och
när sedan upptåget inberättats till honom, har helt
naturligt hans harm koncentrerats mot det
skymfliga öknamnet och dess uppfinnarinna.

Hvad angår <i>Eriks</i> vedernamn <i>allsintet,</i> är det
icke säkert, att detta blifvit honom tillagdt af
<sp>drottningen</sp>. Åtminstone påstår historieskrifvaren <sc>Sturla
Tordsson</sc>, att junker Erik <sp>själf</sp> gifvit sig detta
namn, emedan han ansåg sig hafva fått så godt
som intet i jämförelse med brödernas förläningar.
Erik synes för öfrigt visst icke ha varit någon
»nolla»; tvärtom var han en ganska orolig herre
och började tidigare än hertig Magnus att göra
konung Valdemar besvärligheter.

*

Nu skulle det komma närmast i ordningen för
författaren att berätta om de händelser, som ledde
till konung Valdemars afsättning. Men då krönikan
härvid måste omtala Valdemars förhållande till sin
svägerska, den danska prinsessan <i>Jutta,</i> börjar
författaren helt tvärt och skenbart omotiveradt att
redogöra för några långt tidigare händelser, som
<i>han</i> dock tyckes förlägga till 1270-talet, nämligen
huru Juttas och Sofias fader, konung <i>Erik
Plogpenning</i> blef mördad af sin broder <i>Abel,</i> huru hans
lik blef anträffadt och underverk skedde vid
﻿likfärden, samt slutligen, huru brodermördaren Abel
snart därefter föll i strid och nu får bota för sitt
brott i helvetet.

<poem>Ve den, som <i>så</i> köper jordisk glans,
att helvetspinan skall blifva hans!</poem>

säger krönikan och fortsätter därefter sålunda:

— Den helige konung Erik efterlämnade två
döttrar, som voro ogifta, <i>Jutta</i><footnote>Smekform af <i>Judith.</i></footnote> och <i>Agnes;</i> båda voro
mycket sköna. Jutta fick en stark längtan att
återse sin syster, drottning Sofia i Sverige. Man hade
ämnat att gifta bort henne. Men hon sade, att hon
ville förblifva jungfru och endast åstundade att fara
till systern. Då lät man henne få sin vilja fram
och tillredde gångare, smycken och goda kläder åt
henne. Konung Valdemar lät en präktig skara af
riddare och svenner fara henne till mötes för att
leda hennes gångare och i allt utföra hennes
befallningar. Då hon nu kom till Sverige, var hon
ej annorlunda att se, än som om hon hade varit en
ängel från himmelriket, — så skön och ljuflig var
hon. Vid hofvet mottogs hon med all ära och
hedersbevisning, och alla gladdes åt hennes
ankomst. Men efter hand blef det så väl mellan
konungen och henne, att det blef alltför mycket.
Så snart drottningen fick veta detta, blefvo hennes
väna kinder än röda, än bleka, och hon utbrast:
»O ve, den sorgen öfvervinner jag aldrig! Ve mig
för alltid, att hon någonsin skulle komma till
Sverige!» —

*


Här afbryter författaren med ens berättelsens
gång för att uppräkna Valdemars barn.

— Konung Valdemar hade tre barn, de skönaste,
som finnas kunde: sonen junker <i>Erik</i> och döttrarna
<i>Rikissa</i> och <i>Marina.</i> Den ena blef gift med
hertigen af <i>Kalisch,</i> den andra med en herre af
<i>Deffholt.</i> Bröllopen firades i Nyköping med
vederbörlig heder, och hvardera brudgummen förde med
sig hem en ståtlig hemgift i guld, silfver och andra
håfvor, kläder och klenoder af många slag —

Dessa notiser synas oss här ganska
malplacerade. Men författaren har säkert resonerat så, att
de passade bäst här, där det just var tal om
Valdemars familjeförhållanden; någon bättre plats har
han åtminstone ej kunnat finna. Kronologien har
han här, såsom ofta annars, brytt sig föga om. De
bägge prinsessornas bröllop — med hertig
Przemyslav af Posen och grefve Rudolf af Diepholt —
stodo först år 1285, alltså långt efter deras faders
afsättning. Det kan för öfrigt anmärkas, att
författaren försummat att nämna Valdemars döttrar
Katarina och Ingeborg, hvilken senare redan år 1275
förlofvades eller förmäldes med grefve Gerhard II
af Holstein.

*

Efter denna utvikning återgår författaren till
skildringen af Valdemars och rikets öden. Han
nämner emellertid intet om folkets harm öfver
äktenskapsbrottet eller om konungens botgörarfärd för
﻿att få aflösning af påfven. Sålunda lyder hans
berättelse.

— De fyra bröderna kommo samman på ett
möte i <i>Tränonäs</i><footnote>Något ställe med detta namn känner man ej;
<sc>Klemming</sc> gissar på skriffel för <i>Aranäs</i> (nu Årnäs, vid Vänern).</footnote>. Det var om sommaren, den tid
då löf och gräs hade vida utspridt sig öfver jorden.
På det mötet uppsade hertig Magnus konungen
tro och lydnad. Detta gillade några, men andra
beklagade det; och där funnos män, som försökte medla
fred och försoning. Sju biskopar, som då voro med
där, arbetade för förlikningen. Brodern <i>Bengt,</i> också
tillhörande det andliga ståndet<footnote>Krönikan kallar honom biskop, men vid denna tid (år
1274) var han ännu »ärkedjäkne».</footnote>, talade så: »Mina
bröder! tänken därpå, att jag är eder köttslige
broder, af samma fader och samma moder! Nu vill
jag gifva eder min del af riket, på det att I mån
lefva i fred med hvarandra. Kyrkan orkar väl föda
mig i alla mina dagar intill min död.» —

— Men intet hjälpte. De skildes åt oförlikte,
och hvar och en skyndade sig bort därifrån.
Konungen for till Stockholm, hertig Magnus först till
Nyköping och sedan till Danmark. Där samlade han
sig en mycket stark här; sjuhundra ryttare tog han
i sin sold, raska kämpar, tappra och ståtliga att se.
Med dessa red han in i <i>Västergötland</i> och ämnade
möta sin broder konungen samt skickade till honom
den hälsning, att nu ville han, Magnus, antingen
vinna riket eller mista sitt lif. —

— Så snart konung Valdemar fick detta bud,
samlade han ock sin härsmakt och lät svara hertigen,
att han, konungen, skulle försvara riket, om Gud
och lyckan stode bi, och gärna ville strida med
hertigen, om blott dennes danskar tordes invänta
honom. —

— I Sverige ligga stora skogstrakter; en af
dessa heter <i>Tiveden.</i> Där lägrade sig konungens
här vid en by, som heter <i>Hofva.</i> Att hären så gjorde,
det kan mången man klandra, som där miste fader
och fränder. Ty dit kom hertigen med sina ryttare
och öfverföll konungens folk; detta kunde icke hålla
stånd, utan måste fly undan. —

— Konungen själf var under tiden i
<i>Ramundaboda</i> och hade hos sig goda kämpar, som gärna
skulle hafva hjälpt honom att värja riket, och som
icke skulle hafva sparat sina lif, när det hade gällt
konungens ära och krona. Där hade konungen lagt
sig till hvila och sof så länge, att striden vardt ändad
i Hofva, innan han vaknade. Några af hans män
åhörde mässan, andra sutto sysslolösa, andra
spatserade och andra åto. Drottningen, hon satt och
spelade schack och tänkte, att hertigen icke
förmådde något. Men just då <sp>botade</sp> han <sp>kittlarna</sp>
så, att den var glad, som först kom därifrån. —

— Rätt som det var, kom till Ramundaboda en
man, illa huggen och svåra bedröfvad, ridande från
striden och rådde konungen, att han skulle fly och
söka värja sig på ett annat ställe. »Vi hafva,» sade
han, »förlorat slaget, dessvärre. Allt vårt folk flyr
ut i mossar och kärr.» —

— Då togo konungsmännen sina fanor och drogo
sig tillbaka in i <i>Närke.</i> Men konungen själf flydde
till <i>Värmland.</i> Hela riket gaf sig under hertigen,
land och borgar och starka städer; det var föga
hugnad för konungen. Hertigen lät sända sina män
efter honom; hvar de kunde få spaning på honom,
skulle de taga honom till fånga och föra honom till
hertigen — så tror jag ock, att de månde göra. De
redo nu raka vägen efter honom åt det håll, där de
hade vån att finna honom, och hunno fram en afton,
medan han satt till bords och fick sig mat. Då
kommo de alla rusande in, väl väpnade. Men
konungen hade den gången ingen enda man hos sig, som
kunde hjälpa honom.

<poem>Ty när det mänskan illa går,
då är det mycket, henne emot står.</poem>

»Gif dig till fånga, så framt du vill lefva längre!»
ropade de. »Skall jag gifva mig,» svarade han, »så
sägen mig, åt hvem! Är det åt min broder, så
nämnen mig honom!» — »Ja,» svarade de, »gif dig till
fånga åt din broder! Vi hoppas, att allt skall gå
väl för dig.» —

— Sedan stannade de icke länge där. Sörjande
red konungen med dem från <i>Dal</i> och dit, där de
funno hertigen. Så snart Valdemar såg sin broder,
hälsade han honom och sade: »Jag är kommen hit
för att lämna mig åt eder på nåd och onåd. Vår
Herre ingifve eder det rådet, att I ej rätten eder
efter onde mäns lögner, utan följen edert eget
ädelmod! Gifven mig hälften af det, min fader egde!
Och varom vänner och väl förlikte!» —
﻿
— Hertigen svarade, ej ovänlig och ej mycket
vred, på följande sätt:	»Jag vet väl, att jag är eder
broder, af samma fader och samma moder. Haden
I lämnat mig det, som mig med rätta tillkom, så
skulle jag icke hafva brukat våld mot eder. Nu
hafven I haft ringa gagn däraf, att I hafven låtit
uppegga eder mot mig. Men I hafven gjort efter
eder husfrus vilja, då I hafven vändt edert hat emot
mig. Hon hjälpte också till, det mesta hon kunde.
Nu vill jag dock bevisa eder nåd, så att alla dugande
män, när de höra det, skola säga, att jag ej visar
mig oskälig mot eder, och skola tacka mig, för att
jag gör väl.» —

— Därpå stämde hertig Magnus riksens män
att komma samman till ett möte i Västergötland
och fick af många högt lof och pris; ty där gaf han
med herrarnas samtycke Valdemar hälften af riket
och antvardade honom i händer Västergötland och
Småland, Värmland och Dal. Själf behöll han Svitjod
(d. v. s. Svealand) och Uppsala; men Valdemar fick
allt det, som ligger utanskogs (d. v. s. utanför
gränsskogarne mellan Svea- och Götaland). Härmed
skulle då allt vara förlikt, och sedan skulle
ingendera göra den andre orätt. —

Denna utförliga skildring, som vi nu hafva hört,
är nog i hufvudsak historiskt riktig. Men
författaren har sannolikt fått enskildheterna från
sagesmän, som varit partiska för hertig Magnus. Ty
dennes ädelmod mot den besegrade brodern framstår
mindre lysande, när vi af andra källor erfara, att
konung Magnus Lagaböter i Norge lade sig ut för
sin svåger Valdemar. De svenske stormännen torde
väl icke heller ha varit så benägna att lämna
makten odelad åt hertigen. Såsom mindre
oegentligheter i författarens framställning kan man anmärka,
att han förtiger ej blott junker Eriks medverkan
i brodern Magnus företag, utan äfven den
omständigheten, att Valdemar på sin flykt medförde sin
lille son, satte denne i säkerhet i Norge och först,
när han var på återvägen till Sverige,
uppfångades af hertigens utskickade.

Att Magnus af danske konungen <i>Erik Glipping</i>
lånat penningar till krigets förande, kommer
författaren först längre fram att omnämna.

*

Därnäst berättar krönikan om hertigens
giftermål på följande karaktäristiska sätt.

— Hertig Magnus hade kär älskog till en
jungfru i Tyskland, en dotter till gamle grefve <i>Gert</i>
(d. v. s. Gerhard I i Holstein), en tapper, både i
krig och tornej bepröfvad hjälte. Jungfrun hette
<i>Helvig.</i> Henne var då mången väg och stig
obekant, som hon sedan fick fara här i Sverige. Men
hvar man, som bor här i landet, lofvar och prisar
Gud, för det Han låtit henne komma hit; ty hon
var dem alla till heder och fromma. Hennes fader
lät föra henne till <i>Kalmar</i> stad. Och då hertig
Magnus fick se henne, tackade han Gud och sade:
»Jag skall låta viga mig vid henne, innan jag far
ut i Danmark för att härja och bränna.» Och
sedan lät han tillreda undfägnad och göra bloss samt
höll ett bröllop, som väl icke räckte många dagar,
men dock var hedersamt, så att ingen af gästerna
saknade något, som han borde hafva. Bruden fick
<i>Dåvö</i> (i Västmanland) till morgongåfva

<poem>och tre härader, som höra därtill.
Det gods skall hon ega, så länge Gud vill. —</poem>

Vi lägga här märke till, att författaren talar
om drottning Helvig såsom ännu lefvande.
Uppgiften skall gifva oss ett bidrag till bestämmandet
af <sp>tiden</sp> för krönikans författande, när vi längre
fram taga i tu med denna fråga. — För öfrigt bör
påpekas, att författaren åter visar sig osäker i
kronologien, då han ännu kallar Magnus hertig och först
efter kriget mot Danmark låter honom hyllas vid
Mora sten. Hyllningen egde nämligen rum före
det danska kriget, och Magnus var t. o. m. redan
(i Uppsala maj 1276) krönt till konung, innan han
(i november samma år) förmälde sig med Helvig.
Att han valde henne till brud, berodde, enligt våra
historieskrifvares förmodan, icke så mycket på den
»kära älskog», hvarom vår romantiske
krönikeförfattare talar, som därpå, att Magnus i de
holsteinska grefvarna sökte ett stöd mot den danske
konungen.

Det näst följande stycket af krönikan kan
refereras kortare.

﻿— Strax efter bröllopet uppbådade Magnus sina
män till härtåget mot Danmark. Anledningen till
missämjan var denna: När Magnus rustade sig till
kriget mot Valdemar, hade han af konung <i>Erik
Glipping</i> lånat penningar till legotruppers
besoldning och dessutom fått medföra en dansk
krigarskara; för bägge delarna kräfde nu konung Erik
ersättning, men kunde ej få någon sådan. —

I förbigående anmärka vi det egendomliga uti,
att detta anföres som anledning för <sp>Magnus</sp> att
börja krig. Också säger den redlige <sc>Olavus Petri</sc>:
»Någon sak måste Magnus hafva haft till det, han
gjorde; annars hade det varit alltför groft» —
nämligen att betala sin skuld med ett härjande öfverfall.

— Krönikan berättar nu, huru <i>Halland</i> och en
del af <i>Skåne</i> ödelades. Därefter vände svenskarna
hem och hären upplöstes. Samma år, säger
författaren, dog junker Erik, så att endast tre af Birger
Jarls söner lefde kvar. —

Men här är ett litet misstag, ty Erik dog 1275,
och härnadståget egde rum vintern 1276—77.

— Den nästa sommaren därefter rustade sig
danskarna till hämndetåg. Konung Valdemar ville
då försöka att återfå hela riket och slöt sig till den
danska hären. Det förnämsta, denna här uträttade,
var, att den brände i <i>Finnveden</i> och <i>Värend.</i>
Valdemar var skuld till, att <i>Vexjö</i> domkyrka
uppbrändes. Men det ersatte han sedan genom gåfvor
till kyrkan. —

Härefter berättas utförligt om striden vid Ettak
i Västergötland. Då denna skildring är ganska
kraftig och målande samt synes vara byggd på en
deltagares meddelanden, vilja vi följa den in i dess
enskildheter.

— Till <i>Ettak</i> hade danskarna kommit, väl
hundrade ryttare och än mer, under anförande af riddar
<i>Bengt</i> af <i>Alsö, Palne Hvit</i> samt flere riddare och
svenner. De trodde sig vara i full trygghet där,
löste af sig sina harnesk, sutto till bords och åto.
Då ropade den man, som satt vakt uppe i trädet
vid gården, och sade, att de uppländske (d. v. s.
svenskarna) kommo där ridande. —

— Den tappre riddar <i>Ulf Karlsson,</i> han brukade
ända till sin död berätta om den kamp, han där
fick bestå mellan gården och bron öfver ån (d. v. s.
<i>Tidan</i>). Utom honom voro i den svenska
ryttartruppen, som väl var tvåhundra man stark, några
danska landsflyktige, herr <i>Peder Porse</i> af Halland,
<i>Offe Djur</i> och andra, som fått skydd, förläningar
och vänskap af hertig Magnus. —

— När nu de danska anförarna hörde, att
fienden nalkades, kastade de raskt undan matborden
och stormade ut genom dörrarna. Många hade satt
sina hästar i stall, och deras svenner sprungo
omkull hvarandra sin ifver. Raskt nog kommo
dock alla till sina hästar och bundo på sig sina
hjälmar — det var det bästa för dem —, men
månget harnesk blef där ospändt. Konung Eriks
banér fördes fram; på flykt tänkte ingen. —
﻿
— Herr Palne Hvit blef först färdig och red i fullt
lopp dit, där han såg fienden. Men eftersom han
så långt skilde sig från sina kamrater, blef han
fången mellan gården och ån, som flyter norr om den. —

— Strax efteråt drabbade skarorna samman. Det
blef en hård lek. Mången tätt åtsittande stålbrynja
färgades röd af mannablod, och äfven hästar stuckos
ned å båda sidor. Till slut blefvo dock de flesta
danskarna tagna till fånga. —

— Bäst af alla på denna mark redde sig herr
Bengt af Alsö. Man sade, att han tog priset. Han
hade en stridshäst — jag tror, att han försökt den
förr —, som var så god, att, mot hvilken klunga
han än styrde den hästen, så ramlade allting
omkull som en bråte för den hästen. Den som skall
strida mot en sådan riddare, han får inte stå och
träda pärlor, om han vill komma undan med lifvet.
Då nu herr Bengt ej längre orkade strida, så
önskade han dem alla god natt och red därifrån. De
uppländske försökte då ej att taga honom, utan läto
honom rida ensam i fred. De tyckte inte, att de
behöfde honom längre där. —

— De danskar, som blifvit fångna, släpptes
lösa mot löfte att om ett år på dagen infinna sig
i <i>Söderköping</i> (nämligen för att betala lösepenning
eller ock stanna i fångenskap). —

Denna lilla raska och hurtiga skildring har
författaren efter all sannolikhet fått från den
omnämnde riddar Ulf Karlsson, som var med i striden.
Särskildt tilltalande är den oförställda och
﻿uppriktiga beundran, som egnas den tappre fienden,
dansken riddar Bengt, och som ej blott vittnar om
sagesmannens och författarens ridderliga sinnelag,
utan tillika är ett af de vackraste bevisen på den
fullständiga saknaden af nationalhat mellan de
skandinaviska folken på denna tid.

Vi skola nu se, huru författaren beskrifver
fredsslutet mellan rikena.

— Medan man stridde vid Ettak, låg konung
Erik på <i>Axevall.</i> Där hade han länge bidat för att
få strida med hertigen; ty han ville ej vända hem
till sitt land förr, än han hade utkämpat ett slag
eller ock härjat mera. Men då hertigen alltjämt
vek undan och ej ville hålla stånd, började man
underhandla. Och omsider förmåddes konung Erik
till fred, på det sättet, att man sade, att han hade
rikeligen hämnat sig för härjningarna i Danmark.
Den skada, de å ömse sidor gjort hvarandra, skulle
nu anses lika; och därmed skulle den saken vara
slut. Men det silfver, som hertig Magnus förut
hade lofvat Erik, skulle riktigt utbetalas. Och när
herrarna hade länge förhandlat härom, lät konungen
sig nöja med dessa villkor. —

I denna, något naiva, redogörelse för
fredsslutet år 1278 underlåter författaren att meddela,
att Magnus måste lämna <i>Lödöse</i> slott med område
i pant för skuldens gäldande. Om de riddarspel,
som höllos vid fredsmötet (i Laholm), berättar
författaren först längre fram, enär han tydligen trott,
att detta möte icke stått i förbindelse med kriget,
utan hufvudsakligen gått ut på att ordna
Valdemars rättsliga ställning.

— Han omtalar nu, att konung Valdemar följde
med danskarna, på deras återtåg, och att svenskarna,
när de erforo detta och förstodo, att Valdemar icke
ämnade sig hem igen, vid Mora sten valde Magnus
till konung. —

Men vi hafva nyss anmärkt, att konungavalet
egt rum före det danska kriget

Härnäst kommer krönikan till att förtälja om
konung Magnus förhållande till sina undersåtar.

— Magnus var en god och mild konung. Men
han hade stor förkärlek för utländske män. Raske
och tappre riddare och svenner, som blifvit
fördrifne ur sitt hemland, kommo gärna till honom
och trädde i hans tjänst. Han behandlade dem
väl, gaf dem, hvad de behöfde, och skaffade dem
ofta rättighet att i fred återvända till sitt land.
De plägade också tjäna honom väl och bidrogo till
hans ära och till glansen af hans hofhållning. —

— <i>Peder Porse,</i> som varit med i striden vid Ettak,
vistades ännu hos konung Magnus, ty han kunde
ej återfå sina besittningar i Danmark, ej heller
erhålla lejd till hemresa. Af konung Magnus hade
han fått i förläning ett slott vid danska gränsen.
Och hvad han där ville lägga händerna på, det
hade man ej lätt att försvara mot honom. Och så
ofta han fick höra, att några af konung <i>Erik Glippings</i>
egodelar funnos i närheten, så tyckte han, det vore
﻿skada att låta danske kungen få behålla dem, och
så tog han dem för egen räkning. —

— Konung Magnus hyste stort förtroende och
mycken vänskap för herr Peder. Men Magnus
hade lofvat Peder en summa penningar, och denna
kunde herr Peder, oaktadt sina påminnelser, icke få
ut. När nu konungen en gång var Peder Porses
gäst på dennes slott samt i bästa lynne satt till
bords och åt, så gjorde herr Peder honom utan
vidare till fånge och släppte honom ej förr, än han
fått Lödöse slott med område till säkerhet för sin
fordran. Konung Magnus var dock lika god vän
med herr Peder som förut. Men den är djärf, som
gör slikt. —

— Dessutom hade konungen hos sig andra
utländske riddare, som buro hans kläder (d. v. s. som
gått i hans tjänst, och som han därför höll med
kläder och vapen). En af dem var från Danmark
och hette herr <i>Ingemar,</i> en skön, ståtlig och klok
riddare. Honom älskade konung Magnus framför
alla andra och gaf honom mer, än han kunde
begära. Han gaf honom ock till äkta sin egen fränka,
fru Helena. Lefva nu några män, som minnas detta,
så vill jag ej försvärja (d. v. s. med ed förneka),
att de äro gråhåriga<footnote>Då händelsen torde ha inträffat senast år 1278 och
alltså omkring 40 år före krönikans författande, måste meningen
vara den ofvanstående; ordalydelsen i krönikan synes dock kräfva
tolkningen: »så vill jag ej <sp>svärja</sp> på, att de äro gråhåriga.»</footnote>. —
﻿
— Att konungen visade utländingar så stor
gunst, harmade de uppländske. Och <i>folkungarna</i>
höllo sig då framme och eggade till hat mot
främlingarna. Till konungen sade de: »Att I gynnen
utländingar mer än oss, det gören I blott för att
blifva rosad och berömd.» Men till riddar Ingemar
sade de: »Herre, I skolen förstå, hur det är! Vi
äro lika dugande män som I. Och vi vilja gärna
veta, hvarför han skall draga fram er öfver oss.
Få vi lefva litet till, och han ej vill ändra sig inom
ett år, då skall man både få se och höra, att här
skall blifva något märkvärdigt af.» — Herr
Ingemar svarade dem helt tvärt: »I gören er onödigt
besvär med att klaga på mig inför konungen. Att
han håller mig kärare än någon infödd man,
därför tackar jag honom. Och väl vet jag, att det icke
är eder förtjänst. Varen nu så vreda, I viljen! Jag
hoppas, att det skall föga gagna er.» —

— Någon tid därefter kommo drottningen och
hennes fader, grefve <i>Gert,</i> jämte herr Ingemar till
<i>Skara.</i> De hade ämnat vara där tämligen länge
och afbida konungens ditkomst. Då samlade sig
några af folkungarna, herrar <i>Jon Filipsson, Jon
Karlsson, Anund Tufvason</i> och <i>Filip af Runby,</i> samt lade
råd, huru de skulle kunna skada herr Ingemar och
taga grefve Gert till fånga. De öfverrumplade dem
i Skara, dräpte Ingemar och förde konungens
svärfader, grefve Gert, fången till fästet <i>Ymseborg</i> (vid
sjön Ymsen i Västergötland). Drottningen hade,
när hon märkte faran, sökt skydd i ett kloster. —

— Den gamle grefvens fångenskap bekymrade
och oroade mycket både konungen och drottningen.
För att befria honom ingick konung Magnus
förlikning med herrarna, talade mycket vackert och
undfallande för dem och sade, att det var allt rätt
och godt, som de hade gjort Och då släppte de
grefve Gert lös från fängelset. —

— En tid efteråt lät konungen skrifva bref till
herrarna och satte däri sköna och vänliga ord och
bjöd dem att komma för att möta honom på en
gård vid Skara, som hette <i>Gällkvist.</i> Det var där,
herr Ingemar hade mist lifvet. Så snart de kommo
dit och konungen fick se dem, lät han genast gripa
dem och sända dem till <i>Stockholm.</i> Uti ett torn
vid <i>Norrbro,</i> där, tror jag, blefvo de halshuggna
bägge två, herr Jon Filipsson och herr Jon
Karlsson. Hvilka ädle riddare de voro! Gud gifve deras
själar ro och frid! — Men herr Filip af Runby fick
böta med en stor del af hvad han egde inom Sverige,
innan han och konungen blefvo förlikta. —

Om man jämför denna framställning af det sista
folkungaupproret med krönikans uppgifter om de
tidigare, så märker man lätt, att författaren nu är
vida bättre underrättad; det gäller ju också
händelser, som ligga betydligt närmare hans egen tid.
Han kan namngifva hufvudmännen och omtala det
öde, som drabbade tre af de fyra. Också i öfrigt
torde hans berättelse vara väsentligen korrekt. Det
är väl endast hans vanliga likgiltighet för
tidsbestämmelser, som kommit honom att förtiga det
﻿betydelsefulla förhållandet, att konung Magnus under
sin hycklade försonlighet lät ungefär två år förlida,
innan han tog blodig hämnd för den grofva
kränkningen.

Nu återkommer författaren till afslutningen af
den danska fejden. Han tyckes hafva haft för sig,
att ett längre stillestånd föregått den egentliga freden.

— Konungarna af Danmark och af Sverige
ville bättre förlika sig med hvarandra och höllo vid
gränsen ett hof. —

Med »hof» menar författaren en högtidlig
sammankomst mellan förnäma personer. Det är utan
tvifvel fredsmötet i <i>Laholm,</i> som han nu åsyftar.
Detta försiggick emellertid redan i början af år 1278,
alltså före det nyss omtalade upproret. Hvad som
dock företrädesvis intresserar vår författare vid mötet,
äro de <sp>riddarspel</sp>, som där höllos mellan danskarna
och »de uppländske».

— De redo dust med hvarandra, så att
spjutskaften gingo sönder, och så att det flög eld af
hjälmarna liksom af annat tunder, då stötarna
träffade dem. Där var en dansk riddare, som aldrig
skydde en dust. Han hette <i>Peder Skåning.</i> Men
honom bestod en ung och glad kämpe, <i>Holmger,</i>
son till lagman <i>Karl.</i> En annan dansk, <i>Magnus
Dysevald,</i> en stark och båld krigsbuss, lät härolderna
utropa, att, om det fanns några uppländske män,
som ville strida mot honom, en åt gången, så skulle
det gälla den besegrades stridshäst och hundra mark
därtill. »Finns det någon, som är villig?» — Då
svarade en uppländsk sven (d. v. s. knape), som hette
<i>Erengisl Plata:</i> »Du kommer mig mycket lägligt.
Jag vill gärna strida med dig, göra dig till viljes
och lösa dig från din otåliga väntan.» Sedan dröjde
de icke länge. Och det vardt en ståtlig, kraftig
ridt, så att den uppländske vann och den danske
föll. Jag tänker, att han tyckte, det var ett
olyckligt fall; ty han miste både häst och penningepung;
och nog skämdes han, där han låg nedsmutsad i
träcken. —

Vi se, huru naivt författaren gläder sig öfver
sina landsmäns seger. Särskildt har det fägnat
honom, att den öfvermodige utmanaren, den danske
riddaren, fick en så snöplig utgång på sin strid med
den svenske svennen.

Om fredsmötet berättar krönikan vidare sålunda.

— Konungen af Danmark utverkade då, att
konung Valdemar fick komma tillbaka till Sverige
och återfick sina bröders och fränders vänskap och
sina fädernegods. Öfver dessa skulle han själf råda
och skulle sitta hemma och lefva i fred.

<poem>Drottning Sofia var förut död.
Gud frede hennes själ från pina och nöd!</poem>

Valdemar gifte sig sedan i Danmark med en fru
<i>Kristina;</i> men hon dog snart. Därefter fick han
en tysk grefvedotter, <i>Katarina.</i> Hon nöjde sig med
att heta fru och åtrådde ej högre titel. —

Alldeles korrekta äro ej dessa uppgifter.
Drottning Sofia synes ej ha dött förr än år 1286. Året
förut hade Valdemars egen broder Bengt och andra
af rikets herrar uppmanat konung Magnus att låta
gripa Valdemar och sätta honom i fängsligt förvar till
förbättring af hans seder och lefverne. Han blef
också insatt på <i>Nyköpings</i> slott år 1288.
Rimkrönikans uppgift här längre fram, att detta skett först
efter Magnus död, är oriktig.

Författaren kommer nu till redogörelse för
konung Magnus välgärningar mot kyrkan och får
därvid också tillfälle att komma in på sitt
älsklingsämne, ridderliga festligheter. Han börjar nämligen
med de högtidligheter, som firades vid
grundläggandet af <i>Klara</i> kloster; detta grundläggande blef
ett slags familjefest för konung Magnus och hans
anhöriga, enär Magnus dotter, den lilla prinsessan
<i>Rikissa</i> skulle inträda i klostret; hon befordrades
längre fram till abbedissa där.

— Konungen ville gifva ett sitt barn till att
tjäna Gud i klosterlefnad. Han bestämde plats till
klosterbyggnad på <i>Norrmalm.</i> Och på det ställe,
där klostret nu står, höllos stora festligheter, som
gladde hvar och en, som såg dem. Konung <i>Birger</i>
blef där af sin fader gjord till riddare. Och sedan
blefvo af konung Birgers hand många andra slagna
till riddare, först hertig <i>Albrekt</i> af <i>Brunsvik,</i> som
då var konungens gäst, och därefter väl fyrtio andra.
Så följde ridderliga kämpalekar, ända tills herrarna
gingo till bords. Allt tillgick höfviskt och passande
under många roande tillställningar, och dagen
afslutades med en sirlig dans. — Sedan lät konung Magnus
föra dit mycket timmer och församlade många
timmermän, som skulle uppföra klostret. De byggde
det väl; det står där än. När det var färdigt,
skänkte konungen det åt Sankta Klara och satte
där in sin dotter, som då var på sjätte året, och
sörjde med all flit för nunnornas underhåll, ty han
lade under klostret fiskevatten och kvarnar,
förvaltare och landbor (d. v. s. arrendatorer), så att de
(nunnorna) hafva rikligt att lefva af. —

— Sedan ingaf honom Gud, att han för sin
egen och sin gemåls själ lät mura ett kloster på
en holme, som hette <i>Kidaskär</i> (d. v. s. den
nuvarande Riddarholmen). Det klostret blef så skönt och
präktigt, att i hans rike fanns ej något annat desso likt.

<poem>Klosterkyrkan är skön och stor
och har ett fagert, ljust kor.
Hvalfbågarna äro alla belagda med gull.
Det är mycket folk i kyrkan, då hon är full.
Detta kloster gaf han åt barfotabröder
och bad få ligga däri, när han vardt döder.</poem>

I <i>Arboga</i> påbörjade han ett tredje kloster.
Munkarna kunde gärna bedja, att han fått lefva i tusen
år, då han var så välvillig mot dem. I <i>Linköping</i>
byggdes det fjärde; han började det — få se, när
det blir färdigt! — och gaf det åt de munkar,
som då voro i staden. Så länge det klostret skall
stå, äro de skyldige att bedja för honom, och dess
större hopp har han om himmelriket. Det finns
ett nunnekloster vid <i>Skänningenäs.</i> Hvad godt man
där sjunger eller läser, däraf gifve Gud honom sin
del! Ty han hjälpte manligen till, att där är så
godt att vara. Han lät flytta klostret till en bättre
plats på näset vid sjön, lade själf första stenen i
nybyggnaden samt gaf dem hundra mark silfver i
reda penningar, allt på en gång.

<poem>Denna allmosa och andra slike,
de möta honom nu i himmelrike. —</poem>

Härnäst berättar författaren om de kungliga
barnen.

— Konung Magnus hade tre söner. Två af
dem voro valda till förstar. <i>Birger</i> hette den äldste;
han skulle bli konung efter sin fader. —

Författaren säger icke på detta ställe
uttryckligen, att den andre, <i>Erik,</i> blifvit hertig; om den
tredje sonen, <i>Valdemar,</i> talar han först längre fram.
Nu fortsätter han sålunda:

— <i>Helsingaborg</i> är en köpstad. Där höllo
konungarna af Danmark och af Sverige ett möte och
kommo väl öfverens. Gud vare lofvad för det!
De aftalade om sina barns förmälning. Konung
Erik Glippings son hette <i>Erik,</i> och hans dotter
hette <i>Märeta.</i> Henne gåfvo de åt konung Birger
Magnusson. Hon skildes då från sina syskon och
vistades i Sverige många år, innan hennes bröllop
stod. Men hennes broder, den unge konung Erik
Eriksson, han fick Magnus dotter <i>Ingeborg.</i> Hon
blef drottning i Danmark och »danabot» (d. v. s.
danskarnas hjälp). Hon lindrade mångens nöd och
understödde gärna det, som var rätt och skäligt.
Må Gud hafva hennes själ i himmelriket! —

Här böra vi anmärka, att mötet i Helsingborg,
år 1288, i oktober, icke bevistades af konungarna
själfva, utan af fullmäktige för konung Magnus och
för danska rådet. I Danmark var nämligen då
förmyndarstyrelse. Konung Erik Glipping hade
blifvit mördad år 1286, och hans son, <i>Erik Menved,</i>
var ännu minderårig. Birgers brud, Märeta (eller
Margareta) var år 1288 ungefär sju år gammal, Birger
själf åtta. Hvad angår den svenska prinsessan
Ingeborg, Erik Menveds, i danska folkvisor mycket
prisade, drottning, är det af intresse, att vår
författare om henne begagnar uttrycket <i>danabot.</i> Detta
hedersnamn tillades ungefär fyra århundraden
tidigare konung <i>Gorm den Gamles</i> drottning, <i>Tyre.</i> Med
henne har man sannolikt i Danmark jämfört
Ingeborg; och vår författare har väl i sådant
sammanhang fått höra ordet. — Slutligen böra vi lägga
märke till, att Ingeborg, såsom krönikans uttryck
visa, redan var död; vi kunna alltså veta, att denna
del af krönikan är skrifven tidigast år 1319, ty
Ingeborg afled den 15 augusti detta år.

Nu har krönikan icke synnerligen mycket mera
att säga om konung Magnus, blott det följande.

— Konung Magnus dog på <i>Visingsö.</i> Många
sörjde öfver hans död. Han gaf goda lagar, medan
han styrde landet, skyddade freden och höll sträng
tukt.

<poem>De män, som illa plägade göra,
dem ville han hvarken se eller höra. —</poem>

— När han förstod, att hans sjukdom var sådan,
att han ej kunde komma undan med lifvet, utsåg
han en vis man, huld och trogen, som skulle
förestå riket; ty hans barn voro alla små. Denne man
skulle tillsamman med andra ädla herrar, som bodde
i riket, styra och råda, tills konungens söner, konung
Birger, Erik och Valdemar, hade uppnått sin
myndighetsålder. Sedan Magnus hade förordnat härom,
bad han, att de skulle föra honom till det kloster,
han själf låtit bygga i <i>Stockholm</i> (d. v. s. på
Riddarholmen). Dit fördes hans lik, och mången
ädelboren man var med i följet.

<poem>För högaltaret grofvo de honom neder.
Hvad godt man där sjunger eller beder,
däraf, gifve Gud, sin del han får,
hvad godt där görs, medan klostret står! —</poem>

*

Se vi nu tillbaka på rimkrönikans meddelanden
om konung Magnus, så faller det lätt i ögonen,
huru stor skillnaden är mellan den bild af denne
konungs regering, våra nutida historieskrifvare pläga
gifva oss, och den, krönikans författare ungefär 30
år efter konungens död gifvit sina samtida.
Krönikan upptager ju många detaljer, i synnerhet
sådana, som kunde roa den tidens publik, men
framhåller föga af det, som man nu betraktar som det
väsentliga uti konungens verksamhet. Att han gaf
goda lagar och uppehöll sträng ordning, säges
visserligen, men helt kort och utan närmare
specifikation. Och dock voro ju af hans lagar den mot
våldgästningen — som skaffade honom
hedersnamnet Ladulås — och den om konungsfreden
synnerligen viktiga. Att hans stadganden om
russtjänsten, som lade grund till det adliga frälset, icke
omtalas, är kanske mindre underligt, ty hela
räckvidden och betydelsen af denna nya ordning hade
väl ännu icke hunnit träda i dagen. Om
egentliga »statshandlingar» känner ju vår författare i
allmänhet blott sådana yttre drag, som blifvit
synliga för det utanför de styrandes krets stående folket.
Detta förklarar också, att han ej vet att säga något
om konung Magnus kraftiga ingripande i de
gotländska förhållandena eller om hans skiljedom mellan
Norge och hansestäderna. Underligare är, att han
icke berättar något om konungens stränghet i
bestraffandet af <i>Folke Algotssons</i> kvinnorof, en
händelse, som väckte ofantligt uppseende, och som, efter
hvad vi skola se af ett ställe längre fram i
krönikan, icke varit obekant för vår författare. —
Emellertid är det visst, att konung Magnus verkliga
storhet ej stått klar för författaren, och att denne
ej varit någon varm beundrare af honom.
</chapter>
<chapter name="IV. Om Törgils Knutsson som riksföreståndare och om den ryska fejden (åren 1290—1301)">
<h2>﻿<small>FJÄRDE KAPITLET.

Om Törgils Knutsson som riksföreståndare och om den
ryska fejden (åren 1290—1301).</small></h2>
<img l></img><br>
Vi skola nu låta krönikan berätta vidare för oss.
Hon ger till en början besked om den »vise
hulde och trogne» man, åt hvilken den döende
konungen anförtrott riksföreståndareskapet.

— Då kom herr <i>Törgils Knutsson</i> till makten.
Han var en förståndig man och uppehöll freden
väl. Bönder och präster, riddare och svenner, de
kommo alla väl öfverens.

<poem>Fröjd och dans och tornej,
säd och fläsk, det fattades ej.
Sill och fisk kom ymnigt till land;
riket led ej minsta grand,
hade fred och endräkt lång,
ingen tordes göra annan förfång. —</poem>

I denna skildring af den gyllene tiden under
Törgils styrelse finna vi, hvad vår författare ansåg
erforderligt till landets lycka; nämligen, för det
första, inre fred i landet; för det andra, förlustelser,
i synnerhet riddarspel (men i »fröjd och dans» torde
väl äfven musik, sång och deklamation vara
inbegripna); och, för det tredje, god tillgång på mat.
— Det oegentliga uttrycket »sill och fisk», som
kvarstår ännu i det nutida språket, är i sin mån ett
intyg om, att sillen då var ett af de
hufvudsakligaste födoämnena i Sverige, fastän det dåvarande
Sverige icke hade på långt när så vidsträckta för
sillfiske lämpliga kuster som nutidens. — För öfrigt
bör det anmärkas, att det icke härskade välmåga i
Sverige hela den tid, under hvilken Törgils
Knutsson regerade. Ty de första åren efter konung
Magnus död, i synnerhet år 1291, hemsöktes riket af
hunger och dyr tid samt ovanligt stor dödlighet,
äfven bland de högre klasserna. — Att endräkten
mellan prästerskapet och riksföreståndaren varit
riktigt god, har man skäl att betvifla.

Nu kommer författaren till att omtala f. d.
konung Valdemars och hans sons, junker Eriks,
fångenskap, som enligt författarens mening skulle ha
börjat först under förmyndareregeringen. Vi skola
längre fram se, att författaren haft ett särskildt skäl
att omständligt framhålla, huru mildt statsfångarna
behandlades.

— Då vardt konung <i>Valdemar</i> åter häktad.
På <i>Nyköpings</i> slott läto de honom gå, utan boja
och utan band, och skaffade honom allt, hvad han
begärde. Han hade eget kök, egen dagligstuga
och eget sofrum. De anställde hos honom
småsvenner och kammarherrar, som skulle stå honom
till tjänst, framsätta hans mat och bära hans
drickekar. En redbar och pålitlig man var städse hos
honom och såg till, om något fattades honom; fanns
det ej på stället, skulle man hämta det, om det så
var en mils väg efter det. Man lät alltjämt skära
honom goda kläder, sådana som det väl anstod
honom att bära.

<poem>Med kläder och kost man höll honom väl;
icke svälte man honom ihjäl. —</poem>

— Junker <i>Erik</i> läto de ock fängsla. För den
skull gjorde herrarna det, att de fruktade, att han,
oaktadt de ingångna öfverenskommelserna, skulle
söka vinna makt och göra konung Birger riket
stridigt. De förde Erik till <i>Stockholm</i> och satte honom
i slottstornet där. Men de läto honom gå lös och
ledig och sörjde väl för hans taffel. I konungens
kök tillreddes hans mat, och man satte alltid på
hans bord sådan kost, som konungen själf åt, samt
göt i hans drickekar sådan dryck, som frambars åt
konungen. Och därtill lät man honom få
förströelser och fagra ord.<footnote>Med »fagra ord» menas möjligen här (liksom i krönikans
inledningsstycke) föredrag af sånger eller uppläsning af
berättelser.</footnote>

<poem>Rikligt hade han kläder och bröd;
icke svälte man honom till död. —</poem>

Vi finna, att de båda beskrifningarna äro
mycket likartade och sluta med ungefär samma ord,
hvilka komma som ett eftertryckligt <b>omkväde.</b>
Dessa ords dystra innebörd blir längre fram tydlig.

*

Det stycke af rimkrönikan, som nu kommer
närmast att skärskåda, är kanske det mest
anslående i hela poemet Här skildras nämligen de
<sp>härnadståg österut</sp>, genom hvilka svenskarna, år 1293
samt de följande åren, befäste sitt förut svaga och
vacklande välde i <i>Finland</i> samt satte en säker
damm för ryssarnas (d. v. s. novgorodernas)
framträngande. Inga missljud af inbördes fejder störa
den jubelhymn, författaren här uppstämmer öfver
sina landsmäns öfverdådiga hjältemod i strid och
ståndaktiga uthållighet i nöd och lidanden. — Men
vi skola låta honom själf tala.

Sedan författaren erinrat om sin föregående
skildring af det lyckosamma tillståndet i riket med
dessa ord:

<poem>— Så väl stod Sverige då,
att sent skall det bättre stå, —</poem>
fortsätter han sålunda:

— De foro då till hedna land, afvände skada
och gjorde slut på mycket elände. Ty de hedne
männen (d. v. s. kareler och novgoroder) hade trängt
in på riket; och det var detta, som var förnämsta
anledningen till härfärden. De uppländske byggde
nu ett fäste vid landsändan, där de kristnes land
taga slut och de hednes taga vid. Fästet heter
<i>Viborg</i> och ligger vid östra gränsen; det är ett
hinder för de hedniska ryssarna, så att dessa nu
hafva mindre makt där i trakten, än de hade förr,
och finna skada utanför sin egen dörr. Men de
kristne hafva där nu mera lugn och ro än förut,
och många (nämligen af karelerna) hafva där låtit
omvända sig till den sanna tron. Herrarna läto
mura fästet helt och hållet af sten. Och innan de
foro hem igen med hufvudstyrkan af hären, inlade
de där en besättning och tillsatte en fogde, som väl
tordes se vreda män och visst icke var alltför blyg
eller rädd inför hedningarna. — Han kufvade
omsider <i>Karelen</i> till lydnad, med alla dess fjorton
härader, stora och små. — Då intogs också <i>Käksholm</i>
af de kristne och kom oskadadt i deras händer. Många
hedningar blefvo därvid nedhuggna eller ihjälskjutna
och många andra förda fångna till Viborg. —

— Af den skara, som intagit Käksholm, skulle
några stanna kvar som besättning och andra fara
hem för att hämta lifsmedel. Anföraren blef alltför
senfärdig i att anordna detta. Men ryssarna voro
angelägna att få hämna sin skada, rustade sig,
kommo oförmodadt och stormade natt och dag. Det
kunde nog de kristne ha stått ut med, om de blott
haft något att äta. Sex dagar lefde de utan mat
— det är ett under, att någon förmådde det —, och
sedan drogo de ut till strid; ty det blef allt värre
för dem, ju längre de stannade därinne. Deras
krafter voro nu alltför små, och de voro nära döden af
hunger. Ryssarna ledo dock stor skada af deras
utfall, såsom de öfverallt lida, där de komma samman
med de uppländske, — den, som då är ryss, stackare
han! Men slutligen blefvo, till ryssarnas stora fägnad,
alla de kristne ihjälslagna, utom två, som kommo
undan. <i>Sigge Locke</i> föll där bland de andra. Gud
förläne himmelriket åt honom och åt hvarje kristen
man, som föll där för Guds skull och för den heliga
tron! — Sedan hafva ryssarna innehaft holmen och
hafva befäst den mycket starkt och besatt den med
﻿kloka och tappra män, på det att de kristne ej
skola komma deras rike närmare. —

Det är, som vi se, hufvudsakligen vid
Käksholms återförlorande, år 1295, författaren dröjer. Att
de föraktade ryska »hedningarna» skulle kunna
tillfoga svenskarna detta nederlag, har tydligen grämt
författaren, och han har varit angelägen om att visa,
att motgången ej berodde på bristande tapperhet
hos svenskarna. För öfrigt yttrar sig författaren
jämförelsevis knapphändigt om detta första skede af
kriget. Så t. ex. har han icke haft något att
berätta om ryssarnas fåfänga anfall på Viborg år 1294.
Vi få se, att krigets senare skede i krönikan
framställes med vida större utförlighet, liksom äfven med
mera dramatiskt lif och kraft.

*

Men innan krönikan kommer till krigets
fortsättande, har hon en händelse af helt annat slag att
skildra, nämligen den adertonårige konung Birgers
bröllop med sin ännu yngre brud. Och här
framträda nästan idel ljusa och glada färger omedelbart
efter de mörka och dystra i den föregående taflan.

— Konung Birgers bröllop firades tre år efter
Käksholms fall (d. v. s. i november 1298).

<poem>
I Stockholm då sig hvar man gläder.
Och då voro drottningens bröllopskläder
af baldakin och bliant skön;
dem fingo lekarne se’n till lön.
Där red mången riddare stolt och rak;
och deras hästar buro schabrak
af baldakin och sindal.
</poem>
<poem>
Vore där <i>Gavion</i> och <i>Parceval,</i><footnote>Konung Arturs riddare, <i>Gavion</i> (eller <i>-ian</i>) och <i>Parceval,</i> känner författaren sannolikt från den till svenska år 1303 öfversatta dikten »Herr Ivan Lejonriddaren»; jfr s. 20 här ofvan.</footnote>
de hade sig ej bättre skickat.
Konungens baner sågs där, pärlstickadt,
guldlejonet med hvita balkar tre.<footnote>Folkungavapnet; i det <sp>kungliga</sp> vapnet var lejonet <sp>krönt</sp>; »ginbalkarna» (snedbjälkarna) hafva, som bekant, i senare tid uppfattats som »strömmar».</footnote>
Därunder voro månge ädlingar att se,
de där konungens hof tillhörde.
En riddersman banéret förde.
</poem>

Man både hörde och såg pipare, trummare och
trumpetare; de gjorde buller och mycket bång.
Där reds då bohord (uttaladt: bohårrd; d. v. s.
stridslek mellan två ryttarskaror). Man såg mycket damm
och trängsel af hästarna. Mången af de stridande
blef illa trampad. Dagen var mer än till hälften
förliden, förr än leken var slut och herrarna gingo
till bords. Där var då god kost och stor
höfviskhet och alla de förlustelser, man kunde önska. Man
fick mjöd och öl och kirsedrank och vin, både
rödt och hvitt. Och ståtliga herrar framburo
dryckeskaren, så som det var passande och tillbörligt.
Under allmän glädje förgick dagen, och natten kom.
Bröllopsgästerna uppsökte sina härbergen, och
enhvar gjorde hvad honom lyste: några fortsatte att
dricka, andra lade sig att sofva. På gatan slogos
drängar och stallknektar. —

— Tidigt på den nästa morgonen blef det
rörligt bland hertig <i>Eriks</i> ståtliga och tappra följe af
riddare och riddares vederlikar. Först skulle de höra
mässan, och sedan läto de framföra sina hästar till
ridderliga öfningar. Hertig Eriks ädla skick och
hans höfviskhet kan ingen människa till fyllest
prisa eller beskrifva. Hans milda hjärta och hans
blida tilltal smyckade hans handlingar lika mycket,
som guldet pryder de ädelstenar, som infattas
däri. —

— Då dröjde ej heller konungen längre inomhus.
Öfver honom bars på fyra stänger en baldakin, den
skönaste, man har sett. Framför den plats, där
konungen höll stilla i mycken prakt, blid och
ståtlig, där såg man riddare och svenner rida fram,
en höfvisk skara. Mången häst rördes då af
sporren så hårdt, att han rusade fram i fyrsprång, och
den ena hästen störtade öfver den andra. Där var
också konungens broder, hertig Erik. Icke en gång
en ängel från himmelriket kunde skicka sig bättre
än han. Hvar man, som såg honom, bad Gud gifva
honom lycka. Han blef där slagen till riddare af
konungens hand, och efter honom många förnäme
män från främmande land. —

— Drottning Märeta ville ej hafva något annat
till morgongåfva, än att den fångne <i>Magnus
Algotsson</i><footnote>En orolig och våldsam storman, som blifvit fängslad
troligen lika mycket för egna ogärningar som därför, att hans
broder <i>Folke</i> bortröfvat den med en dansk ädling trolofvade
<i>Ingeborg Svantepolksdotter.</i> En annan broder var biskop <i>Brynolf</i>
i Skara. Jfr för öfrigt här ofvan s. 78.</footnote> skulle släppas lös. Än lefver mången, som
minnes det. Henne prisade hvar man, som hörde
det, för det ädelmod, hon då visade. —

I denna lifliga skildring af konung Birgers
bröllop böra vi särskildt lägga märke vid den ifver,
hvarmed författaren begagnar sitt första tillfälle att
lofsjuuga diktens hjälte, hertig Erik. Författarens
partiskhet går så långt, att han rent af skildrar
den då blott sextonårige hertigen såsom den mest
lysande och mest uppmärksammade personligheten
under bröllopsfesten, medan han låter själfva det
kungliga brudparet träda i bakgrunden och ej ens
omnämner, att riksföreståndaren, den store Törgils
Knutsson, var tillstädes.

Närmast i ordningen efter bröllopet omtalar
krönikan förnyandet af kriget med ryssarna. I det
föregående kriget hade, som vi minnas, svenskarna
genom uppförandet af <i>Viborgs</i> starka slott tryggat
<i>Finlands</i> östra gräns. Vi få nu se, huru de göra
ett djärft och i början framgångsrikt försök att
genom eröfring af <i>Ingermanland</i> alldeles utestänga
sina fiender från Östersjön. Härom berättar nu
krönikan på följande sätt.

— Vid pingsttiden året efter bröllopet (alltså år
1299) hade marsken Törgils å konungens vägnar
utrustat den skönaste flotta, man någonsin har
sett, och begynte då härfärden mot hedningarna;
﻿ty han ville icke längre låta dem hållas. Flottan
lade till i <i>Nya</i> (d. v. s. floden <i>Neva</i>). Jag tror, att
man där aldrig har sett flera goda skepp än den
gången. Där är också en så ypperlig hamn, att
skeppen lågo där bord vid bord och stamm vid
stamm, utan att någon storm dref dem ur deras
läge. På ett näs mellan Nya i söder och <i>Svärta</i> å
(d. v. s. floden <i>Ochta</i>) i norr beslöto de bygga ett
fäste. De kallade det <i>Landskrona.</i> Elfvahundra
raske män arbetade på det — sådant förmår väl
konungen af Sverige än i dag. —

— Så snart som ryssarna sporde detta, gjorde
de sig redo till ett väldigt härnadståg med både
skepp och hästar och ämnade då göra sitt bästa. —

— Vid samma tid utsände de kristne en skara,
föga stor, för att skada hedningarna. De hade
sport, att på en holme i <i>Hvita träsket</i> (d. v. s.
<i>Ladogasjön</i>) lågo väl ett tusen hedningar. Dit ämnade
de sig och ville slå dem. Hvita träsk är så stort
som ett haf — så säger boken — Ryssland ligger
i sydost och Karelen i norr, så att sjön skiljer dem
åt. Åttahundra man, ej flera, foro åstad. Deras
anförare hette <i>Harald.</i> Då de hade hunnit så långt
som trettio sjömil från hufvudhären, då voro de ännu
blott halfvägs. Vädret blåste, och sjön gick hvit;

<poem>en storm stod upp och blåste så,
att knappast kunde de stranden nå.</poem>

De stäfvade då åt Karelen till och kommo i
land vid en by, som låg vid en å. Det var tidigt
på morgonen, just då dagen började gry.
﻿<poem>Hade de sina skepp på land ej dragit,
så hade sjön dem alla sönder slagit.</poem>

Våta och trötta voro de, och nu måste de ligga
kvar där i fem dygn. De brände byn och dräpte
folket samt höggo sönder mången <i>uska</i> (d. v. s. finsk
båt), så väl gammal som ny, och deras aspkanoter.
Sedan fingo de lugnväder och vände då tillbaka,
ty de hade ätit upp sin reskost. Då de kommo
åter till <i>Pekkinsär</i> (d. v. s. Pekkinsaari, »Nötön» vid
Nevas utflöde), så låg deras egen förpost där. Några
af dem stannade kvar där, andra foro utför ån till
hufvudhären. —

— Bäst som de nu lågo där på Pekkinsär och
skådade ut längs stränderna, så fingo de se mer än
tusen lodjor (uttaladt: »låddjor») komma styrande
ditåt

<poem>Då dugde det ej att bida där länger.
Man hittar gärna på bästa råd, när det tränger.</poem>

De foro därför skyndsamt utför älfven till de
sina. Men ryssarna gjorde af torrt trävirke en flotte,
högre än några hus, satte eld på den, så att den
brann i ljusan låga, och läto den flyta ned för
strömmen och tänkte med den bränna upp deras skepp.
Men både den flotten och alla de, som kommo
efter, stannade på en stor kedja, som de kristne hade
fäst tvärs öfver älfven, just för att ej flottarna
skulle drifva ned på skeppen. —

<poem>— När nu ryssarna kommo dit,
glänste där mången brynja hvit.
Deras hjälmar glimmade och deras svärd.
Jag tror, de foro en ryssefärd. —</poem>

Hvad författaren menar med »en ryssefärd» är
väl icke alldeles klart. Troligen åsyftar han dock det
våldsamma, oordnade massanfallet, under stora ord
och åthäfvor, men med snöplig utgång.

— De hade trettio tusen man och ett tusen till,
så sade deras tolk.

<poem>De uppländske voro mycket färre,
och ryssarna voro flere och värre<footnote>Värre, d. v. s. sämre, mindre värda, mindre dugande.</footnote>.</poem>

De lupo till storms mot en graf; där behöfdes
alltid två för att draga upp den tredje. Innanför
grafven stod en vall af pålar och åtta <sp>barfreder</sp> (d. v. s.
fästningstorn) med skottgluggar. Grafven gick från
den ena ån till den andra (d. v. s. från floden Neva
till floden Ochta), och bakom den låg hela hären. —

— Vid södra ändan af grafven, där lågo
helsingarna innanför, alla i en flock. Där lupo
ryssarna emot, riktigt envist, just som om de ville säga:
»Vi skola häröfver. I mågen streta emot, allt hvad
I kunnen!» Och hur mycket helsingen än sköt, högg
och stack, så höll ryssen ändå i med sitt anlopp.
Men de som då blandade sig i leken, det var
<sp>hofmännen</sp> (d. v. s. frälsemännen, de harnesk-klädda
ryttarna). Ty då kom <i>Mattias Kättilmundason,</i> en
ung, stark och tapper hjälte, med sin skara, och
med honom <i>Henrik van Kyrna</i> och <i>Ivan.</i> Medan
de drefvo ryssarna bort från vallen, kommo till
deras hjälp unge <i>Peder Porse</i> och flera andra, så
deras skara vardt större. De redo då öfver grafven
och höggo in på ryssarna. Men en liten stund
efteråt, innan de visste ordet af, så hade ryssarnas
hop kommit emellan dem och grafven, väl tio gånger
så många, som de uppländske voro. De värjde sig
dock lika bra för det och höggo sig igenom det
hedniska packet, så att mången ryss fick <sp>röd svett</sp>,
och alla kommo de dädan utan skada, alla hem
till sin lägerstad. —

— Vid skogsbrynet, intill en <sp>bråte</sp> (d. v. s.
förhuggning) höllo väl tio tusen ryska ryttare. Som
en sol glimmade de, så glänsande voro deras
vapen och rustningar att se uppå. Då sade en af de
kristne: »Jag vill bestå mot en af de bäste bland
dem alla, eller ock må han föra mig fången med
sig hem, — om nu blott marsken gifver mig orlof
härtill. Jag vill väcka honom, om han sofver.»
Raskt vardt han redo, lät föra fram sin häst,
pålägga den schabrak och spänna rustningen om sig
själf och red sedan i sakta mak på en bro öfver
grafven. När han kom utanför slagbommen, då
vände den ståtlige hjälten sig om och sade: »Lefven
väl, mina stallbröder! Vill Gud gifva mig ett
godt äfventyr, så skolen I se mig åter här och en
annan med mig — det kan nog hända. Men skall
det gå mig emot, så må det bli, som Gud vill!» —

—Drottsäten <i>Mattias</i> var den tiden sven
(d. v. s. knape). Han var den, som där red ut så lugnt
till envig. —

— Han skickade fram en tolk, som bar hans
ärende och skulle höra ryssarnas svar. Tolken
﻿sade: »Här håller en ädel kämpe. En af våra bästa
är han. Här helt nära håller han fullt redo och
bidar och vill strida mot en af de bästa bland eder
om lif, gods och frihet. Han håller här helt nära,
det kunnen I se. Stöter nu någon af eder honom
från hästen ned, så gifver han sig fången och följer
eder. Men faller eder man, så göre han detsamma.
Kämpen önskar nu ej mer.» — Ryssarna sade:

<poem>»Vi se väl, att han håller här
och hafver ridit oss mycket när.»</poem>

Sedan stucko de hufvudena samman och talades
vid. Konungen sade: »Är det någon af eder, som
vill strida med honom, så må den betänka sig väl!
Vi se, att det är en tapper hjälte. Jag kan nog
veta, att de ej hafva sändt oss den sämste; det är
säkert. Nu kan jag inte tänka mig annat än detta:
hvem än som strider mot honom, så få vi erfara,
att det går den illa.» Ryssarna svarade: »Det taga
vi oss inte för. Här är ingen, som vill strida mot
honom.» — Kämpen höll där stilla, tills natten kom.
Sedan vände han sin häst och red tillbaka till hären.
Han vardt väl emottagen, då han kom dit.

<poem>För käckheten hafve den hjälten tack!
Skam hafve det usla, hedniska pack! —</poem>

— De uppländske hade då gärna velat strida,
om blott ryssarna hade hållit stånd. Men ryssarna
flydde bort en natt och sade, att de hade förhastat
sig, när de begifvit sig dit. —

— Då nu fästet var uppbyggdt och väl i
ordning ställdt, väl provianteradt och väl bemannadt,
då ville hufvudhären vända åter hem. Herrarna
lämnade trehundra man kvar på fästet, tvåhundra
krigare och etthundra, som skulle utföra allehanda
arbeten, mälta, brygga och baka samt hålla vakt
om nätterna. Till befälhafvare sattes en god riddare,
som hette herr <i>Sten.</i> Därefter seglade herrarna med
hufvudhären ut ur åmynningen. De fingo ligga
länge därute och vänta på medvind. Detta förtröt
några af kämparna, Mattias Kättilmundason och hans
skara, unga, raska och hurtiga hjältar. De ville
alltid hafva något att taga sig till. Då läto de föra
sig och sina hästar till stranden och redo sedan
med svärd och brand genom <i>ingrernas</i> och
<i>voternas</i> land, brände öfverallt och nedhöggo alla, som
satte sig till motvärn, redo så till skeppen igen och
seglade hem. — <sp>Hedningarna sutto kvar och
rörde i bränderna</sp>. —

— Hären kom hem vid mickelsmässotiden.
Konungen emottog dem väl och var nådig mot dem.
Vid samma tid blef drottning Märeta kyrktagen
efter sitt första barn, junker <i>Magnus.</i> Han var född
på <i>Stockholms</i> slott. —

Vi afbryta här författarens framställning för att
anmärka, att tidsbestämningarna äro något osäkra.
Junker Magnus skall, enligt uppgift i annaler, hafva
blifvit född år 1300. Men man har svårt att tro,
att flottan med hufvudhären och marsken själf
ombord skulle hafva stannat så långt borta från Sverige
hela tiden ifrån pingst år 1299 och ända till slutet af
september år 1300. I den följande berättelsen tyckes
det också visa sig, att svenska hären och dess anförare
icke gifvit sig tid att tillräckligt sörja för försvaret
af den viktiga utpost, de under detta fälttåg
förskaffat sig. Vi vilja nu höra, hvad krönikan berättar
om Landskronas öde.

— De, som voro kvar på Landskrona, fingo
umbära mycket, som de önskade hafva. Sommaren
hade bragt röta i deras matvaror, och deras mjöl låg
hoppackadt; slottets murar voro nya och fuktiga,
och mjölet tog hetta och skämdes däraf. Maltet låg
också för mycket ihop och brann (d. v. s. hettades
upp). Däraf fördärfvades mången man; ty de fingo
en svår sjukdom, skörbjugg. Bäst de sutto till bords
och tycktes vara helbregda, åto och drucko, så föllo
deras tänder ned på bordet. Hvilken människa kan
stå ut med sådant? Af sjukdomen dogo så många,
att slottet nästan låg öde. De öfverlefvande kommo
då samman och klagade öfver sin nöd. Några sade:
»Skola vi ej sända bud hem till Sverige och
underrätta marsken om vår vedermöda? Vi veta ju det,
att han då ej skall försumma att, det första
skeppsfarten blir öppen, sända hit till oss färskt kött,
lefvande nötkreatur, får och svin och dessutom friskt
manskap, och han skall låta föra de sjuka härifrån
och hem.» Då svarade en riddare bland dem: »Vi
skola ej bedröfva marskens hjärta. Gud kan väl
ändock hjälpa oss i vår nöd.» —

— Emellertid rotade sig ryssarna å nyo samman
med karelerna och andra hedningar. För ty att
fästet var så lagdt inpå dessa folk, att de hade ingen
﻿annan råd än att gifva sig därunder eller ock flytta
bort för att komma i säkerhet. De samlade då en
väldig här. Först kom en liten skara och ville påla
igen åmynningen. Denna var så nära slottet, att
man ej hade mer än två mil dit, om man red, och
två sjömil, om man rodde. Då nu de, som voro på
slottet, sågo ryssarnas ridt, så ville de ej längre
bida, utan drogo sina rustningar på — knappt tjugo
tillsamman, så få voro de. De redo åstad och ville
taga reda på, hvad ryssarna hade för händer. De
visste ej af några försåt och trodde, att där ej fanns
några andra fiender i nejden, än de, som de sett rida
förbi. När de kommo till åmynningen, sågo de
intet folk där, utan allenast timmer, hugget och
draget dit, och pålar att slå ned i ån. Och som
de ej sågo till någon fiende, vände de om och ville
rida hem igen. Men hedningarna hade lagt ut
försåt och menade, att de ej skulle låta de kristne
komma tillbaka till slottet, utan de skulle taga dem
till fånga eller nedhugga dem i skogen. Där, helt
nära, höllo de. Tre bakhåll hade de ställt ut med
hundra man i hvart. De kristne anföllo raskt och
höggo sig igenom på de två första ställena. Vid
det tredje bakhållet blef herr Sten, som var anförare,
sårad. Men likväl kommo de igenom där också.
Ryssarna följde efter, och de kristnes hjälmar
klingade såsom städ, som man smider på. Mot stor
öfvermakt hade de kristne att strida. Men mången
ryss gjorde de skada,
<poem>och hvilken skara än mot dem for,
var den liten eller stor,
stötte de folket ur sadlarna så,
att det fick börja till fots att gå.</poem>

Ända till slottsporten förföljde ryssarna dem, vände
sedan om och redo bort. —

— Snart därefter<footnote>Enligt ryska källor den 19 maj 1301.</footnote> blef fästet kringhvärfdt af
ryssarna och deras härsmakt. När ryssarna kommo,
så fanns där ej mer än sexton stridbare män.
Ryssarna stormade natt och dag, och där utdelades
många dråpliga hugg. De kristne voro få, och slottet
var vidsträckt. Men hedningarna skiftade om tidt
och ofta; när en skara gick ifrån, gick en annan
till; så höllo de i dag och natt. Då blefvo de kristne
mycket trötta. I kunnen väl förstå, hur det kom
sig. Den som arbetar dagar och nätter och aldrig
får rast eller ro, det är ingen under, om han blir
trött till slut. Så kom elden lös i slottet, och det
brann, och då gingo ryssarna in, man vid man. De
kristne drogo sig från murarna och in i en källare
och värjde sig där. Men några hade stupat på
murarna, och andra blefvo skilda och förströdda; af
dem blefvo de flesta nedhuggna, hvar och en i sin
vrå. Mången dräptes, där han låg sjuk. Herr
Sten med några andra lade ifrån sig vapnen och
ville gifva sig, ty lifvet är kärt för enhvar. Och
herr Sten sade till ryssarna: »Plägen I ej taga goda
män till fångar? Vi kunna väl träla i våra dagar,
arbeta, bära, lyfta och draga.» Men <i>Torkel</i>
﻿<i>Andersson</i> förebrådde honom och sade: »Bedröfva ej
marskens hjärta så!»

<poem>En ryss då sköt honom med ett spjut
i bröstet in och ur ryggen ut,</poem>
så att han genast störtade omkull. Sedan fingo de,
som voro i källaren, en hård dust att bestå. Till
dem ville en tapper kämpe, som hette <i>Karl Hack,</i>
sälla sig. Han hade tagit ryssekläder på sig, och
det gjorde, att, när han gick ned i källaren, en hans
stallbroder tog honom för ryss och stack ihjäl
honom. —

— Gudi klagadt! Hvilken stor skada där hände!
Gudi klagadt! Hvilken jämmerlig nöd! Ack, hur
mången tapper man där miste sitt lif! —

— I källaren höllo de stånd så väl, att ryssarna
ej kunde komma åt dem, förr än de med ed lofvat
dem säkerhet till lif och lem, om de gåfve sig till
fånga. Då gingo de ut och gåfvo sig. —

— Gifve Gud himmelriket åt alla deras själar,
som ledo döden i den striden, och tröste dem för
detta ömkansvärda ofall, att hedningarna skulle få
makt öfver dem! —

— Då fångarna och bytet skiftats mellan
ryssarna och slottet mestadels brunnit ned, foro alla
ryssarna bort därifrån och hem samt förde med sig
fångarna. —

— På detta sätt blef Landskrona fäste intaget. —

I den föregående berättelsen om Landskronas
fall förekomma, som vi se, flera märkliga drag.
Författaren har synbarligen varit fullt medveten om
﻿den stora betydelse, svenskarna tillagt detta fäste.
Redan genom det stolta namnet <i>Landskrona</i> hade
de ju uttryckt sina förhoppningar, att borgen skulle
behärska Ingermanland och sålunda afstänga
novgoroderna från Östersjön. Så mycket underligare
förefaller det oss, att författaren icke beklagar
förlusten af själfva fästet, utan endast dess försvarares
öde. Men säkerligen har han menat, att hans
landsmän, när helst de ville, lätt nog kunde å nyo tränga
undan de föraktade ryssarna<footnote>Jfr hans yttrande vid skildringen af Landskronas
byggande (s. 88 härofvan): »Sådant förmår väl konungen af
Sverige än i dag.»</footnote>. Och dessutom är
det icke de politiska frågorna, som upptaga hans
intresse, utan människorna. Det är ju framför allt
svenskarnas hjältemod och ståndaktighet, han velat
skildra. När skörbjuggen härjar bland krigsmännen
på Landskrona slott, vilja dessa ej skicka
underrättelser därom till Sverige för att icke »bedröfva
marskens hjärta»; och när den lilla utmattade och
öfvermannade flocken ser allt försvar hopplöst och
vill kapitulera, så finnes det ännu en man, som
tillropar anföraren: »Bedröfva ej marskens hjärta så!»
Troheten mot den högste krigshöfdingen får här
ett vackert uttryck; kanske har ock pliktkänslan varit
förenad med hängifvenhet för Törgils Knutssons
ädla personlighet. I alla händelser, om krönikans
berättelse är sann, så förtjäna tvifvelsutan riddar
Sten, Karl Hack, Torkel Andersson och deras onämnda
kamrater att af oss, deras landsmän, hedras lika väl
﻿som den svenska stormaktstidens berömda
fästningsförsvarare, en Erik Slang på Neuburg, en Arvid
Wittenberg i Varsjava, en Henning Rudolf Horn i
Narva. Och vi hafva icke något skäl att misstänka
osannfärdighet i krönikans framställning af den ryska
fejden. Om författarens tidsuppgifter äro fullt exakta,
må väl lämnas oafgjordt, men i det hela tyckes
han ha varit mycket väl underrättad. Möjligen har
han själf varit med; hvarom icke, har han
åtminstone fått omständligt besked af veteranerna.

*
</chapter>
<chapter name="V. Om de första stridigheterna mellan Birger och hans bröder och om Törgils död (åren 1302—1306)">
<h2><small>﻿FEMTE KAPITLET.

Om de första stridigheterna mellan Birger
och hans bröder och om Törgils död
(åren 1302—1306).</small></h2>
<img l></img><br>
Nu öfvergår författaren till händelser af helt
annat slag. I den återstående delen af krönikan
sysselsätter han sig med de inbördes stridigheterna
mellan konung Birger och hans bröder samt
mellan de tre nordiska rikena. Allra först få vi dock
endast höra om fester och vänskapsbetygelser. De
frön till split och hat, som doldes under den
glänsande ytan, uppspirade först småningom. Sålunda
börjar denna afdelning.

— På tredje året efter Landskronas fall<footnote>Troligen oriktig tidsuppgift, ty kröningen egde rum
(första adventssöndagen) år 1302.</footnote> hölls
det hof med stor prakt i <i>Söderköping.</i> Där
tillgick allt med så mycken ståt och glans, att män,
som farit vida omkring i landen och besökt många
ställen, prisade det och sade, att de ingenstädes
hade sett ett präktigare hof. Det var konung
Birgers <sp>kröning</sp>, som där firades på det präktigaste
sätt. Hans broder <i>hertig Valdemar</i><footnote>Valdemar gjordes till hertig af Finland vid Birgers kröning.</footnote> blef därvid
slagen till riddare; han höll ock vid samma
tillfälle sitt bröllop med Törgils Knutssons dotter.
Längre fram gick det, ty värr, illa för henne: hon
måste skiljas vid sin man. — Vid festen fingo
lekarne (d. v. s. spelmännen, sångarne, gycklarne
o. d.) dyrbara håfvor, stridshästar, passgångare,
kläder, silfver och andra gåfvor af alla slag, så att de
foro förnöjda hem igen. —

Och nu kommer författaren med ett
meddelande af storpolitisk betydelse; ty det gäller en sak
af största vikt för utvecklingen af de följande
händelserna.

<poem>— Här säjs nu, att hertig Erik hade fäst
en jungfru, den han älskad’ mest,
den vänaste, man kunde se,
konungens dotter af Norrige.
Jag tror, hon var ej äldre då
än sitt femte år uppå. —</poem>

Saken behöfver omtalas något utförligare och
noggrannare, än vår poetiske författare funnit skäl
att göra. Norges dåvarande konung, den
statskloke och outtröttligt verksamme <i>Håkan
Magnusson,</i> hade i sitt gifte med den tyska grefvedottern
<i>Eufemia</i> af <i>Ruppin</i> ingen son, utan endast en
dotter, <i>Ingeborg,</i> född år 1301, och således vid nu
ifrågavarande tillfälle icke »på sitt femte», utan på sitt
﻿andra år<footnote>Författarens misstag kan ha uppkommit därigenom,
att han förväxlat Håkans <sp>dotter</sp> Ingeborg med hans
<sp>brorsdotter</sp>, som också hette <i>Ingeborg</i> och var född år 1297.</footnote>. Då ringa utsikt fanns, att drottning
Eufemia, som ej mera var ung, skulle få flera barn,
hade konung Håkan, i september år 1302, förmått
sitt riksråd att antaga en ny tronföljdslag, enligt
hvilken hans dotter kunde ärfva riket efter honom.
Ett par veckor därefter höll han ett vänskapligt
möte vid <i>Solberga-os</i> (vid Götaälf) med konung
Birger, hertig Erik, marsken Törgils Knutsson och
andra svenska herrar. På mötet aftalades bland
annat förlofningen mellan hertig Erik och den lilla
konungadottern. Att hon ännu var i sin späda
barndom, utgjorde enligt den tidens åsikter icke
något hinder. För Erik var detta parti, som gaf
honom hopp om Norges krona, naturligtvis högst
välkommet. Då vår författare tror, att kärleken
till prinsessans person varit hertigens motiv, visar
han onekligen väl stor naivetet. Hvad åter angår
konung Håkan, så torde dennes val af svärson
hafva bestämts af det rykte om den unge hertigens
stora egenskaper och framstående begåfning, som
synes hafva redan tidigt spridt sig. Att åtminstone
Håkans gemål, Eufemia, varit en varm
beundrarinna af Eriks ridderliga väsen och behagliga
umgängessätt, finna vi af den följande framställningen.
Säkerligen har hon i honom trott sig se
förkroppsligadt det ideal, som hon bildat sig genom sin
flitiga läsning af tidens riddareromaner. — Men
låt oss nu höra vidare, hur vår författare berättar!

— Konung Håkan sände till hertig Erik ett
bref. Däri stodo fagra och hjärtliga ord. Han
hälsade och bad hertigen komma och vara hos honom
öfver julen. Hertigen skulle ej dröja med resan,
utan genast rida från hofvet i Söderköping och till
konung Håkan, det fortaste han kunde. — Då tog
hertigen orlof af sin broder, konung Birger, och
de skildes i god sämja. Konungen for åt sitt håll,
men hertigen red åt Norge till. Han hade med
sig sin drottsäte <i>Åbjörn</i><footnote>Eller <i>Ambjörn;</i> denne hade strax förut af hertig Erik
antagits till drottsäte (drots).</footnote> <i>(Sixtensson),</i> herr <i>Mattias
(Kättilmundason)</i> och herr <i>Arvid (Göstafsson)</i> och
andra herrar, såsom honom med rätta tillkom. Den
tiden hade riddare för sed, att de alltid följde med
sin rätte herre, vare sig färden gick mot lycka eller
olycka. —

Detta sista yttrande innebär sannolikt en
klandrande hänsyftning på de riddare af hertigarnas följe,
som lämnade sina herrar ensamma och oförsvarade
vid ett kritiskt tillfälle många år senare, nämligen
Nyköpings gästabud.

— Till hertig Eriks följe slöt sig också grefve
<i>Jakob.</i> Han emottogs väl af hertigen, såsom han
var värdig. Fastän ödet var honom emot, så hade
han dock ännu borgar och land och var en ädel herre
till sin börd. Han var då biltog och fördrifven
från Danmark. Så var det ock med andra tappra
herrar, unge <i>Peder Porse</i> och flere andra, som då
kommo till hertigen för att följa honom. —

Vi stanna här ett ögonblick för att erinra oss,
att grefve Jakob af <i>Halland</i> (eller närmare bestämdt:
<i>Nord</i>-halland) var en släkting till det danska
konungahuset, men hade varit delaktig i konung Erik
Glippings mord och därför var landsflyktig under
Erik Menveds regering. Grefve Jakob och de
öfriga fredlöse hade fått fristad och skydd i Norge,
och grefve Jakob kunde med väpnad hand försvara
sitt fordna län, Nordhalland, samt göra Danmark
rätt mycken skada. På mötet vid Solbergaos hade
äfven konung Birger lofvat taga sig an de
fredlöses sak. Dessa ansågos nämligen hafva blifvit
behandlade med alltför stor stränghet af Erik
Menved. — Om grefve Jakob få vi längre fram höra
mera.

— Hertigens skara blef sålunda större. Alla
följde honom gärna, ty han hade vån att få
konungens dotter. Nu red han med en skön skara
af riddare och svenner och riddares vederlikar till
<i>Oslo</i> och till det ställe, där konungen var. Hvar
man mottog honom väl, och konungen gick ut att
möta honom och tog emot honom med stor
hedersbevisning. Han hade aldrig varit där förr. För den
skull förundrade sig folket öfver honom, och
mången sade: »Är det den ädle mannen, den milde
hertig Erik?» Och mången tänkte vid sig själf:
»Gud har sannerligen skapat honom skön.» Och
när de hade länge stirrat på honom, önskade hvar
och en honom godt och sade: »Gud låte honom få
det, han här vill hafva! Gud gifve honom lycka
till allt, hvad han vill företaga!» Sedan gick han
dit, där drottningen var, med all den höfviskhet,
som honom tillkom. Hon mottog honom älskvärdt,
såsom hon väl förstod att göra, med söta ord från
sin röda mun; och orden gingo från ett kärligt
hjärta. Huru väl de mottogo den ädle försten, det
kan jag ej förtälja till en tusendedel, ty min konst
räcker ej till. Och nu voro de där tillsammans om
julen i vänskap och fägnad, höfviska och belefvade
som de voro. —

— Herr <i>Vinslef</i> (d. v. s. drottningens morfader,
furst <i>Vitzlav</i> af <i>Rügen</i>) låg sjuk där i Oslo och dog
femte dag jul. Till Vårfrukyrkan buro honom de
ädle herrar, som voro i staden, och lade honom ned
framför högaltaret, såsom man plägar göra med
förnäme män, då de ej kunna få mera af världen. —

— Nionde dag jul bad hertig Erik om orlof —
så står här skrifvet i denna bok<footnote>Anmärkningen tänkes lagd i munnen på den, som
<sp>föreläser</sp> krönikan (jfr här ofvan s. 47), och har tillkommit, blott
emedan författaren var i rimnöd.</footnote> — med den
höfviskhet, som aldrig brast honom. Konungen sade:
»Det gör mig ondt, att I ej viljen stanna här julen
ut.» Hertig Erik svarade: »Mina saker stå så, att
jag ej kan bida här längre. Jag måste också se
till, hur det går där hemma.» — »Nå,» sade
﻿konungen, »vill du ej längre vara här, så gifve Gud dig
en lyckosam hemfärd och låte all lycka och ära
komma dig till del och unne mig att snart återse
dig med fröjd och fägnad, som jag ock önskar
dig!» — Sedan gick hertigen, den ädle och vise
mannen, till drottningen, där hon stod. Då sade
den ädla, dygderika kvinnan: »Far väl, min son
och julabroder!» Han svarade: »Min kära, söta
moder! Nu önskar jag, att Gud må löna eder för
den mångfaldiga godhet, jag har rönt af eder, och
för all den glädje, I hafven beredt mig. Eder egnar
jag min tjänst, hvarhelst jag är.» Hon hade honom
i sitt hjärta kär förutan all falskhet. Det fick han
sedan röna, när han tarfvade det. —

— Nu tog han afsked af hvar och en, som han
träffade. Damerna gingo alla och ställde sig hvar
och en vid sitt fönster och sågo efter honom med
blida ögon, och alla läste de böner och bådo Gud,
att Han skulle i sin nåd ledsaga honom lyckligt
till hans hem igen. Så skildes han från dem.

<poem>och red dädan och hem till sitt land.
Hvad han sedan hade för hand,
det varder eder framdeles sagdt.
Till dygd och ära stod all hans akt. —</poem>

Denna omständliga och entusiastiska skildring
af besöket i Oslo låter oss tydligt se, att hertig
Erik är författarens hjälte, och att förf. är ganska
väl underrättad om hertigens förehafvanden,
åtminstone såsom de visade sig i det yttre. Om Eriks
hemliga planer och sträfvanden har han hvarken
här eller i det följande några upplysningar att gifva.
Utan tvifvel har författaren tillhört hertigens följe,
men icke varit invigd i sin herres förtroende. Just
därför har han kunnat egna hertig Eriks ridderliga
och förbindliga väsen en beundran, som ej rönt
något intrång af det ogillande, kännedomen af Eriks
stämplingar och af hans förakt för rätt och plikt
skulle ha framkallat. Att hertig Erik banade sig
väg till öfverväldet i Sverige, måste nu emellertid
framställas i krönikan. Enligt vår författares tro
var det väl snarast omständigheternas makt och
ännu mera andra personers fel, som drefvo hans
käre herre framåt. Men hur intagen författaren är
af föreställningen om sin herres ädelhet, gör han
dock, som vi få se, rättvisa åt den man, som i
början var det förnämsta hindret för hertigens
ärelystna planer, den store Törgils Knutsson. Vi skola
också kunna iakttaga, att antagonismen mellan den
konungstrogne gamle marsken och den
uppåtsträfvande unge hertigen föga framträder i krönikan,
och att Törgils ovärdiga behandling och sorgliga
slut hufvudsakligen lägges konung Birger till last.
Då nu författaren går att skildra det första skedet
af brödrafejden, hertigarnas motgångar därvid och
marskens undanröjande, börjar han sin framställning
med att berätta om en festlighet. Vi ha redan sett,
hur gärna han griper tillfällena att berätta om
sådana.

— Herr Törgils Knutsson var på den tiden
﻿ännu vid makten och tog vård om riket och alla
tre bröderna. Han friade till en grefvedotter från
<i>Ravensborg</i> i Tyskland. Hon fördes till honom i
Sverige med präktig utrustning, med guld, silfver
och mångahanda klenoder, ty hennes fader var rik.
Herr Törgils hade varit gift förut, men hans första
hustru blef sjuk och dog i förtid.

<poem>Därför satt han ogift mången dag.
Nu byggde han nytt hjonelag.
I Stockholm hans bröllop var.
God kost var där ospard</poem>

för hvar man, som dit var kommen. Andra
morgonen gaf brudgummen sin husfru till morgongåfva
ett stort gods; hufvudgården heter <i>Gum</i> (i
Västergötland); dit höra elfva gårdar, goda kvarnar och
landbor (d. v. s. arrendatorer), ållonskogar och
fiskevatten. Af det godset skulle hon kläda och föda
sig, om hon öfverlefde sin man. —

— På tredje bröllopsdagen, då en del af gästerna
ridit bort, gingo herrarna för att talas vid till en sal
och satte sig där ned. Törgils Knutsson började
och talade sålunda: »Det vet Gud, att jag gärna
vill vara eder alla, I bröder, till tjänst. Allt hvad
jag vet lända eder till heder och ära, det vill jag
göra, så mycket jag förmår. Men nu hoppas jag
få orlof af eder, att jag må sköta mitt eget. Ty
det tarfvades mig väl att nu få ro och lugn. Eder
fader gaf eder i min vård, edra borgar och edert land.
Jag har nu länge förestått riket. Har jag gjort det
illa, så blir det min sorg. Har jag gjort det väl,
är det, som det skall vara, och då är det ingen så
kärt som mig. Har jag under tiden köpt gods och
samlat penningar, så står det allt till edert
förfogande, liksom I ock kunnen gifva mig, hvad I
finnen för godt. Tagen nu i mitt ställe en annan
dugande man, som vill eder väl och kan, hvad han
vill, som är ung och orkar arbeta! Ålderdomen
börjar trycka mig hårdt, och därför vill jag hafva
orlof af eder och beder därom såsom om en gåfva.
Men det vet Gud, att jag alltjämt gärna vill tjäna
eder och skall komma till hofvet, så snart jag
får bud.» —

— Då svarade alla herrarna med en mun: »Vi
hafva ingen, som så väl skulle kunna förestå riket
som han. Förty att han är en vis man. Må han
alltjämt stå konungen bi! Kronans egor äro långa
och breda. Han vet väl, hvar gränsen är mellan
dem och det, som hör hertigarna till. Men bägge
hertigarna hafva beslutit, att de, med Guds hjälp
och konungens nådiga tillåtelse, vilja själfva styra
sina hertigdömen och taga till drottsäte, hvem de
finna för godt.» Då sade hertig Erik: »Jag vet
ingen, som vore mig och min broder Valdemar så
väl till pass som herr Åbjörn. Om han är villig
och ingen har något däremot, så taga vi honom till
vår drottsäte.» Och det blef så, att marsken Törgils
var konungens rådgifvare, men drottsäten Åbjörn
de båda hertigarnas. Då stod riket godt och väl:
bönderna lydde lag och stadgar, herrarna uppehöllo
fred och sämja, ingen tordes göra den andre
orätt. — Men utländingarna, de önskade då, att
tvedräkt skulle uppstå i landet. Ty värr gick
deras önskan alltför mycket i fullbordan; det fick
mången dugande man lida för. De bägge förnämste
männen i landet förliktes ej längre. Då började det
stå illa till i riket. —

Vår författare tyckes mig här röja en naiv och
folklig mening om yttersta grunden till de
olyckliga förhållanden i Sverige, hvilka han nu skall
skildra. Ännu i dag skulle man väl kunna påträffa
en liknande folktro, att, när det gått någon riktigt
väl en längre tid, så får han afundsmän, som önska
honom ondt, och dessa onda önskningar hafva
verkligen kraft att skada. Genom att tro på dylika
mystiska inflytelser kan också författaren se mindre
skuld hos furstarna, särskildt hos sin käre herre,
hertig Erik. — Hvad för öfrigt angår den
föregående skildringen af de efter marskens bröllop
hållna förhandlingarna och vidtagna åtgärderna, så
torde väl vår författare hafva sammanfört händelser,
som varit något skilda i tiden. — Vi låta honom
nu berätta vidare.

— Aranäs<footnote>Nu <i>Årnäs,</i> vid Vänern.</footnote> heter ett fäste. Dit hade marsken
bjudit alla bröderna till sig. Öl och fruktsaft, mjöd
och vin sparades ej för någon af gästerna. Hvad
som där talades högt och oförtäckt, det kunde folket
väl förstå. Men andra dagen talade konungen i
﻿enrum sålunda till sin broder Erik: »En sak har
man bragt till mina öron. Jag säger eder blott,
hvad man sagt mig: att I akten att fara ut ur
riket och göra mig skada. Är detta sant, så sägen
mig det! Men om I viljen hafva fred med mig, så
gifven mig bref på, att I alls icke skolen göra något
emot mig, och sätten edert insegel på brefvet!»
Hertigen lät då skrifva ett sådant bref, och det blef
strax färdigt och var alldeles, som konungen önskade.
Men hade hertigen sagt emot konungen, så skulle
konungen hafva kvarhållit honom där. Så var det
öfverenskommet, och det var mycket nära, att det
hade gått så. —

— Nu foro alla dädan, hvar och en åt sitt håll,
och togo vänligt afsked från hvarandra. Folket
skingrade sig, konungen begaf sig till <i>Visingsö</i>, och
hertigarna redo till <i>Rackaby.</i><footnote>Folkungagods i Kållands härad af Västergötland.</footnote> Då kommo dit nya
bref och bud, att de skulle fara till konungen och
själfva försvara sig för de saker, som man talade
på deras bak. Herr Åbjörn och herr Arvid, de
förlitade sig ej fullt på konungens lejd, utan redo då
åt annat håll, dit hertigen uppmanade dem. —

— Hertigen kom nu och trädde inför konungen.
Han var skön att skåda; hans kläder slöto sig
väl kring hans kropp och alla hans lemmar; ädelt
och höfviskt förde han sig. Han hälsade
konungen med tillbörlig vördnad. Men konungen
svarade föga och harmset. Sedan vände han sig till
en biskop, som var där, och sade: »För du min
talan, och se till, att du har slutat, innan det är
tid att gå till bords!» Biskopen svarade: »Nej, jag
är präst, och som en kyrkans man har jag icke rätt
att göra det. Tagen en annan, som är oförhindrad!» —

— Då var det en riddare, som fick tala. Medan
han höll sitt tal, stod hertigen hela tiden stilla där
och teg. —

— Riddaren sade: »Det första käromål, min
herre har emot eder, är detta. Ingen annan, som
lefver här i Sverige, har vågat göra det, som I
låten göra: I låten utföra matvaror ur landet, fläsk
och smör, korn och råg. Jag undrar, huru I kunnat
fördrista eder därtill, då min herre har förbjudit det.
I hafven ej väl betänkt eder, då I hafven velat
göra min herre så emot. Nu är det för sent att
råda bot därpå.» —

— »Det andra käromålet är om den vedermöda och
det omak, min herre har haft af eder högfärd. Han
hade icke förtjänat sådant, och minst af eder. I
hafven retat hans hjärta emot eder, ty I hafven ridit
med väpnad skara och med hans ovänner genom
hans land. I hafven brutit konungens edsöre. Det
blir eder till olycka, om ej konungen vill öfva
mildhet mot eder.» —

— »Det tredje, min herre konungen har att
kära mot eder, är detta: en af edra riddare slog
konungens portenär, som vaktade hans slott och
var honom kär. Portenären ville icke släppa in
riddaren, och därför fick han en kindpust, så att
honom tycktes, som hans öra brann. Han säger,
﻿att han har ondt af det ännu. Det vore mycket
bättre, att man läte bli sådant och ej sloge
konungens tjänare. Då stode eder sak ej så illa. Nu är
jag ej så djärf, att jag ådömer något straff för detta;
utan konungen göre, som honom täckes!» —

— »Det fjärde käromålet är om edert folks
tornej. Hur det kommer sig, vet jag icke; men
hvar vi och edra män täfla — äro vi ock dubbelt
så många —, så varda vi trampade ned och mista
allt, hvad vi sätta ut (d. v. s. som pris för segraren
och lösen för den öfvervunne). Därvid är herr
Mattias ledare och anstiftare, och flere andra, som jag
nog känner, hjälpa honom. Detta gören I af hat
mot oss och konungen till spott och spe.» —

<poem>— »Detta är hvad konungen kärar mot eder.
Nu är jag en, som gärna beder
min herre konungen, eder broder,
att han vare eder nådig och goder.» —</poem>

— Då stod konungen upp mycket vred och
sade: »Hade jag icke gifvit eder lejd hit, så skullen
I snart hafva fått se, hvad straff som tillkom eder.
Nu är det så, att jag icke vill gifva eder fred längre,
än tills solen går ned i dag. Hvarhelst jag sedan
får eder fatt, så veten, att det skall gå eder illa!» —

— Hertig Erik svarade ej mer än dessa ord:
»Kunna vi då i säker lejd draga härifrån?» —

— Konungen svarade: »Lagen, att I kommen
bort! Jag har nog att tänka på under tiden<footnote>Originalets mening är här oklar.</footnote>.» —
﻿
— Sedan vordo de biltoge och förvisade ur
landet, de ädle och välborne förstarne.

<poem>De visste ej, hvart de skulle sig vända,
att deras bekymmer finge en ända. —</poem>

Denna framställning af misshälligheternas
uppkomst ger oss åtskilligt att fundera på.

Till en början kunna vi fråga:	Menar
författaren, att hertigarna voro skyldiga eller oskyldiga
till det, hvarför de anklagades? Han säger
intetdera, och han låter ej heller hertig Erik säga ett
ord till sitt försvar. Nu ha vi goda skäl till
antagandet, att hertigarna redan vid denna tid inlåtit
sig i stämplingar mot konungen. Att de själfva
och deras folk begått åtskilliga lagbrott och visat
förakt mot den kungliga myndigheten, är heller
icke osannolikt. I det följande få vi se, att
författaren gärna med tystnad förbigår sådant, som ställer
hans hjälte, hertig Erik, i mindre vacker dager;
något direkt klander mot denne tillåter han sig
aldrig. Det är därför troligt, att författaren själf
menat, att Birgers anklagelser i hufvudsak icke
voro utan grund.

En annan fråga, som tränger sig på oss, är
denna: Hvilken roll spelade marsken, Törgils
Knutsson, i dessa händelser? Författaren nämner honom
alls icke såsom deltagande i dem, ehuru han ju
ännu var konungens förnämste rådgifvare<footnote>Hans kraftiga verksamhet för konungens sak spåras
också snart nog i det följande.</footnote>, och
﻿ehuru det första uppträdet mellan de furstliga
bröderna t. o. m. skulle ha försiggått på marskens eget
gods, dit han inbjudit dem alla. Törgils kan
därför svårligen ha varit ett overksamt vittne till det
hela. Att hans deltagande likväl icke nämnes här,
och för öfrigt ej heller i skildringen af de närmast
följande fientligheterna bröderna emellan, torde bero
därpå, att författaren icke velat låta marskens
motstånd mot hertig Eriks sträfvanden starkare
framträda, för att icke hertigen skulle sedermera alltför
tydligt framstå som den egentlige anstiftaren af
Törgils undergång.

Men, om det nu får anses som tämligen säkert,
att marsken samtyckt till åtgärderna mot hertigarna,
ja, väl snarast varit upphofsman till dessa åtgärder,
så kan krönikans framställning af det andra mötet
mellan Birger och hertigarna, de nya anklagelserna
och fredlöshetsförklaringen, icke gärna vara korrekt
Den statskloke Törgils Knutsson skulle svårligen
ha kunnat vara med om att, efter det hertigarna
tvingats till skriftligt löfte att icke resa ur landet<footnote>Detta säges väl ej <sp>uttryckligen</sp> i krönikan, men torde
ligga i sammanhanget; jfr Birgers anklagelse s. 111.</footnote>
och företaga något mot konungen, några dagar
senare rent af nödga dem att göra just det, som nyss
förbjudits dem. Men ett sådant fördrifvande af
hertigarna, som krönikan skildrar, torde icke ha egt
rum; ty vi veta af annan källa, att de några veckor
efter mötet på Aranäs<footnote>Nämligen den 17 maj 1304; mötet hade hållits mot slutet af april.</footnote> ännu voro kvar i Sverige
och åtminstone till det yttre uppehöllo vänskapliga
förbindelser med konungen och marsken. Sanna
förhållandet är säkerligen det, att hertigarna, i stället
för att blifva drifna i landsflykt, egenvilligt brutit
sitt i Aranäs gifna löfte och farit ur landet för att
med utländsk hjälp skaffa sig mera makt.

Men hvad skola vi då tro om krönikans
utförliga redogörelse för det andra mötet, det på
Visingsö, mellan konungen och hans bröder? Skulle
hela denna detaljerade berättelse med det långa
anklagelsetalet vara ren dikt? Det behöfva vi icke
antaga; ty, med afräkning af Birgers hot och
fredlöshetsförklaringen, kan det öfriga till största delen
vara sant.

Särskild uppmärksamhet böra vi egna åt
anklagelsetalet. Vår författare meddelar ibland i direkt
anföring tämligen långa yttranden af de historiska
personerna — han följer därvid en episk-historisk
tradition från uråldriga tider. Vi hafva förut gjort
bekantskap med det tal, hertig Magnus skulle ha
hållit till sin fångne broder, konung Valdemar,<footnote>Jfr s. 60 här ofvan.</footnote> och
nyss fingo vi höra det långa anförande, i hvilket
Törgils Knutsson bad om tillstånd att nedlägga
riksföreståndarskapet och återgå till privatlifvet.
Intetdera talet kan göra anspråk på att vara fullt
historiskt i den meddelade formen, om ock det senare
kan vara grundadt på några af de vid tillfället 
﻿närvarandes utsagor<footnote>Det säges ju (jfr s. 108), att herrarna gingo i en sal för
sig, då de skulle företaga öfverläggningarna.</footnote>. Men »anklagelsetalet» har en
något olika karaktär. Det tyckes ej ha — som
Törgils anförande — föredragits inför några få
stormän, utan inför hela hofvet och alla dem, som följt
med hertigarna. Det innehåller icke — som de bägge
nyssnämnda — allmänna satser, hvilka man efteråt
lätt nog kunde framkonstruera på fri hand, då man
kände personernas karaktär och handlingar, utan
det är fullt af bestämda detaljpåståenden, som
författaren måste ha fått utifrån. Direkt eller indirekt
hafva de kommit till honom från någon, som
verkligen var med och hörde på.

Vidare är att märka, att »talet» har en
tämligen »officiell» prägel i formen. Det är noga
disponeradt: hvarje anklagelsepunkt behandlas
särskildt, med tydlig början och några afslutningsord.
Vid slutet af det hela riktas till konungen en bön
om skonsamhet. Väl förberedt visar sig talet vara
också i det afseendet, att mer än en af konungens
folk kunde vara redo att på stående fot framföra
det. Vi hörde ju, att biskopen, som först uppmanades
af konungen, undskyllde sig därmed, att han som
andlig man ej hade att lägga sig i världsliga tvister,
och att sedan riddaren genast var färdig att
föredraga anklagelsen. Allt detta gör troligt, att
anklagelsepunkterna voro uppsatta <sp>skriftligt</sp>, så att
de kunde föredragas af hvilken läskunnig person
som helst. Därvid var ju likväl den föredragande
oförhindrad att tillägga några ord i eget namn och
behöfde ej ens alldeles ordagrant följa de
anteckningar, han höll i sin hand.

Antager man, att saken försiggått på nu
beskrifna sätt, så får krönikans framställning af
anklagelseakten ganska stor trovärdighet. Det är blott
en punkt, som knappast kan vara troget refererad.
När det i den fjärde och sista punkten heter, att
konungens män, äfven om de voro dubbelt så många,
plägade öfvervinnas af hertigarnas män, så har en
för konungens eget folk så skymflig sak omöjligt
kunnat vara å konungens vägnar skriftligen
upptecknad och än mindre kunnat i den af krönikan gifna
formen muntligen föredragas af en riddare, som då
själf skulle ha förkunnat sin smälek. Nej, hur det
än må hafva förhållit sig med de hertigliges
öfverlägsenhet öfver de kunglige, och om den också —
hvilket knappt är troligt — varit så stor, som här
påstås, så måste krönikans ord anses gifva uttryck
åt, icke hvad en af kouungsmännen verkligen sagt
eller rimligen kunnat säga, utan hvad hertig Eriks
män (och bland dem författaren) menade, att de
haft skäl att säga. Ty hertigens kämpar hyste nog
den tron, att de voro så mycket raskare och
tapprare än konungens folk, och att afunden öfver detta
förhållande just var förnämsta anledningen till
konungens och hans omgifnings förföljelse mot hertigarna
och deras män.

Att nu vår i det stora hela samvetsgranne och
ärlige författare kunnat referera anklagelsepunkten
﻿sålunda, visar — när det sammanställes med förut
påpekade förhållanden — att han skildrat
tilldragelsen så, som den berättats i hertig Eriks hird,
visserligen grundad på närvarande vittnens utsago,
men sedan färglagd af partiuppfattningen.

Vi hafva kanske väl länge uppehållit oss med
att granska krönikans framställning af brytningen
mellan Birger och hertigarna. Men det har gällt
ett af de viktigaste styckena i berättelsen, och
granskningen torde hafva gifvit oss någon inblick i den
ställning, författaren intager till sitt ämne.

*

Om hertigarnas försök att skaffa sig utländsk
hjälp berättar krönikan på följande sätt:

<poem>— De visste ej, hvart de skulle sig vända,
att deras bekymmer finge en ända.
Till Danmark föllo då deras vägar;
såsom med biltoge vara plägar,
att dit de fly, där de sig vänta försvar.
Ty konung Erik nog mäktig var
att hjälpa dem, om blott han ville;
och nu hoppades hertig Erik den milde,
atf konungen skulle dem ej försaka,
ty deras syster var ju hans maka.</poem>

När de nu kommo dit, där konungen befann sig,
gjorde de, som tillbörligt var, gingo och ställde
sig inför konungen. Han hälsade dem bägge, men
såg på dem med vreda ögon. De sade: »Herre, vi
äro nu komne hit för att bedja om edert nådiga
skydd och understöd.» Han svarade endast detta:
»Jag vet väl, hur det är fatt med eder.» Det var
﻿nämligen så, att han noga kände deras ärende och
hvad som händt dem. Ty bägge konungarna höllo
tillsamman; och det var drottning Märeta, som
vållade, att hennes broder icke ville hjälpa hertigarna.
Dessa blefvo då illa till mods. Och mera sorg fingo
de snart, ty vid samma tid vardt hertig Eriks
förnämsta fäste, Nyköpings slott, belägradt af konung
Birgers folk och blef inom kort intaget. —

— Icke långt därefter, det var samma sommar,
hölls hof i <i>Fagradal</i> (i Småland, nära
Hallandsgränsen). Där var ett rikt urval af höga herrar.
Dit kommo konung Birger och drottning Märeta
och många raska hjältar med dem. Dit kom då
ock konungen af Danmark med riddare och
svenner, en präktig skara. Framför konungen såg man
pipare, trummare och trumpetare rida; man hörde
dem långt förr, än man fick syn på dem. Tolf
bloss buros framför konungen, och tolf riddare
dubbade han där. Där hölls bohord (d. v s. stridslek
mellan två ryttarskaror); de täflandes kläder voro
bruna och till hälften af baldakin samt väl fodrade
med ekorrskinn. Man glömde ej heller att gifva
gåfvor åt lekarne. Så snart man hade slutat
bohordet och andra ridderliga öfningar, som man skulle
hålla, så begaf sig konung Erik för att med all
höfviskhet göra ett besök hos sin syster, drottning
Märeta. Och hon gick ut för att möta honom, som
tillbörligt var. Sedan trädde herrarna samman och
talades vid. —

— Nu är det så, att den som har tålamod och
kan bida sin tid och är varsam, han har redan till
hälften vunnit det, han åstundar. Också ville hertig
Erik icke begifva sig dit. Ty han visste, att
konungarna voro eniga med hvarandra, och att de
icke voro måna om, att han skulle få något att råda
öfver. Därför kom den ädle, vise mannen icke till
mötet. Men likväl var han icke långt borta
därifrån och hade kunskapare, som läto honom veta,
hvad som beslöts i hans sak. När han fick höra,
att hans sak stod illa, så togo han och hans broder
Valdemar den vägen, som gick till Norge. De foro
till konung Håkan och sade honom, att de hade
kommit för att söka hans skydd och hjälp, om Gud
bevekte hans hjärta till att taga dem i försvar där
en tid, till dess lyckan åter vände sig för dem.
Och de klagade,

<poem>att deras broder hade dem fördrifvit
från det gods, Gud hade dem gifvit
och deras fader låtit dem ärfva,
och att han ville dem nu platt fördärfva.</poem>

»Ty,» sade de, »han vill nu alls icke unna oss
något af riket.» Och hertig Erik sade: »Om jag
får lefva ett år till, så skall jag komma in i riket,
fastän jag ej kan komma dit denna gången.» —

— Konung Håkan svarade dem vänligt och
sade: »Änskönt konung Birger nu går så hårdt åt
eder, så varen lika fullt välkomna hit! Jag vill
förskaffa eder förlikning med honom, om jag kan
det. Men är konungen så omedgörlig, att han vill
låta eder rent förgås, då skall jag hjälpa eder, så
mycket det står i min makt.» Det gagnade dem
också mycket, att drottningen bad konungen vara
god mot dem; hon var dem huld som en moder.
Då gaf konung Håkan dem i förläning en befästad
stad, som heter <i>Konungahälla,</i> och ett stycke land
däromkring. Den staden ligger ej fullt två mil från
<i>Lödöse,</i> så nära äro städerna hvarandra. Då tog
hertig Erik den milde och förde allehanda
förnödenheter till Konungahälla, så att slottet skulle kunna
försvara sig ett helt år, utan att något fattades. —

Här erinra vi oss, att med Konungahälla icke
menas det nuvarande Kungälf, som är anlagdt i
senare tid, utan en stad, som låg på det ställe, som
nu kallas <i>Kastellgården.</i> Staden var på den tiden
en synnerligen viktig besittning, hufvudsakligen
genom sitt på den s. k. <i>Ragnhildsholmen</i> belägna starka
fäste, som behärskade sjöfarten på <i>Nordre älf,</i>
hvilken då ännu lifligt trafikerades. Det norska
Konungahälla hade till närmaste granne på svenska
sidan staden Lödöse, den tiden rätt betydande och
belägen uppe vid Göta älf på samma plats, där byn
<i>Gamla Lödöse</i> nu ligger.

— Konung Birger fick höra talas därom, att
slottet var förlänadt åt hertigarna. Då sade han:
»Det ligger oss alltför nära. Jag vet väl, hur det
nu går: de komma nu att gästa i Sverige och löpa
in i vårt bo.» —

— Konungen och hans folk byggde då en borg
﻿på <i>Gullbergshed,</i><footnote>I nordöstra delen af det n. v. Göteborgs område.</footnote> stark och fast, för att landet skulle
hafva beskydd däraf. Men det hjälpte icke mycket.
Ty hertig Eriks män voro så djärfva, att de
öfverföllo västgötalagmannen <i>Bengt (Algotsson)</i> i hans hem
i <i>Agnatorp</i> och togo honom till fånga. Ja, skulle
man också söka ända bort till floden Ren, så skulle
man dock icke finna tapprare kämpar, än hertigarna
då hade med sig. Kort efteråt brände de ned Lödöse
till grunden, så att många af borgarne aldrig kunnat
repa sig sedan dess. Men hertigarna fördröjde sig
icke länge där. De gästade därefter <i>Dal</i> och byggde
i det landskapet ett fäste, som de kallade <i>Dalaborg</i><footnote>Vid Dalbergsåns utlopp i Vänern, byggdt på en klippa,
som på tre sidor omgafs af vatten. Rätta namnet var nog
<i>Dalahus</i> (som slottet längre fram kallas); <i>-borg</i> har kommit för
rimmets skull (så äfven <i>Tavasteborg</i> för <i>-hus</i> i krönikans text
på det ställe, som refereras å sid. 28 här ofvan).</footnote>.
Det var bönderna till stor sorg, ty de skulle både
bära och draga till bygget och fingo arbeta därpå
både dag och natt, ända tills fästet var färdigt och
i ordning. —

— När konung Birger fick veta detta, så sände
han ditåt en skara, anförd af åtta riddare, som voro
honom tillgifna och trogna. De slogo läger vid
<i>Agnabro,</i> afkastade bron och skulle hindra alla
härjande infall i landet på den sidan älfven. Så
snart hertig Erik hörde, att de voro där, sade han:
»Se efter, hvar herr Mattias är, och bed honom komma
hit till mig! Jag vill säga honom, hvar han kan
få ett äfventyr.» Herr Mattias vardt då glad och
skyndade strax till hertigen. »Tag icke saken så
lätt!» sade denne. »Jag skall säga dig, hur det är.
De hafva rifvit bron, allt virket har flutit bort, och
jag vet ej, huru du skall komma öfver.» Herr
Mattias svarade: »Om de så hade bränt hela bron,
så <sp>skall</sp> jag öfver, och därmed nog! Alltid finner
jag ett vad, så att jag kan söka upp dem i deras
läger.» —

— Nu valde han ut åt sig dem, han ville
hafva med sig, och de redo åstad. De hade en
lång väg att trafva. När de kommo till älfven, var
det så mörkt, att ingen såg den, som red närmast
framför honom. Älfven var både djup och bred och
mycket svår att rida i. Då ville några afbida
dagningen. Men herr Mattias svarade: »Vi skola
strax däran, och sedan får det gå, som Vår Herre
vill.» Deras hästar stundom vadade, stundom summo.
Och Gud hjälpte dem, så att de kommo öfver till
den andra stranden. För en man bar det så illa
till, att han drunknade i strömmen. Men de andra
läto ej uppehålla sig däraf. Deras fiender lågo
alla i en och samma by och hade där skydd för
regn och blåst. Alla riddarna lågo i en gård och
hade utsatt en stark vakt. Midt på gårdsplatsen
var en eld upptänd, och vid den stodo väktarna
och värmde sig. Rätt som det var, kom
ryttarskaran stormande in på gården. En af vakten
sprang då till den stugan, där herrarna lågo. Och
när hertigens män sågo, hvart han lopp, förstodo
﻿de, hvar de hade att söka riddarna. Mer än tio
hoppade af hästarna och sprungo mot den dörren.
Men riddarna hade redan fått bud, att hertigens
män voro öfver dem; då önskade de, att de heldre
hade varit långt borta därifrån än där. Några
hunno att taga på sina tröjor och bröstharnesk.
Och de sade till hvarandra: »Vi se nog, att detta
ej kan gå väl. Det är bäst, att vi gifva oss; annars
är det föga vån, att vi få lefva.» Där blef dock en
kort strid, och i den vardt hertig Valdemars man
<i>Karl Elinason</i> sårad. Men sedan gåfvo sig alla åt
hertigarnas män och tackade Gud, att de ej hade fått
flera döda och sårade, än de då redan hade fått.
Mattias Kättilmundason och hans folk förde då bort
med sig alla deras stridshästar och de bästa af de
öfriga hästarna, både ryttarnas och hästarnas
harnesk, samt dessutom kläder, silfver, reda penningar
och annat, som var af värde. —

— När konung Birger fick dessa tidender, att
det hade gått hans män så illa, vardt han svåra
bedröfvad och sände då bref till alla landskap i
Sverige och befallde sina män göra sig redo att
följa honom, ty han ville tåga mot Dalahus och
belägra det. Alla gjorde gärna efter konungens bud,
och de möttes alla på samma ställe, vid Agnabro.
Till tiotusen beräknade man deras antal, bönder
och hofmän (d. v. s. frälsemän) tillsamman. Så
tågade de genom Värmland med mycken vedermöda,
tills de hunno till Dal och dit, där slottet låg. Då
voro hertigarna ridna till Norge, — jag tror, att
ingen hade behöft bedja dem därom. De kommo
till konung Håkan och sade honom, att slottet var
kringrändt. Konungen samlade då en här och
lämnade den till hertig Erik. Denne drog genast
emot konung Birger; och när Birger sporde, att
Erik närmade sig, gjorde han sig redo till strid.
Då nu hertigen kommit så nära, att det blott var en
half mil mellan härarna, blefvo anförarna
försonligare stämda; de underhandlade, och det kom till
en förlikning mellan konung Birger och hertigarna.
Hvad som med rätta tillkom hertigarna af riket,
det skulle de återfå. De skulle få konungens nåd
och vänskap och vara hans vasaller. På detta sätt
blefvo de förlikta. Det gjorde Gud, ty han är den,
som förmår mest. —

Krönikans framställning af fejdens slut, är
något vilseledande. Hertigarna voro i själfva verket
mera nödställda, än författaren låter oss veta. Den
hjälptrupp, Erik fått med sig från Norge, synes
hafva varit tämligen ringa; och något väsentligt
ytterligare understöd från Norge torde ej heller ha
varit att vänta. Dalahus tyckes också hafva fallit
i konungens händer, innan hertigarna hunno
tillbaka dit. Säkert är, att förlikningen, som ingicks
på <i>Kolsäter</i> (i Dal, nära norska gränsen) i februari
år 1305, var ganska förödmjukande för hertigarna.
De öfverlämnade sig åt konungens nåd och förbundo
sig med ed att göra och låta allt, hvad konungen
ville ålägga dem som bot för deras förbrytelser.
Dock skulle de ej nödgas att föra krig mot konung
Håkan, men fingo ej heller hjälpa denne mot
konungen af Danmark. De förbundo sig till att troget
tjäna konung Birger, hans gemål och hans barn
och särskildt att erkänna junker <i>Magnus</i> såsom hans
rättmätige efterträdare. De skulle icke försöka
skada Törgils Knutsson eller någon annan af
konungens män, som stått honom bi uti kriget. —
Detta är ju helt annat, än hvad krönikan säger om
förlikningen. Men det är väl troligt, att författaren
aldrig haft närmare kännedom om Kolsäterfördragets
innehåll, och att han mera slutit sig därtill af senare
förhållanden. Ty det är icke osannolikt, att
hertigarna efter förlikningen, då de på allt sätt sökte
ställa sig in hos sin broder konungen, lyckats återfå
en del af sina indragna besittningar i Sverige<footnote>Man tror, att konung Birgers löfte om förläningarnas
återlämnande gifvits på ett sommaren därefter (1305) hållet
möte vid Gullbergshed mellan honom och konung Håkan, som
där uppträdde mycket manstark.</footnote>.

— Hertig Erik hade Konungahälla kvar och
kunde resa fritt omkring i Norge, hvart han ville.
Hvad än han bad konung Håkan om, så nekades
det honom icke, utan allt var honom väl unnadt.
En gång, då konungen var glad, sade hertigen till
honom: »Kunden I gifva mig <i>Varberg</i> i förläning,
så skulle det passa mig ypperligt.» Konungen
svarade: »Det kommer icke an på mig, ty slottet hör grefve
<i>Jakob</i> till.» — »Men,» sade hertigen, »kanske skulle
han vilja lämna det ifrån sig för penningar. Då skulle
det komma mig bra till pass.» — »Ja,» svarade
﻿konungen, »vill han göra sig af med slottet, så skall jag
visst skaffa honom pengarna.» Det gick så, som
hertigen önskade, grefve Jakob öfverlät Varberg
till konungen, och denne gaf det i förläning åt
hertigen och därmed halfva Halland. —

Helt kort behandlar, som vi se, vår författare
denna viktiga händelse. Han har väl knappast fullt
uppskattat den skickliga politik, hertig Erik följde,
då han skaffade sig allt större, af Sveriges krona
oberoende besittningar, så belägna, att han, så snart
tillfälle yppades, hade en förträfflig operationsbas,
i främsta rummet mot Sverige, men också mot de
öfriga nordiska rikena. Det bör äfven anmärkas,
att Erik denna gång förträffligt förstod att begagna
sig af omständigheterna. Den danske konungen
förberedde just ett anfall på sin gamle fiende, grefve
Jakob, och denne kände sig för svag att själf
försvara sina besittningar samt led dessutom brist på
penningar. Håkan å sin sida ville gärna införlifva
Nordhalland med Norge och ansåg hertig Erik
vara närmast till att försvara den nya besittningen,
då han ju redan innehade Konungahälla. Att
konung Håkan, såsom vår författare tyckes tro,
inlåtit sig på transaktionen endast af vänskap till
hertigen och för att göra honom till viljes, är nog
föga troligt. Snarare finnes det skäl att antaga,
att den försiktige Håkan redan börjat hysa någon
misstro till sitt ärelystna »mågämne»<footnote>Det vill emellertid synas, som hade hertigarna fått sin
besittning af Nordhalland godkänd af den <sp>danske</sp> konungen
i ett fredsfördrag, som denne längre fram på året 1305 slöt
med konung Håkan. Hertigarna kommo i alla händelser, vare
sig då eller först senare, att ikläda sig vasallplikt till konung
Erik för innehafvandet af Nordhalland.</footnote>. — Vi få nu
höra mera om hertigarnas förehafvanden.

— Samma år skildes hertig Valdemar från sin
hustru, Törgils Knutssons dotter. Jag vet, att de
icke skildes åt af osämja eller för otrohet. Nej, orsaken
var deras andliga släktskap. Hennes fader hade
hållit honom till dopet, och detta gjorde, att de
enligt kyrkans lag icke kunde ega hvarandra. De
voro unga, när han förmälde dem, och visste intet
af detta hinder. Likväl gåfvo biskoparna sitt
tillstånd till giftermålet. —

Författaren tyckes vara angelägen att befria
hertig Valdemar från all skuld i skilsmässan och i
stället låta skulden falla på hans svärfader, den
gamle marsken. Det är emellertid väl kändt, att
den kanoniska lagens stadgar om vare sig andlig
släktskap eller blodförvantskap såsom
äktenskapshinder på den tiden ingalunda åtnjöto så hög
vördnad. Kyrkan gaf lätt dispens, och det antydes ju
också, att Törgils verkligen hade anskaffat sådan.
Men såsom <sp>förevändning</sp> till äktenskapsskillnad
begagnades dessa stadgar ofta, då den ena
kontrahenten föregaf samvetsbetänkligheter. Och nu
var det Törgils Knutsson själf, som hertigarna på
allt sätt ville komma till lifs. Äktenskapet upplöstes
för öfrigt icke förr än några dagar efter det,
att marsken blifvit häktad. Men det är ju möjligt,
att förhandlingarna om skilsmässan börjat en längre
tid förut.

— Då nu hertig Valdemar ville ha sin vilja
fram i denna sak, började marsken befara, att
hertigarna sökte draga honom i fördärfvet. Och han
varnades alla dagar af folk, som sade, att konungen
icke var god på honom, och att hertig Erik vållade
detta. Men han svarade:	»Konungen är min vän,
och jag är hans man. Jag förväntar, att ingen kan
bevisa mot mig, att jag gjort något annat, än hvad
konungen befallt Jag önskade, att jag hade så väl
tjänat Gud, som jag har tjänat honom. Då hade
jag bättre lön att hoppas.» —

— Kort därefter kom konungen till Törgils
Knutssons gods <i>Lena</i> (i Västergötland) och hade
med sig många riddare och svenner och sina bägge
bröder, hertigarna. Då lydde konungen deras råd
och lät fängsla Törgils. Och därmed började dennes
ofärd. När marsken stod inför konungen, sade han:
»Ädelborne konung, om I snödeligen utlämnen mig
åt mina fiender, så hafven I blygd däraf, så länge
I lefven.» — Men hans försvar båtade honom icke
det minsta. När olyckan drabbar någon, så lyssnar
man föga till hans ord. — Om natten fördes han
därifrån och sattes på en häst; hans fötter
sammanbundos under hästens buk, för att man icke så lätt
skulle kunna rycka honom ned. Nu redo de med
honom genom <i>Tiveden</i> och fruktade mycket för
öfverfall af hans fränder och vänner, att de skulle
lägga sig i försåt för dem i skogen. Därför redo
﻿de genom dag och natt, och mången ädel häst blef
där tröttriden, innan de nådde <i>Stockholm.</i> Många
dugande män bådo för honom, att han skulle släppas
lös på goda villkor. På Stockholms torn insattes
han. Och medan han satt där, skriftade han sig
ofta, som tillbörligt var, och tänkte på sin själ. Ty
han väntade sig ingen räddning, utan blott att han
skulle dö för svärdet. —

— Detta allt hade händt före julen<footnote>Marskens fängslande uppgifves ha egt rum den 9 december 1305.</footnote>. Nära
fastans ingång kom herr <i>Folke Jonsson</i> af <i>Fånö</i> och
sade honom, att nu skulle han dö, och bad honom
bereda sig därtill; »förty att min herre konungen
vill ej längre låta dig lefva.» — »Men,» fortfor han,
»tillgifven mig, att jag gör, som konungen har
befallt mig! Själf sörjer jag öfver, att I skolen dö.» —

— De ledde honom ut söder om staden och
gjorde, som konungen befallt.

<poem>Först så grofvo de hans graf,
sedan höggo de honom hufvudet af.
O värld, huru du plägar löna
den man, som vill dig utröna!
Din härlighet, din prakt och ståt,
de ändas ofta med sorg och gråt.</poem>

Öfver grafven, där han låg, läto hans vänner
uppslå ett tält och uppförde däri ett altare. Där
kunde man hvar dag få höra mässor läsas. Är
hans själ i någon vånda, så gifve Gud honom
himmelriket för den död, han fick lida! — Hvar och
en, som for till eller från staden, kunde se korset
på hans graf. Och när de sågo det, bådo de för
honom. Desto större nåd skall han få af Gud. —
Nu låg han där i ovigd jord, där stadens boskap
gick på bete, ända till litet före pingstdagarna. Då
bådo hans fränder konungen vara så nådig och
tillåta dem att föra honom därifrån och till
barfotabrödernas kloster. »Hvem kan det skada,» sade
de, »nu när han är död, att man gräfver ned hans
ben där, hvarest man beder för alla själar? Vi tro,
att Gud, som förmår allt, skall låta honom få sin
del af det goda, man gör där, och dess förr låta
honom få himmelriket.» Då gaf konungen sitt ja
därtill. De togo upp hans kista ur marken, där den
låg. Och när de buro den därifrån, gingo alla de
klerker, i Stockholm voro, hans lik till mötes; ty
han hade varit en ädelboren och mäktig herre,
medan han lefde. Till en klosterkyrka (näml.
Riddarholmskyrkan) buro de honom, lade honom ned
i koret och firade begrafningen med mässor och
psalmsång. — Den Gud, som i himmelen bor, tage
hans själ i sitt förvar och gifve honom tröst för
den vedermöda, han fick lida här i lifvet! —

Detta är krönikans berättelse om den store
marskens sorgliga slut. Huru intagen författaren
än var för hertig Erik, så har dock det skändliga
förfaringssättet mot hertigens hufvudfiende djupt
upprört hans känsliga sinne. Att det var
﻿hertigarna, framför allt hertig Erik, som stått bakom
konungen och lockat denne till det exempellöst
otacksamma och dåraktiga dådet, var ju uppenbart,
och vår författare söker ej heller förneka det. Men
han vidrör detta förhållande mycket lätt. Allt, hvad
han säger därom, är, att marskens vänner varnat
honom för hertigen, och längre fram, att konungen,
när han fängslade Törgils, lydde hertigarnas råd.
Icke med ett ord upplyser författaren om de <sp>medel</sp>,
Erik användt för att förblinda Birger och uppreta
honom mot den man, som var hans trognaste vän
och tjänare, hans och hela rikets välgörare och stöd.
Och om de beskyllningar, som förebragts mot
marsken, har man hvarken i krönikan eller i andra
källor några direkta uppgifter. Då det vill synas,
som om Törgils plägat något hårdhändt tillvarataga
kronans intressen mot kyrkan, har man trott, att
biskoparna tagit parti emot honom. Men utan
tvifvel har Erik lyckats intala sin svage broder,
konungen, att den gamle marsken gifvit upphof
till den olyckliga brödrafejden och sedan hindrat
försoning samt att, så länge han lefde, ingen frid
och endräkt kunde bestå i riket. Att Erik sålunda
lömskt välte sin egen skuld öfver konungens
redlige tjänare, har krönikeförfattaren icke kunnat förmå
sig att omtala. Och vi hafva sett, huru författaren
också i det föregående så litet som möjligt låtit
det förhållandet framträda, att det var marskens
klara förstånd, starka hand och orubbliga trohet,
som hittills satt en ogenomtränglig mur emot
Eriks ärelystna och högförrädiska sträfvanden.
Däremot har författaren, såsom vi nu skola se, icke
kunnat undvika att förtälja, huru hertigen strax
efter marskens fall svek sin konung.

*
</chapter>
<chapter name="VI. Om Håtunaleken och om det stora krigets första skede (åren 1306—1309)">
﻿<h2><small>SJÄTTE KAPITLET.

Om Håtunaleken och om det stora krigets
första skede
(åren 1306—1309).</small></h2>
<img l></img><br>
Författaren börjar denna afdelning af berättelsen
med att omtala en festlighet. Sådana
intressera honom alltid, och han tyckes särskildt då, när
han måst skildra något sorgligt och upprörande,
begärligt uppsöka ett ämne från lifvets solsida.<footnote>Jfr i det föregående skildringen af en fest omedelbart
efter berättelsen om Käksholms fall och likaså efter den
utförliga framställningen af Landskronas eröfring (s. 84 och s. 100).</footnote>

— Nästa vårfrudag på hösten (d. v. s. den 8
september år 1306) timade något, som ofta sker. Då
höll hertig Erik hof i <i>Bjällbo</i>, och där var mången
man glad och munter, ty hertigen ställde då till
bröllop för några af sina män. Så pläga ju höga
herrar göra för de män, som hafva tjänat dem
troget. Och det är skäligt och klokt att löna dem
väl, allra helst vid en sådan tid, då herrarna snart
komma att behöfva deras hjälp. Där höllos då fem
bröllop på samma gång. Väl den man, som får den
goda lyckan och stora glädjen att välja sig en af
alla de kvinnor, i världen äro, och hålla henne i
sitt hjärta kär, så att också hon af hjärtans kärlek
vill honom väl, tills döden skiljer dem åt! —

— När festen var till ända, skickade
hertigarna sina män uppåt Svealand, och läto dem rida
hemligen och blott några få i hvar skara, så att
det icke skulle spridas något rykte om deras färd.
Hertig Erik hade också sagt männen, hvar de skulle
möta honom. Han hade nu i sinnet att skaffa sig
bot för all den skada, han förut hade lidit. Nu
redo hertigarna själfva upp i <i>Svitjod</i> (d. v. s.
Svealand).<footnote>Detta namn brukas eljest icke i <sp>svenska</sp>
medeltidsskrifter, men väl i norska (och isländska).</footnote> Konungen hade icke låtit bjuda dem, men
de ville gärna besöka honom. Därför redo de till
sin gård <i>Hundhammar,</i><footnote>I Botkyrka socken (vid södra stranden af Mälaren).</footnote> ställde där in sina hästar
och togo så många båtar, som behöfdes för dem
och deras följe, samt läto ro sig dit, där
konungen var. —

— Konung Birger var då på sin gård <i>Håtuna</i> (vid
Mälaren). Hertigarna kommo dit just i den stund,
då konungen ville gå till bords. När han fick se
dem, mottog han dem med mycken höfviskhet,
ty han visste ej, hvad de hade i sinnet. Mot
aftonen gingo hertigarnas män till det hus, där de
skulle ligga öfver natten, och dit man hade burit
﻿deras saker från båtarna. Där pådrogo de sina
rustningar, utan att någon af konungens män blef
det varse. Och när dagen var nästan förliden, så
vardt konung Birger tagen till fånga och drottning
Märeta med honom — det var början till mycken
örlig. —

— Där var en sven från Småland, som hette
<i>Arvid.</i> Så snart han såg, att där var ofred och fara
å färde, tog han konungens son junker <i>Magnus</i> på
sin rygg och sprang bort därifrån. Han var en
ung och stark man. Mest fick han gå till fots, och
mycket omak hade han. Men han bar junkern till
Danmark, uppsökte konung Erik, satte pilten på
hans knä och sade honom, hvad han hade sett.
När konungen hörde det, som hade händt, gjorde
det honom mycken sorg, och tårarna runno ned
öfver hans kinder. Dessa nyheter flögo vida omkring.
Det lefver nog mången, som minnes detta. —

— Det var vid mickelmässan, som hertigarna
fängslade konungen. De gjorde det för att taga
hämnd för sina oförrätter. När nu konungen hade
kommit i deras våld, gjorde han allt, hvad de bådo
honom, ty han visste sig ingen annan råd. Man
sade till honom: »Gör nu, som din broder Erik
vill! Upplåt slott och land för honom, och
antvarda allt i hans händer!» —

— Till <i>Stockholm,</i> förde de honom först och
uppmanade besättningen där att gifva sig. Men folket
svarade, att de icke ville uppgifva slottet till
hertigarna, så länge de visste konungen vara vid lif.
﻿Då förde man honom därifrån och till Nyköping.
Och herr Mattias låg kvar utanför Stockholms slott
under tiden, såsom hertig Erik hade befallt; staden
hade han redan intagit. —

— På <i>Nyköpings</i> slott<footnote>Detta hade Birger strax efter marskens fängslande återlämnat till hertig Erik.</footnote> insatte de konungen och
gåfvo honom allt, hvad han behöfde till sitt
lifsuppehälle, både öl och mat, så att fånget folk
aldrig kunnat ha det bättre, än han och drottningen
hade det Han var då i samma fängelse, som
fordom konung Valdemar. Han och drottningen hade
ett godt gemak att sofva uti, ett stekarehus
(d. v. s. kök) och en värmestuga (d. v. s. ett badrum).
Där var en förnäm man, som skulle vakta dem
och pläga dem väl, såsom dem anstod, och gifva
dem allt det, som de begärde. Var det något, som
fogden ej hade till hands, skulle han skaffa dem
det, hvar det än fanns. Och alltid skulle han visa
dem vördnad och blidhet och gifva dem vänliga
svar;

<poem>så att de foro riktigt väl;
icke svälte man dem ihjäl. —</poem>

Här hafva vi alltså krönikans framställning af
den beryktade »<sp>Håtunaleken</sp>», som på sin tid
väckte ett oerhördt uppseende i Sverige och
grannlanden. Författaren har icke ett ord till klander öfver
förräderiet. Hertigarna hade ju, menar han, att taga
igen, hvad som med orätt beröfvats dem, och de
behandlade sina fångar mycket väl. Att en man
af så ädelt sinnelag, som vår författare i det hela
visar sig vara, kunnat få sin känsla för tro och
heder till denna grad förslöad, kan förklaras af den
anda, som så småningom måste ha blifvit härskande
bland hertig Eriks anhängare. Desse hade ju sett
sin herre gång på gång bryta förbindelser, besvurna
med de heligaste eder, så snart hans politiska
fördelar fordrade det. Och då de funnit, att andra
furstar gjorde på samma sätt, hade de väl fått den
föreställningen, att sådant var ursäktligt i politiken.
Till vår författares brist på rättfärdighetskänsla i
fråga om »Håtunaleken» har det säkert också
bidragit mycket, att detta af hertigarna begångna
skurkstreck redan hade fördunklats af det hemska
»<sp>Nyköpings gästabud</sp>», hvilket hos hertigarnas
vänner utplånat allt medlidande med Birger och
t. o. m. gjort dem blinda för, att denna senare
missgärning väsentligen var en följd af hertigarnas
föregående svek. Vi se också, hur mycken vikt
författaren lägger därpå, att Birger och Märeta
behandlades väl i fångenskapen. Den upprörande
misshandling, hertigarna såsom Birgers fångar fingo
lida, vill han framställa som stridande mot all häfd
och sed. I det föregående har ju författaren
framhållit, hur på sin tid konung Valdemar och hans
son Erik fingo alla bekvämligheter i sitt fängelse,
och redan därifrån känna vi det här återkommande
omkvädet: »icke svälte man dem ihjäl».<footnote>Jfr här ofvan s. 81.</footnote>

— Allt riket gick hertig Erik till handa;
riddare och svenner och andra följde honom, hvart
han ville. Då sporde hertigen, att konungen af
Danmark hade utsändt en stark kämpaskara, som
var på väg till Sverige. Båda hertigarna samlade
då sina män och tågade mot gränsen med sin
härsmakt. De lågo där icke länge, ty danskarna hade
tagit andra vägar och belägrade <i>Kindahus</i><footnote>Eller <i>Kindaholm,</i> fäste i Kinds härad af Elfsborgs län,
beläget på en udde vid Kalfsåns utlopp i Ätran, 2 mil från
Hallands gräns.</footnote> en tid.
Då tågade hertigarna till <i>Bavasund</i> (efter yngre uttal:
Bogesund, d. v. s. det nuvarande Ulricehamn). Där lågo
de åtta dagar, innan de danske hunno så nära, att det
var en mil mellan härarna. Man såg där månget blankt
harnesk och mången god, ny bröstplåt. De uppländske
hade ej tänkt fly; danerna sade, att de ville strida,
och de uppländske, att de ville hålla stånd. Dock
vardt där intet slag, utan herrarna slöto stillestånd
på ett år. Danerna foro då tillbaka hem, och
hertigen gaf orlof åt dem, som hade varit i fält med
honom; de foro också gärna hem. —

Det danska infallet i Västergötland, hvarom
krönikan här berättar, egde rum i slutet af 
december år 1306 och början af januari 1307 samt
misslyckades på grund af den oerhördt starka kölden,
af hvilken båda härarna ledo mycket, men den
danska väl mest. Sannolikt anspelar författaren på de
oblida naturförhållandena, när han säger, att
svenskarna <sp>gärna</sp> begagnade sig af orlofvet att fara
hem igen. Därigenom att danskarna, för att rädda
﻿sig, måst ingå stillestånd, hade hertigarna vunnit
ett års tid till förberedelser för krigets förnyande.
Vi skola nu se, hvad krönikan meddelar om det
sätt, hvarpå de använde detta uppskof.

— Om sommaren därefter, for hertig Valdemar
till <i>Tyskland.</i> Hvad han där företog sig, det
kunnen I höra längre fram. Men hertig Erik red vid
olofsmässotid (d. v. s. den 29 juli) till Norge och
trodde sig nu vara viss på att få sin fästmö med
sig hem. Han mötte konung Håkan i <i>Kragerö,</i>
och då gaf konungen honom det beskedet: »Gif mig
tillbaka <i>Varberg,</i> så skall du nu få min dotter! Annars
blir det icke något af!» Då svarade hertig Erik:
»Vill du ej gifva henne åt mig, så gifve Gud henne
lycka, hvem som än får henne! Men Varberg får
du ej igen i år, och det så mycket mindre, som du
talar på det sättet.» —

Här vidrör vår författare för första gången den
begynnande brytningen mellan Håkan och Erik.
Men hans knapphändiga framställning är här, som
ofta annars, otillräcklig för att låta oss blicka in i
händelsernas sammanhang. Man vet emellertid, att
konung Håkan vid denna tid hyste en stark
misstro till sin blifvande svärson, emedan denne bakom
hans rygg hade bildat sig ett eget parti i Norge
och i sin ifver att förmå konungen till aktivt
deltagande i kriget mot Danmark skickat särskilda
skrifvelser till norska stormän i detta syfte.
Säkerligen har Håkan också ansett, att hertigens
maktställning numera, efter Birgers fängslande, var så
stark, att den hotade honom själf. Detta har gjort,
att han var angelägen att återfå Varbergs fasta slott.
Att han nu icke gärna såg det öfverenskomna
giftermålet fullbordas, kan visserligen ha berott på hans
motvilja mot att alltför nära binda sig vid den
farlige ränkmakaren, men också därpå, att prinsessan
Ingeborg ännu icke var mer än sex år gammal. Å
andra sidan var det icke heller i konung Håkans
intresse att låta hertigarna duka under i striden
mot Erik Menved, med hvilken Håkan hade
åtskilliga ouppgjorda tvister. Därför lät han också
sedermera förmå sig att understödja hertigarna med
penningar och lofvade äfven hjälptrupper.

— Då återvände hertig Erik till <i>Konungahälla.</i>
Där hade han låtit rusta i ordning till sitt bröllop.
Men eftersom detta ej blef af, anrättade han i stället
med bröllopskosten ett ståtligt gästabud för sina
män. Där var uppförd en skön gästabudssal. Allt
tillgick där belefvadt och höfviskt. Vin och mjöd,
öl och fruktvin fanns där i rikligt mått. Mig
tycktes, att jag aldrig sett ett präktigare gästabud än
detta. Hertigen och hans män buro dyrbara kläder,
som de sedan gåfvo åt de lekare, som kommit dit.
Grefve <i>Jakob</i> var också där och ville ha Varbergs
slott tillbaka. Men det var nu för sent, och han
fick det ej. —

I krönikans skildring af festen äro orden: »mig
tycktes, att jag aldrig sett ett präktigare gästabud»,
anmärkningsvärda, ty de visa, att författaren själf
varit med.

— Hertig Valdemar for då en pilgrimsfärd till
Tyskland för att bevisa jungfru Maria tillbörlig
heder. Under tiden lät han taga i sin sold
åttahundra ryttare och än flera, som följde efter honom
till Sverige. Många erfarne män svuro på, att de
aldrig sett en skönare och större härskara än den,
som då kom hit till landet. Till dessa ryttare slöto
sig i Sverige femhundra andra.<footnote>Härtill fogar författaren den skämtsamma och väl blott
af rimnöd föranledda anmärkningen: »Jag har hört det af en
man, som vill intyga det med en man, som såg det.»</footnote> Den som hade
velat hålla stånd mot dessa femhundrade, han hade
väl behöft tio hundraden därtill. Ty jag vet ej
bättre ridderskap i hela kristenheten än dessa: det
är hofmännen (d. v. s. frälseryttarna) från <i>Uppland,
Östergötland</i> och <i>Småland.</i><footnote>Det är väl af tillfälliga anledningar (brist på utrymme
i verserna), som ej <sp>flera</sp> landskap nämnas.</footnote> Hvar och en, som vet,
hvad de duga till, han skall säga, att jag icke
ljuger. — Alla dessa härskaror förde hertig Erik med
sig ned till <i>Skåne,</i> när stilleståndet gick ut. —

Tidsbestämningen »när stilleståndet gick ut»
är icke riktig, ty i själfva verket passade hertigarna
på att börja fälttåget några veckor före det aftalade
stilleståndets slut. Genom detta oridderliga och
oärliga tilltag kunde de, som vi strax få höra,
öfverrumpla den danske konungens förtrupp och förstöra
hans samlade förråd, ty Erik Menved, som ej väntat
sådan trolöshet, hade ännu icke öfverfört
hufvudstyrkan af sin här till Skåne. Vår författare kan
väl knappast fritagas från beskyllningen att hafva
afsiktligt förtegat detta fula streck af hans käre
hertig. Däremot är det icke troligt, att han haft
kännedom om den öfverenskommelse, hertigarna
redan på våren gjort med Erik Menveds broder, den
usle hertig Kristofer, som därvid förbundit sig med
dem mot sin broder konungen, hvilken dock alltid
behandlat honom vida bättre, än han förtjänade.
Detta förbund hade hållits så hemligt, att konung
Erik ej fått minsta spaning därom. I sitt blinda
förtroende hade han låtit förrädaren behålla sitt län,
<i>Sydhalland,</i> och t. o. m. gifvit honom befälet öfver
förtruppen och lägret vid Skåne-Smålands-gränsen.

— När konung Erik fick tidender om anfallet,
for han öfver <i>Öresund</i> och ville skynda emot
fienden. Men hertig Erik kom till byn <i>Örkelljunga.</i><footnote>Byn (på fornsvenska kallad <i>Ödknaliunga</i>) ligger i Skåne
nära Smålands gräns; en af de viktigaste vägarna mellan rikena
gick fram där.</footnote>
Där voro stora förråd samlade, som konungen skulle
hafva med sig på sitt tåg in i Sverige. Konungens
broder stod för lägret och hade hos sig hundra
ryttare. Han blef då fången och många af hans
folk, ty hertig Eriks här var mycket öfverlägsen.<footnote>Hertig Kristofer gaf sig efter aftal, såsom vi ofvan antydt.</footnote>
Hertigarna och deras folk togo förråden utan att
bedja konungen om lof och hade då god kost i
öfverflöd, så länge de stannade där — det var
halfannan dag och en natt, — så att ingen klagade,
att något fattades honom. Man brydde sig knappt
om att dricka annat än »trampöl» (d. v. s. öl från
Trave, lybeckeröl). Sedan brände hertigarna
öfverallt, där de foro fram, både små och stora byar.
Bönderna hade gärna sett, att de sluppit detta. De
flydde till skogarna och gömde sig; jag tror, att de
hade en ledsam jul. I <i>Grefvie</i><footnote>Troligen menas Grefvie på Hallandsås i nordvästra Skåne.</footnote> voro hertigarna om
juldagen. Sedan drogo de genom Halland, höllo
fred och brände icke där, ty det tillhörde hertig
Kristofer, som nu var deras vän. —

— Hertig Erik begaf sig nu tillbaka till sina
egna besittningar med sin här. De tyskar, som
han förde med sig, lade han in i köpstäderna, för
att de ej skulle göra allmogen skada, och tillsatte
en förman, som skulle utkräfva, hvad de behöfde.
Köpstadsmännen försågo dem med mat och öl;
bönderna skulle föda deras hästar och hade mycken
möda med att köra in foder åt dem. De tyskar,
som voro förlagda till <i>Söderköping,</i> foro icke väl
med bönderna däromkring. De redo ut på landet
med sina drängar och annat pack — den okunnige
bär sig alltid illa åt — och togo för sig, hvad de
behagade, och öfvade våld och gjorde ofog mot
bönderna. Då vordo bönderna leda vid detta och
vreda och slogo till slut en tysk, så att han kom
tillbaka till staden med blodig panna. Däröfver
harmades alla tyskarna och drogo sina rustningar
på och ville strida med bönderna, om de kunde
komma åt dem. De stackars bönderna sutto hemma
och gjorde i ordning sina klubbor och liar. Men,
när tyskarna föllo öfver dem, kunde de icke hålla
stånd, några stupade, och de andra sprungo undan. —

*

Innan vi låta krönikeförfattaren fortsätta sin
berättelse, måste vi anmärka, att hans skildring af
de närmast följande händelserna är <i>så</i> ofullständig
och förvirrad samt troligen äfven afsiktligt
tendentiös, att vi nödgas först taga kännedom om hvad
man ur andra, härvidlag pålitligare, källor har
kunnat utforska om dessa händelser.

Redan hertigarnas återtåg från Skåne har icke
aflupit så alldeles utan olägenheter, som vår
författare tyckes mena. Tvärtom vill det synas, som
om de haft konung Erik Menved och hans här
hack i häl efter sig. Och säkert är, att de på ett
eller annat sätt kommit i sådan klämma, att de för
att rädda sig måste — i slutet af januari eller början
af februari år 1308 — bekväma sig till en
<sp>preliminärfred</sp>, hvari de bland annat lofvade att till Birger
återlämna Östergötland, större delen af Småland
samt Öland och Gotland, hvarjämte Birger skulle
få behålla Finland, som hertigarna ännu ej kunnat
taga i besittning. Birger skulle dock icke sättas
på fri fot och öfvertaga sin andel af riket förr än
efter afslutandet af den <sp>definitiva</sp> freden, som
utsattes till följande jul.

Men nu visade hertigarna åter stor bakslughet.
De skyndade till Nyköpings slott och började
underhandla med den fångne Birger om villkoren för
hans lösgifvande, <sp>utan</sp> att låta honom få veta
något om det löfte, hans svåger nyss aftvungit dem.
Det blef då icke svårt för hertigarna att förmå
Birger till att — den 3 mars — antaga ofördelaktigare
villkor än dem, till hvilka preliminärfreden gifvit
honom rätt. Därefter förde hertigarna med sig
Birger till ett herremöte i <i>Örebro,</i> hvarest han — i
slutet af mars — upprepade sitt edliga löfte att
nöja sig med brödernas bestämmelser. Först efter
det hertigarna bundit honom med de heligaste eder,
släppte de honom fullständigt på fri fot, och <i>först då</i>
fick han reda på, hvad han gått miste om genom
brödernas illistiga förfaringssätt

Full af förbittring öfver sveket bröt han då sin
nyss aflagda ed att aldrig söka utländsk hjälp mot
Sverige; ty han for genast till sin svåger, konung
Erik Menved, och förmådde denne att redan samma
vår göra ett infall i Småland. Danskarna tyckas
likväl denna gång icke hafva kunnat uträtta något,
ty efter några dagar slöts åter ett stillestånd.

Att händelserna verkligen tilldragit sig så, som
de här framställts, finner man af ännu bevarade
aktstycken från denna tid. Den framställning, krönikan
gifver, är ganska afvikande och vida fördelaktigare
för hertigarna. Nu är det visst icke omöjligt, att
författaren, som icke förstod sig synnerligen väl på
statssaker, och som dessutom skref detta stycke af
krönikan först flera år efter händelserna, kan hafva
ofrivilligt råkat sammanblanda några af de många,
snart brutna fördragen från denna tid och omkasta
deras ordning. Naturligtvis kan också det afgjorda
sträfvande att kasta all skuld på Birger, som
krönikan här företer, bero på författarens sagesmän<footnote>Att han ej personligen varit med, utvisa hans misstag
till fullo.</footnote>,
ej på honom själf. Vi vilja nu i största korthet
referera, hvad han har att säga.

— I början af sommaren (författaren måste
mena år 1308) inföll en stor dansk här i Sverige;
anförare voro grefven af Holstein<footnote>Felaktigt i st. f. grefve <i>Henrik af Gleichen.</i></footnote> och hertig
Valdemar af <i>Slesvig</i><footnote>Den tredje anföraren, hertig <i>Erik af Langeland,</i> nämnes
ej i krönikan.</footnote>. Hertig Erik kom dem till mötes
med sitt folk; och då slöts fred på de villkor, att
konung Birger skulle bli fri och få tredjedelen af
riket, och att full vänskap skulle allt framgent råda
mellan honom och bröderna. —

— Vid följande fasta (det skulle alltså ej ha
varit förr än nästa år, 1309) hölls ett riksmöte i
Örebro; där beslöt man att konungen skulle släppas
lös och få sin tredjedel af riket, om han förpliktade
sig att aldrig härja på riket med utländsk här.
Detta skulle han svärja på »Guds lekamen» (d. v. s.
hostian). —

— Efter påsk kom riksens råd till Nyköping,
besökte konungen i fängelset och förelade honom
villkoren. Han antog dem och besvor dem med
en helig ed på Guds lekamen och blod samt
utfärdade en skriftlig förbindelse. —

Här har nu författaren en lång följd af (i och
för sig fullkomligt berättigade) reflexioner och
utrop öfver den syndaskuld och det ansvar, Birger
ådrog sig genom att bryta en sådan ed.

— Det var, fortsätter därefter författaren, icke
långt mellan det, att han svor, och att han begaf
sig ut ur riket till sin svåger Erik. Till honom
kom han alldeles utblottad. Erik (Menved) mottog
honom väl, försåg honom med det, han behöfde, och
lofvade honom, på hans bön, att börja ofred mot
de uppländske. »Sörj ej!» sade han. »Du har allt
godt att vänta. Du skall få igen Sverige, om jag
ock skall lägga på Danmark den högsta skatt, det
kan bära.» — Att han skulle lägga en så hög skatt
på Danmark, däri, tror jag, talade han fullkomligt
sant. —

Så slutar författaren med tydligt gäckeri denna
afdelning, hvars partiskhet och otillförlitlighet i
öfrigt torde lätt visa sig genom jämförelse med det,
vi förut omtalat.

*

Sedan författaren kort antydt, att från Erik
Menveds och Birgers sida en tid bortåt intet anfall
gjordes på Sverige, öfvergår han till att berätta om
den år 1308 inträffade <sp>fullständiga brytningen
mellan hertig Erik och konung Håkan</sp>. Han
﻿omnämner likväl icke hufvudanledningen till
Håkans harm mot Erik, nämligen den separatfred, som
hertigen i början af året ingått med danske
konungen, oaktadt han i sin förbundstraktat med
Håkan hade uttryckligen lofvat att ej utan Håkans
medverkan och samtycke underhandla om fred.
Andra tvistefrön mellan Håkan och hertig Erik
hafva vi uti det föregående berört. — Krönikans
framställning af denna nya fejds utbrott lyder
sålunda:

— Konungen af Norge sände bud till hertig
Erik och bad honom möta sig på <i>Munkholmen,</i>
strax ofvanför Konungahälla vid älfven, som flyter
mellan Sverige och Norge. När de kommit
samman där, kunde de icke förlikas väl. Hertigen hade
gärna hållit sämja och hoppades ännu att få
konungens dotter. Men konung Håkan ville ej så,
utan tänkte taga hertigen till fånga. Då detta blef
hertigen sagdt, red han till <i>Lerjesund</i><footnote>Om detta ställe var beläget midt emot det n. v.
<i>Lerjeholm</i> (strax norr om Göteborg), hade Erik ridit ungefär en mil
tvärs öfver Hisingen.</footnote> och lät där
sätta sig öfver älfven och räddes sedan icke
konungens vrede. —

— Hertigen innehade då ännu Konungahälla
fäste; det var väl bemannadt, och herr <i>Ficke</i><footnote>Namnet tros vara felskrifvet i st. f. <i>Sigge (Hallstensson);</i>
så hette åtminstone året förut befälhafvaren på slottet.</footnote> var
slottshöfding. Det var om sommaren, detta hände.
Hertig Erik trodde i början ej annat, än att
﻿konungen skulle intaga fästet. Men han lugnade sig,
när han besinnade, att han hade raska kämpar där,
och att det icke var lätt att taga något ifrån dem. —

— I fem veckor låg konung Håkan där med
en väldig flotta. Då blef <i>Bagahus</i> (d. v. s Bohus)
uppbyggdt, men ej gjordt färdigt; det var då af trä,
ej af sten. Det var hertigen mycket emot, att det
slottet kom att stå där. Grefve Jakob var den, som
då satte i konungen, att han skulle låta bygga
slottet. Sedan for konung Håkan hem till sitt land
igen. Men Bagahus gör de män omak, som fara
upp eller ned för älfven. Det är icke allt godt,
hvad man beder konungen, om. Den, som rådde
honom till att bygga det upp, sin lön får han i
helvetes brunn. —

Dessa vredeutgjutelser mot grefve Jakob tyckas
gifva ledning till bestämmande af tiden, då
krönikan blifvit nedskrifven. Vi återkomma till dem
längre fram.

— Sedan samlade hertig Erik sin härsmakt,
så snart vintern hade lagt is öfver sjöarna, så att
man kunde både rida och gå på dem. Han tog
vägen till Norge och stannade ej förr än i <i>Oslo.</i>
Norrmännen refvo många broar för att hindra hans
tåg, men det hjälpte dem aldrig en smul. Så länge
Norge står, skola de känna af, att hertig Erik har
varit där; det tyckes dem ännu, som om han fore
fram i landet. Han belägrade <i>Akershus</i> — det
skiljes från staden af en liten hafsvik — höll
riddarspel och slog många af sina män till riddare,
﻿fruktade inte norrmännen minsta grand och brydde sig
inte om, hvad kung Håkan sade. —

— Stadsboarna rättade sig villigt efter
hertigens befallningar, de hade ej annan råd. Staden
var den tiden mycket rik, och allt hvad hertigens
fogde kräfde af borgarne, det skulle strax vara till
reds, om de ej ville, att det skulle gå dem illa. De
fingo brygga dag och natt och laga till mat, så att
intet fattades. Från landsbygden hämtade de svin och
hornboskap och det bästa foder i stor myckenhet. —

— Då bar det så illa till, att hertigen
insjuknade. Men han hade med sig en läkare, som gaf
honom något, som gjorde honom godt och så hjälpte
honom undan döden. —

— Detta var om julen, medan de voro där i
Oslo. Då fingo hertigens män veta, att en stor
skara norrmän var i antågande. Väl tretusen
räknade man dem till. De stodo under ett banér vid
en bro en mil från staden. Hertigens ryttare läto
strax leda fram sina hästar, härklädde sig raskt och
redo i fyrsprång dit, där fienderna voro. I striden
blefvo många af de uppländske sårade. Men
norrmännen föllo så tätt, som gräset faller för bondens
lie, och kunde sedan staplas upp i högar. Dock
må man icke lasta dem. De ville gärna värja sitt
land, och, fastän det gick dem illa i händer, hade
de ingen skuld däri. Striden slutades så, att de
norrmän, som ville behålla lif och frihet, flydde
undan, och de uppländske förde med sig därifrån
många fångar. —

— Men omsider började hertig Erik att längta
hem till sitt land, ty sjukdomen kändes ännu svår,
och han räddes, att han skulle falla i dödens snara.
Alltså gaf han sig på återvägen till Sverige. Hvar
han kom under sitt tåg, gick folket honom till
handa, lämnade gisslan och lofvade mycket, som
sedan aldrig gäldades. Var det något landskap,
som satte sig upp emot honom, så lät han eld och
brand gå öfver det. Sålunda skildes han från
norrmännen. Jag tror väl, att de minnas det än. —

Här hafva vi nu hört krönikans berättelse om
hertig Eriks första bedrift i det stora krig, han hade
att utkämpa mot Nordens tre konungar tillsamman.
Framställningen af det norska fälttåget torde vara
i hufvudsak riktig. Dock förtiger vår författare,
att hertigen hade medhåll och understöd af flera
norska stormän, som voro missnöjda med konung
Håkan. För öfrigt lär väl striden mot den norska
bondehären ha varit något allvarsammare, än
krönikan låtsar om, och ha bidragit till Eriks beslut
att tåga hem igen, ehuru han ej ännu lyckats
intaga Akershus. I författarens skildring framlyser,
som vi sett, segrarens öfvermod, särskildt då det är
fråga om Osloboarnas ödmjuka tjänstvillighet. Men
å andra sidan kunna vi med nöje lägga märke till
det varma erkännande, han gifver de stackars bönder,
som nedhöggos af hertigens pansarklädda ryttare.

Krönikan berättar härnäst om tvenne
härjningståg, som norrmännen kort efteråt, alltså i början af
år 1309, företogo i Dal, för att hämnas svenskarnas
framfart i Norge.
﻿
— Därefter kommo norrmännen till samman
och sade mellan sig: »Skola götarna göra sig
gamman däraf, att de hafva bränt vårt land? Länge
få vi skam, och all världen har oss till åtlöje, om
vi ej finna på råd att bättra vår sak. Nu vilja vi
bränna hos dem till gengäld, så att de icke så snart
få skadan ersatt.» Och de samlade en stor skara
och tågade till <i>Dal.</i> Hvad skall jag förtälja härom
annat än det, att de brände ett helt härad så, att
man ej såg ett enda hus stå kvar. En riddare, som
hette herr <i>Ivar Jonsson,</i> var deras anförare. De
kommo hem till sitt land igen utan skada; så kan
det ofta hända,

<poem>ty lycka är bättre än guld;
den går det väl, som Gud är huld. —</poem>

— Det var i Norge en god man, som hette
<i>Helge Båt.</i> När han sporde, att det gått de andra
så väl i händer, då ville också han göra en
härfärd. Hur det gick för honom, det skolen I nu få
höra. Han tågade ned i Dal med en stor här och
mycken ofred, tog där fä, får och svin, och dem
ville hvar och en drifva hem till sitt. Då de nu
voro på hemvägen och följde stigarna i bergen,
fingo de höra en trumma bakom en lund
invid ett kärr. Och då ropade de: »Här kommer
härtigen! Illa är det!» Deras anförare sade till
dem: »Hur veten I, att det just är han? Och hvem
det nu vara må, så hoppas jag, att allt skall gå
väl för oss.» Folket var dock ej utan oro. Det var
fogden på <i>Dalahus,</i><footnote>Krönikan skrifver här <i>Dalaborg</i> för att få rim på »sorg»;
jfr här ofvan sid. 123.</footnote> som kom där. Han hade med
sig hertigens banér och hade ordnat anfallet så väl,
att norrmännen veko undan och litet hvar af dem
blef orolig, huru han skulle komma hem till sitt
land igen. De voro då riktigt komna i klämma och
läto all sin boskap löpa; den hade då intet djur kvar,
som förut haft två. Deras höfding sade till dem:
»Dugande män, värjen eder och flyn ej än!»

<poem>De drabbade då samman på en vall,
svärden klungo och bredyxan small;
norrmännen miste segern där
och lofvade Gud, att skogen var när,
och skylde sig i skog och ris,
men hertigens män, de vunno där pris.
Den bäst visste vägen af allom dem,
jag tror, han kom då fortast hem. —</poem>

Dessa gränsstrider, som af krönikan berättas
ganska utförligt och med en viss humor, hafva väl
varit af mindre betydelse. Viktigare var utan
tvifvel ett företag, som författaren med tystnad förbigått.

Ungefär samtidigt med hertig Eriks tåg till
Oslo hade en svensk här infallit i <i>Jämtland,</i> som
den tiden tillhörde Norge, underlagt sig detta
landskap och hotat <i>Trondhjem.</i> Krigståget, som för en
tid bragte jämtarna under svenskt välde och
dessutom tjänade till att splittra fiendens
försvarskrafter, gör heder åt den svenska strategien och har
väl helt enkelt blifvit uteglömdt af vår författare.

Krigets senare skede blef, som vi få se,
ojämförligt mycket farligare för hertigarna, än det förra varit.

*
</chapter>
<chapter name="VII. Om det stora krigets senare skede, frederna m. m. (åren 1309—1313)">
<h2><small>﻿SJUNDE KAPITLET.

Om det stora krigets senare skede, frederna m. m.
(åren 1309—1313).</small></h2>
<img l></img><br>
Det ligger nu närmast för krönikan att förtälja
om konung Håkans besök hos Erik Menved
för att befästa förbundet mot hertigarna och väl
äfven aftala gemensam fälttågsplan. Vid Håkans
färd till Danmark passade hertig Erik på att
tillfoga hans flotta en betydande förlust. Härom
berättar krönikan på följande sätt.

<poem>— När pingsten kommen var därnäst
och frost och snö och regn och bläst
förgått och vinterns tvång
och fåglarna började sin sång.</poem>

då ville konung Håkan fara från Norge med en
stor här. Många snäckor och stora långskepp
gjordes redo, och med dem afseglade konungen åt
Danmark till. Vinden var hård och motig och dref
många af skeppen in i <i>Kalfsund.</i><footnote>Sundet, som ännu kallas så, ligger nära inloppet till Nordre älf och var således ej aflägset från det dåvarande
Konungahälla.</footnote> När de hade
legat där en tid, så kom hertig Erik dit och
började då en annan lek.

<poem>Han tog de båtar, han kunde få,
hellre stora dock än små,
och satte sina män däri,
hjälteskaran, ung och fri.
De rodde nu ut till dem på haf,
och skeppen sju de vunno dem af
och slogo så många norrmän ihjäl;
det likade konungen icke väl.</poem>

En af de norrmän, som föllo där, var herr <i>Ivar
Jonsson</i>.<footnote>Sannolikt den samme, som fört befälet vid norrmännens
första infall i Dal.</footnote> Herre Gud, en sådan olycka, att han
skulle råka ut för detta! »Det var illa,» sade
hertigen, »att den dugande mannen vardt död.» De
buro honom till barfotabrödernas kloster (i Skara)
och höllo där hans begrafning med stor
högtidlighet i många förnäma mäns närvaro. —

— Ännu en färd ville hertigarnas män göra
till de norska skeppen. Det var <i>Erengisl</i> af Skara,
herr <i>Magnus Kristineson</i> och herr <i>Magnus
Algotsson,</i> som anförde. Men det blef ingen glädje af
den färden: de foro bort, men aldrig hem. När de
kommo fram dit, där norrmännen lågo, och dessa
kunde se, att de voro alltför få och hade små, låga
fartyg, så redde sig norrmännen med godt mod till
försvar. Hertigens män rodde midt in ibland
skeppen. Där var då mycket buller och ropande.
Norrmännen stodo högt upp öfver dem, höggo, stötte,
sköto och kastade med stora stenar, så att det blef
svårt att stå emot. Då togo norrmännen herrarna
till fånga, förde dem upp på land och drogo af dem
deras rustningar. Dit kom då löpande en hop uselt
och nedrigt pack och frestade på, om bredyxan bet.
De uslingarna höggo herrarna i stycken, så att en
bit flög hit, en annan dit. Så pläga oädla män
göra. Hvarhelst dugande män höra detta, klandra
de dem för odådet. Norrmännen hade också många
onda skalkar med sig på flottan. — Gud gifve
herrarnas själar himmelriket för den hårda död, de
fingo lida! —

— Under tiden var konung Håkan och höll
hof (d. v. s. högtidligt möte) med den danske
konungen. Mot sin husfrus vilja lofvade han bort sin
dotter, som hertig Erik hade fäst, till junker
<i>Magnus Birgersson,</i> så har jag sport. Det smärtade
ingen så mycket som den norska drottningen.
Sedan seglade konung Håkan hem till sitt land och
fick då tidender om striderna i Kalfsund. Sådana
tidender fick han ofta. —

Här anmärka vi, att freds- och
förbundstraktaten mellan konungarna visserligen icke definitivt
afslöts förr än sommaren år 1309 (i Köpenhamn),
alltså vid det möte, författaren här omnämnt, men
traktaten hade blifvit preliminärt aftalad redan
föregående sommar. I aftalet ingick redan då
Ingeborgs trolofning med Magnus. — Uti författarens
skildring af de fångna herrarnas nedhuggande gäller
harmen icke så mycket omänskligheten i och för
sig, utan snarare den omständigheten, att det var
﻿<sp>förnäma</sp> och <sp>ädelborna</sp> män, som så skymfligt
behandlades af en rå pöbel. Författaren kan nog
också visa medkänsla med allmogens lidanden, men
är dock uppfylld af den på hans tid vanliga
föreställningen, att riddare och andra högättade
personer voro ett vida finare och bättre slags
människor än simpelt folk.

Därefter berättar krönikan om ett härnadståg,
som hertig Erik samma år företog ett stycke
norrut i det nuvarande Bohuslän.

— Samma år gjorde hertig Erik en mindre
härfärd in i Norge. Ty honom var sagdt, att
norrmännen ämnade med en ringa skara falla in i Sverige
och härja, och han trodde, att norrmännen skulle
hålla stånd mot honom. Men de flydde och ville ej
invänta honom samt gjorde en förhuggning i hans
väg; han kom likväl öfver den med sitt folk och fram
till en by, som heter <i>Ljung</i> och tillhörde herr <i>Tord
Unge.</i> Där slog hertigen läger. Men norrmännen
räddes storligen och flydde öfver allt ur bygden; det
var, som om pesten hade farit fram där och allt folket
dött ut; hade man också ridit många mil, så skulle
man ej ha mött så mycket som ett barn; så stor var
deras räddhåga. Hertigen visste ej, hvar de voro,
och sände sitt folk åt alla håll för att söka efter
dem, men fick ändock icke spaning på dem. De
höllo sig likväl tillsamman och hade gömt sig i
skogarna, ty lifvet var dem kärt. En gång hade
hertigen skickat ut tjugo af sina män; de redo på
goda hästar och skulle speja efter norrmännen. Då
lågo några norrmän på ett berg och skådade vida ut
öfver landet. Och när de sågo, att fiendeskaran ej
var större, så lupo de ned och anföllo hertigens
män samt dråpo <i>Jöns Blå</i> och två andra — så går
det till i krig. De öfriga kommo lyckligt undan
norrmännen och redo till hertigen. Han lät då hela
sin här rycka ut på marken för att afbida fiendens
anfall; men fastän de väntade länge, kommo inga
norrmän dit, utan flydde i stället längre bort. Och
eftersom hertigen ej kunde komma åt att strida
med norrmännen, vände han om till sitt land och
brände på vägen, så mycket han fann för godt.
Sedan saknades det icke oro och bekymmer för
hertigen. —

Med de sista orden vill författaren förbereda
framställningen af de stora faror och svårigheter,
hertig Erik hade att möta under hösten år 1309,
då han anfölls af båda konungarna, den danske
och den norske, på samma gång. Farligt var i
synnerhet det danska anfallet, ty konung Erik
Menved hade med sig en välrustad och efter den
tidens förhållanden ovanligt stor här. Enligt en
dansk källa skall den ha räknat 60,000 man,
hvilken uppgift dock tros vara något öfverdrifven.

Den utomordentliga strategiska skicklighet,
hvarmed hertig Erik räddade sig, sin här och sitt rike
från en, som det tycktes, oundviklig undergång,
kommer kanske icke fullt till sin rätt i vår
författares framställning; men att skildringen icke blott
är liflig och målande, utan ock visar fackmannens
förstående uppfattning, torde vi komma att finna.

— Konung Erik rustade sig starkt och
samlade till sig både danska och tyska krigare. Mången
man från främmande land gaf sig då välrustad i
hans tjänst; därigenom blef hären så stor. Aderton
förstar, några med flera ryttare, andra med färre,
kommo till hans hjälp. Och han lönade dem väl,

<poem>gaf ut silfver med bägge händer,
tusen lödiga mark i sänder.
Den, silfver hafver nog att gifva,
han finner många, som hos honom blifva.</poem>

När nu alla de herrar, som bodde i konung
Eriks närhet, hade slutit sig till honom, sade de:
»Nu vilja vi se till, hvad vi förmå.» Och de, som
ville följa honom till Sverige, hade trehundratjugo
hästar. —

Denna sista uppgift är alldeles för låg och
måste bero på något skriffel. Enligt en tysk källa
hade Erik Menved 3,600 ryttare.

— Då red hertig Erik ut åt landamärket (d. v. s.
gränsen) med stor härsmakt. Dock var han icke
så stark, att han kunde bestå mot konungen af
Danmark och mot alla de konungar, hertigar, grefvar
och andra ypperliga krigare, som följde denne och
lydde hans bud. När den danska hären kom fram
till gränsen, vek hertigen undan och drog sig före
dem in i landet. Hvad som då fanns för handen
af mat och foder, det tog han allt med sig. Jag
tror, att konungens män fingo slita ondt däraf.
Hur långt de än tågade fram på dagen, så hade
hertigen öfverallt varit där före dem och hade ställt
till för dem så, att de gärna hade sett, att det
varit bättre. Vågade sig någon ett stycke bort från
hären, så kommo strax hertigens män fram och
höggo eller stucko ned honom. Danskarna blefvo
därigenom illa till mods och togo sig alltmera till
vara. När tjugo redo ut, kommo tre igen. Och
till slut tordes ingen fjärma sig från hären, utan
enhvar fick nöja sig med det, han kunde få där.
När hertigen kom till <i>Värnamo,</i> så lät han en del
af sina pålitligaste män begifva sig till <i>Lödöse</i> och
till <i>Skara</i> för att bemanna fästena där. Det var
hans bästa råd, ty nu var det trångmål. —

Författaren tyckes mena, att hertig Erik i
Värnamo delade sin här af den anledning, att han där
fått underrättelse om konung Håkans anfall och
alltså måste skydda sina besittningar i väster från
att eröfras och sig själf från att blifva tagen i
flanken eller i ryggen. Endast Lödöse och Skara
nämnas, men ej Konungahälla, ty hertigen torde hafva
fått veta, att detta fäste redan intagits, eller att
dess fall var nära förestående. — Till skildringen
af fientligheterna på den norska sidan kommer
författaren längre fram. Nu skola vi först höra, hvad
han har att vidare förtälja om den danska fejden.

— Hertigen ville sätta sig till motvärn vid
<i>Humlarum</i> (vid Huskvarnaån nära Jönköping). Men
när konung Erik omsider kom fram dit, drog
hertigen sig undan till <i>Holaveden</i> (d. v. s.
gränssko﻿gen mellan Småland och Östergötland). I
<i>Jönköping</i> lägrade sig konung Birger med riddare och
svenner. De uppförde där ett fäste af trä, ty det
var ondt om sten där. Till fästet drefvo de nöt,
får och annan boskap och slaktade. Men de voro
i stor räddhåga, att hertigen skulle komma öfver
dem. Konung Erik ville då tåga genom skogen,
och hertigen hade ämnat möta honom där. I <i>Bjällbo</i>
hade han förlagt sina tyska ryttare. De kommo
nu till undsättning vid byn <i>Svem</i> (på Vätterns
strand), ty där ville hertigen strida mot danskarna.<footnote>På detta ställe, liksom vid Humlarum, var terrängen
gynnsam och gjorde det möjligt att strida mot öfverlägsna fiender.</footnote>
Dessas här kom nu efter hand fram öfver
skogsåsen. Då inträffade något, som lätt nog kan hända:
herr Mattias, som förde hertigens banér, störtade
omkull, däraf att hästen snafvade öfver en sten;
och fallet var så våldsamt, att banérstången brast
sönder. Detta gjorde dem alla mycket bekymrade.
Och när alla konungens trupper kommit öfver
skogshöjden, vände hertigarna om. —

Författaren menar naturligtvis, att svenskarna
blefvo så modlösa på grund af det olyckliga
förebudet, att hertig Erik nödgades uppgifva planen
att begagna sin förmånliga ställning till att
öfverfalla den danska hären, medan ännu blott en del
af den hunnit fram. Emellertid förmodar den
norske historieskrifvaren <sc>Munch</sc>, att hertigen gärna
gripit en förevändning att äfven denna gång
undvika ett större fältslag.
﻿
— Där skildes då hertigarna, såsom de bägge
funno det vara bäst. Hertig Erik for till <i>Kalmar,</i>
men den andre skulle fara till <i>Stockholm.</i>
Konungarna Erik och Birger och de herrar, som voro
med dem, tågade då fram till <i>Nyköping</i> och
inneslöto staden. Där fingo de många döda och
sårade.

<poem>De kunde ej uträtta annat,
ty fästet var väl bemannadt. —</poem>

— Då hertig Erik hade kommit till Kalmar
behöfde han sedan icke oroa sig så mycket. Ty
där kommo till honom två skepp med tyska
krigare, och han fick då godt om folk. Han tog också
med sig en del af besättningarna i Varberg och
Kalmar och red så ned mot Jönköping. Fogden
där var på sin vakt, men besättningen kom i stor
förskräckelse, och det slutade så, att hertigen brände
ned till grunden det fäste, som danerna hade byggt.
I striden blef herr <i>Ivan</i> ihjälskjuten, en höfvisk och
förträfflig riddare; det gjorde hertigen mycket
bedröfvad. Samma öde fick där också en af konung
Birgers riddare, som hette <i>Gudsärk;</i> han var nog
icke mycket hågad att dö, men han fick med sitt
lif umgälla för förstarnas oenighet. När nu allt detta
var uträttadt, fästet intaget och brändt, då lade sig
hertigen i <i>Axevalla</i> slott och kallade samman
västgötarna och beredde sig att där möta konung Erik. —

— Så snart konung Erik sporde, att hertigen
var lägrad där, och att Jönköping var taget och
besättningen borta och fästet brunnet, så sade han:
﻿»Nu duger det ej att dröja här. Jag har nu legat
här ända sedan mickelsmässa, och nu är det jul.
Mången stridshäst och månget lastdjur har jag mist
här under tiden. Hade jag vetat förut, att det skulle
gå så här, så hade jag ej kommit hit i år. Mitt
folk åtrår och längtar att komma härifrån. Vi hafva
förödt landet rundt omkring oss och kunna ej längre
föda oss här. Och jag är lika när att taga fästet
som första dagen, jag kom hit.» — Det var
åttondedagsaftonen (d. v. s. nyårsaftonen), som han bröt upp.
Mången af hans män hade där mist sin häst och
fick gå därifrån till fots. Mig tycktes, att jag
aldrig hade sett en sådan mängd ben af hästar, som
det låg där på marken. —

Vi erfara alltså, att författaren själf varit vid
Nyköping efter danskarnas aftåg och sett de
bedröfliga spåren efter deras läger. Att nöden i danska
hären varit mycket stor, uppgifves också både i
danska och tyska källor. Enligt en dansk krönika
skall i lägret hafva utbrutit myteri, anstiftadt af
hertig Erik genom mutor och löften till några bland
anförarna. — Vi skola nu höra, hvad vår författare
berättar om det danska krigets slut.

— Konung Erik och hertigen höllo då möte
och slöto stillestånd. Nu skulle konung Erik
förlika bröderna med hvarandra, så att ingen af dem
sedan skulle tala om det onda, den andre hade
gjort honom, utan de skulle vara vänner och
förbundne, och hvar och en skulle hafva den del af
riket; som honom tillkom. Därpå red konung Erik
﻿hem till Danmark igen. Han bragte då mycken
vånda öfver sina bönder. Ty han lade skatt på hvar
plog, en mark silfver. Bonden måste sälja både jord
och skog för att gälda solden till krigshären. Men
därmed blef ändå icke all solden gäldad.

<poem>När kungen hade den skatt pålagt,
då hade han uppfyllt, hvad en gång han sagt. —</poem>

Med dessa ord anspelar författaren på det löfte,
Erik Menved hade gifvit Birger, nämligen att han
skulle hjälpa denne, om han ock måste lägga den
högsta skatt på Danmark, som det kunde bära. —
Nu kommer ordningen till att berätta om
fientligheterna på den norska sidan.

*

— Då kom hertig Valdemar från Stockholm
till hertig Erik och förde med sig en skön skara,
både riddare och riddares vederlikar, uppländske
så väl som tyskar. Bägge hertigarna redo nu
genom Västergötland och vände sig mot
Konungahälla och började belägra det. Fästet hade nyligen
affallit från hertig Erik och återtagits af konung
Håkan. Det hade skett, litet innan konung Erik
drog in i Sverige, och medan hertigen stod vid
gränsen. Då hade konung Håkan kommit till
Konungahälla, belägrat fästet och tvungit
slottshöfdingen att uppgifva det. Här står nu skrifvet, hur
det gick till.<footnote>Uttrycket beror därpå, att krönikan tänkes högt
uppläsas för lyssnande åhörare; jfr i det föregående s. 105.</footnote> Slottshöfdingen var också norrman.
<i>﻿Tord Unge</i><footnote>Omnämnd här ofvan s. 159.</footnote> hette han. Att han icke försvarade
fästet bättre, det kom sig däraf, att han räddes för
konungens vrede, som kunde gå ut öfver det gods
och de fränder, han hade i Norge. Så blef han
då försonad med konung Håkan och fick stanna
kvar som fogde på slottet. Men nu var hertig Erik
vred på honom och ville vinna fästet ifrån honom
och sade: »Jag gifver mig ej tillfreds med mindre,
än att jag får det intaget, innan jag far härifrån.» —

— Medan hertigen belägrade Konungahälla,
rustade man sig i Norge för att undsätta fästet. När
vintern hade lagt älfven, så att man kunde både
gå och rida öfver den, då sände norrmännen på
väg till Konungahälla en riddare med mycket folk.
Men han fick en dålig hemfärd. Ty hertig Erik
tog och skickade emot honom herr <i>Bjarne
(Lodinsson).</i> Denne kände vägen och gjorde gärna, hvad
hertigen bad. Konung Håkan hade gjort herr
Bjarne biltog. Och dock hade han i <i>Paris</i> fått
bref på, att han var en mäster (d. v. s. magister) i
boklig lärdom. På denna färd hjälpte honom
Kristus. Skarorna möttes under en lid vid ett berg en
morgonstund. Där blef konungens riddare sårad,
så att han hade fått nog för hela det året, och
norrmännen förlorade slaget. Fastän denna
härnadsfärd ej var stor, blef den likväl skadlig för
norrmännen. De togo illa vid sig, när deras här vände
om med oförrättadt ärende. Det plägar så vara:
då man märker, att det ser illa ut, så flyr man
﻿gärna och väjer undan för skadan. Och så snart
nu slottshöfdingen sporde, att han icke kunde få
någon hjälp från dem, öfverlämnade han fästet åt
hertigen, såsom denne fordrade. I hans ställe satte
hertig Erik en riddare från Tyskland, som då fick
Konungahälla i sin vård. —

— Herr Tord Unge red nu bort och dit, där
han sporde konung Håkan vara, och sade till
honom: »Jag har uppgifvit slottet. Därtill hafva
nöd och tvång drifvit mig. Om nu hertigen vill
underhandla med eder, så upptagen det väl! Det
beder jag och råder eder till. Jag ville, att I haden
sett hans härsmakt, som han kringhvärfde fästet
med.

<poem>Han ligger i Konungahälla än
och hafver mång tusen tappre män.
Och skall hans vilja i fullbordan gå,
och kunna vi icke ett stillestånd få,
så härjar han all <i>Viken</i> med eld och brand,
att sent blir det botadt för Norges land.»</poem>

Konungen svarade: »Jag vill göra, som du säger,
om han vill lyssna till mina ord. Han och jag
skulle fullväl sämjas, om han ej rättade sig efter
utländske mäns råd<footnote>Detta uttalande är mycket egendomligt, dels därföre
att konung Håkan (enligt vår författare) betraktar hertigen som
<sp>landsman</sp>, dels emedan författaren här, liksom en gång förut
(se s. 110), synes vilja skjuta skulden för oenigheten i Norden på
utländingar (tyskar?).</footnote>. Så länge han gör det, saknas
icke trätofrön.» — Det skickades då bud till hertig
Erik, att konungen ville hafva lejd. Och de kommo
﻿samman och talades vid. Och strax blef det
likligare till fred. De kommo snart till ett aftal, att
det skulle vara fred mellan rikena, — detta
åstadkom Gud; han är den, som förmår mest. Det var
vid fastans ingång, som de gjorde aftalet, och om
sommaren afslöts freden. —

Nu ha vi åter kommit till en punkt i berättelsen,
där vår författares uppgifter äro mycket
ofullständiga och därtill ofullständiga på sådant sätt, att
svek och löftesbrott af hertig Erik förbigås. Den
slutgiltiga uppgörelsen mellan hertigen och konung
Håkan försiggick ingalunda så enkelt och ostördt,
som författaren tyckes mena. Utom de nyss
anförda uppgifterna om preliminär öfverenskommelse
vid fastans ingång och fredens afslutande följande
sommar har krönikan blott ett enda kort
meddelande om freden. Detta kommer litet längre fram
(efter en skildring af hertigens afsked från sitt
krigsfolk, hvarom strax mera) och lyder sålunda:

— Sedan for hertigen till <i>Stensö</i><footnote>Om detta möte skola vi tala längre fram.</footnote>. Där
trolofvade konung Håkan sin dotter med honom; och
då blefvo de uppriktigt försonade, så att ingendera
sedan bar agg till den andre. —

Man kan ej se annat, än att författaren
med dessa ord menar, att mötet på Stensö egt rum
samma år, som de förut omtalade händelserna, d. v. s.
år 1310, och att förlikningen på Stensö just varit
den fred »på sommaren», hvilken han nyss
omnämnde.
﻿
Men i verkligheten torde händelsernas gång
hafva varit ungefär följande: Sedan norrmännens
försök att undsätta Konungahälla misslyckats och
fästet intagits af svenskarna, hade hertig Erik och
konung Håkan en sammankomst i Oslo, i början
eller vid midten af mars år 1310, där man aftalade,
att fientligheterna skulle upphöra, att hertigen å nyo
skulle förlofvas med prinsessan Ingeborg, att han
skulle återlämna Konungahälla och Varberg m. m.,
samt att definitiv fred skulle afslutas i <i>Balgö</i> (nära
Varberg) den 8 maj samma år. Huruvida något
möte i Balgö verkligen egde rum, vet man ej. Men
säkert är, att hertigen icke infriade sitt löfte att
återlämna slotten. Däraf följde ny brytning mellan
hertigen och Håkan samt en fullständig
frontförändring å hertigens sida.

På det stora fredsmötet i <i>Helsingborg</i> i juli år
1310, där allmän fred slöts mellan de tre nordiska
rikena, bestämdes det, att prinsessan Ingeborg skulle
förmälas med junker Magnus Birgersson, såsom det
två år förut hade aftalats. Hertig Erik däremot
skulle få den mecklenburgske fursten <i>Nikolaus</i> af
<i>Werle</i> dotter <i>Sofia,</i> som var systerdotter till konung
Erik af Danmark och för öfrigt äfven systersons
dotter till drottning Eufemia af Norge. Prinsessan
Sofia af Werle var ännu ett barn och skulle skickas
till Sverige för att uppfostras; hon blef också
mycket riktigt förd hit. Hertig Erik skulle till konung
Håkan återlämna Konungahälla. Däremot skulle
han få behålla Varberg och Nordhalland, men
så﻿som län af den danske konungen. Till denna
sistnämnda punkt i fördraget kunde man endast med
stor svårighet utverka konung Håkans medgifvande.
— Om Sveriges delning bestämdes, att Birger skulle
få ungefär hälften af riket, nämligen Norrland, delar
af Uppland, Västmanland och Småland, jämte hela
Närke, Södermanland, Östergötland och Gotland,
medan hertigarna gemensamt skulle med full
myndighet innehafva och styra det öfriga. — Att hertig
Erik sålunda uppgaf sina gamla förbindelser med
Norge och vände sig till Danmark, tros hafva
berott därpå, att han varit invigd i vissa hemliga
stämplingar, som några af Erik Menveds vasaller
och undersåtar förehade mot sin konung, och att
han påräknat att vid det väntade upproret och den
däraf följande oredan kunna göra betydliga
landvinningar i Danmark.

Bestämmelserna i Helsingborgstraktaten gingo
endast delvis i uppfyllelse. Birger återvände
visserligen till Sverige och tog sin andel af riket i
besittning. Men hertig Erik och konung Håkan
närmade sig snart åter till hvarandra. Hertigen
tyckes ha funnit utsikterna till förverkligandet af
planerna på Danmark mindre goda, än han väntat.
Konung Håkan, som icke heller denna gång lyckats
få igen Konungahälla, har säkerligen kommit till
den öfvertygelsen, att det vore bättre att hafva
hertigen till vän och svärson än till fiende. <sp>Då först</sp>
träffades den <sp>slutgiltiga</sp> öfverenskommelsen om
Eriks giftermål med Ingeborg. Platsen för Håkans
﻿och Eriks möte har nog varit det <i>Stensö</i> (= <i>Stensjö,</i> vid
Hallands kust?), som krönikan omnämner; tiden var
sannolikt hösten år 1311. Mötet egde rum i största
hemlighet, och hvarken Erik Menved eller Birger
fick någon kännedom om det nya aftalet. Hertigen
reste i början af år 1312 utomlands, enligt
föregifvande för att göra en pilgrimsfärd, men i själfva
verket för att erhålla påfliga skrifvelser att åberopa
sig på för sitt nya äktenskapsprojekt. På
hemvägen, om våren, träffade han samman med Erik
Menved och underhöll med denne, som ej anade
svek, de vänskapligaste förbindelser. Och så kom,
i slutet af september samma år, firandet af hertig
Eriks och prinsessan Ingeborgs bröllop som en
öfverraskning af det obehagligaste slag både för
Erik Menved och för Birger. Men någon hämnd
kunde de icke taga. Birger kände nu sin svaghet,
och konung Erik var alltför upptagen af inhemska
svårigheter för att inlåta sig i ett nytt krig. Det
blef i stället ett <sp>nytt fredsmöte i Helsingborg</sp>,
juni 1313, däri hertig Erik åtog sig att för
löftesbrottet betala dryga böter till den danske konungen
och till furst Nikolaus af Werle samt att göra ett
slags afbön. Först med detta möte i Helsingborg
år 1313 var freden mellan de tre nordiska rikena
för en tid betryggad.

Nu är det visserligen ursäktligt, om krönikans
författare ej haft reda på alla underhandlingarna
och alla de sinsemellan stridiga fördragen, helst som
flera af dem hållits hemliga. Men de båda stora
﻿fredsmötena i Helsingborg och hvad på dem
beslutits angående Sofia af Werle, måste han dock
hafva känt. Hertigens utrikesfärd var väl också
allmänt bekant. Att författaren ej säger ett ord
om Eriks oridderliga uppförande mot prinsessan
Sofia, beror nog endast på hans partiskhet för sin
hjälte. (Om tiden 1310—13 jfr f. öfr. kap. X.)

Vi vända oss nu till fortsättnipgen af krönikans
berättelse. Sedan författaren omtalat, att hertig
Erik vid påsktiden näst efter kriget mot Norge
utbetalat solden till sina krigare, gifvit dem präktiga
föräringar, tillställt en lysande fest för dem i
<i>Lödöse</i><footnote>Skildringen af denna fest har jag ej velat upptaga i
texten för att icke afbryta redogörelsen för de storpolitiska
förhållandena. Men af en anledning, som strax skall nämnas,
förtjänar festbeskrifningen vår uppmärksamhet, och jag
återgifver den alltså här. »Hertigen fick,» säger krönikan, »mycket
lof af mången man för den höfviskhet, han lade å daga vid
detta gästabud. Han gjorde många af sina män till riddare
och skänkte dem, då de fingo fara hem, guld, silfver och
dyrbara kläder. Det gods är väl användt, som man gifver åt
dugande män, som väl kunna göra sig förtjänta däraf. <sp>De
tiggande</sp> (d. v. s. »<sp>lekarne</sp>») blefvo där alla rike. <sp>Sent
födes hans like, den milde hertig Erik, som har så
stor ädelhet</sp> (»dygd») <sp>med sig</sp>». — De sista (här spärrade)
orden äro märkliga, enär de genom användningen af
presens-formen (»har») synas angifva, att hertig Erik ännu lefde, när
detta stycke af krönikan författades. Huru denna sak bör
bedömas, skola vi tillse i kap. X.</footnote> och därefter låtit de utländska legotrupperna
fara hem, och sedan författaren därnäst, på sätt
som nyss nämndes, gjort ett meddelande om
﻿öfverenskommelsen i Stensö, skildrar han den nya
fredstiden sålunda:

— Dessa tre konungariken kommo då alla väl
öfverens, förty att de hade blifvit leda vid krig och
oroligheter. Gud hade ingifvit dem, att de skulle
låta hat och bitterhet fara och älska höfviskhet och
god ordning. Tornej och dans kommo då åter i
bruk, hat och ondska lades bort. —

Vi se, att författaren här, liksom då han
skildrade den lyckliga fredstiden under Törgils
Knutssons styrelse, framhåller »tornej och dans» såsom
tecken på allmän trefnad och belåtenhet. Det är
nog riktigt, att sådana lustbarheter förekommo vid
hofven; men därför var just icke tillståndet i de
nordiska rikena synnerligen lyckligt under dessa år.
Kriget hade kostat stora offer, i synnerhet för
Danmark och Sverige. Det senare landet var vida
omkring förhärjadt och ödelagdt, missväxter och farsoter
tillkommo, och folket skulle nu bekosta hofhållning
åt tre furstar, som alla voro skuldsatta och
slösaktiga och därför pålade dryga skatter. Häraf
framkallades, åtminstone inom Birgers område, flera
uppror. Ett af dessa skildrar författaren strax
efteråt.

— Nästa mickelsmässa kom konung Birger
åter till Sverige och lät sig denna gång nöja med
tredjedelen af riket, såsom det förut var
öfverenskommet. —

Vi anmärka, att Birger torde ha återkommit
år 1310, kort efter mötet i Helsingborg, som hölls
på sommaren detta år, och att han enligt
fredsvillkoren skulle hafva ungefär häften af riket, ej
tredjedelen, som vid det tidigare skiftet. — Oriktig är
också den uppgift i krönikan, som kommer här
närmast efter, nämligen att fälttåget till Gotland
skulle ha inträffat »nästa sommar». Det egde rum
först år 1313. Emellertid berättar krönikan på
följande sätt:

— Nästa sommar därefter for mången ståtlig
och tapper hjälte med konungen öfver till <i>Gotland.</i>
För den skull for konungen dit, att gutarna icke
gåfvo honom så stor skatt, som han ville att de
skulle gifva. När nu konungen steg i land med
sitt folk, hade bönderna uppställt sig kring sitt
banér och ville värja sig. De bjödo honom nu,
såsom de ock förut hade gjort, att erlägga samma
skatt, som af gammalt hade utgått från deras land.
Men konungen sade nej och ville lägga på dem en
större, och den ville de icke tåla. Till slut blefvo
hofmännen trötta på att vänta och började strid.
Men bönderna fingo där öfverhand, så att konungen
vek undan och flydde tillbaka till skeppen. För
den, som då var senfärdig, gick det illa. Herr <i>Bengt
Pedersson</i> föll där, <i>Peder Bengtsson</i> och flera andra.
Gud frälse deras själar från all nöd!

<poem>Konungen for då åter hem
och fick ej större skatt af dem. —</poem>

Denna snöpliga expedition, som vår författare
berättar med en viss skadeglädje, företogs, såsom
vi nyss nämnde, icke förr än år 1313, alltså först
året efter hertigarnas bröllop. Men vår författare är
här, som ofta annars, vårdslös med kronologien. Ty
han kommer först nu till att skildra den
storartade bröllopsfesten och därmed sammanhängande
händelser.

*
</chapter>
<chapter name="VIII. Om hertigarnas giftermål och om Nyköpings gästabud (åren 1312—1317)">
<h2>﻿<small>ÅTTONDE KAPITLET.

Om hertigarnas giftermål och om Nyköpings gästabud
(åren 1312—1317).</small></h2>
<img l></img><br>
I det föregående hafva vi följt krönikans
framställning af det stora krig, hertig Erik med
skicklighet och framgång utkämpade mot Danmarks och
Norges förbundna konungar. Vi hafva därefter tagit
en öfverblick af de — i krönikan mestadels
förbigångna — traktater, genom hvilka hertigen slöt
sig än till den ene, än till den andre af de bägge
konungarna, för att slutligen i största hemlighet
förnya sitt vänskapsförhållande till konung Håkan.

Nu få vi se, hvad vår författare har att berätta
om firandet af det långt förut aftalade <sp>giftermålet</sp>
mellan hertig Erik och den norske konungens dotter.
Förlofningen hade, som vi erinra oss, länge varit
afbruten och gällde ännu för att vara det;
prinsessan Ingeborg hade i stället lofvats åt Birgers son
Magnus, och konung Håkan gjorde sig medskyldig
i ett skamligt traktatsbrott, när han, utan att på
något sätt underrätta vare sig Birger eller Erik
Menved, gaf sin dotter åt hertigen. Bröllopsfesten
hölls i <i>Oslo</i>, i september år 1312. Det var, som vi
få se, ett dubbelbröllop: hertig Erik fick Håkans
dotter, då ännu blott elfvaårig, hertig Valdemar
konungens brorsdotter, som då var femton år
gammal. På grund af sin ungdom stannade brudarna
sedan kvar i hemmet ett år, innan de reste till sina
gemåler. — Krönikan berättar på följande sätt:

— Konungen af Norge tillredde då ett
gästabud, såsom man gör, när man gärna vill undfägna
sina vänner väl. Och han gaf hertigarna tillkänna,
att han ville hålla bröllop åt dem. Detta tycktes
dem vara godt att höra, och de blefvo däraf glade
och blide. Dyrbara kläder och smycken läto de
tillskära och förfärdiga, som de ville föra med sig,
och gåfvo alla sina riddare nya kläder, två dräkter
åt hvar, tre åt somliga, och läto sko sina hästar
väl, ty de hade lång väg att rida. Vid
mickelsmässotid kommo de fram.

<poem>I Oslo bröllopet var tillredt.
De vänaste mör, man nånsin har sett,
voro där, konungadöttrar två.
Aldrig en man kunde sörja så,
att icke hans hjärta måste le,
när deras skönhet han fick se.
Hertig Erik den milde,
han fick den, han hafva ville.
Men den, som kungens brorsdotter var,
henne fick hertig Valdemar.</poem>

Där voro då mångahanda nöjen och lustbarheter.
Lekarne (d. v. s. gycklarne, spelmännen och sångarne)
fingo dyrbara kläder, stridshästar och passgångare,
så att de foro rikare dädan än dit.
<poem>
Bohord var där och dustridt mång’,
dans och lek och fager sång,
glädje, hvart än man sig vände.
Den Gud, som denna glädje dem sände,
Han gläde dem nu i himmelrik,
Valdemar och hertig Erik. —
</poem>

Vi se, huru författaren, just då han entusiastiskt
beskrifver den jublande festglädjen, vemodigt drager
sig till minnes, att de <i>då</i> så lyckliga brudgummarna
icke mera finnas i lifvet — Men ännu har han
flera härligheter att undfägna oss med. Låt oss
höra honom vidare!

— Nästa pingst därefter lät hertig Erik hugga
och draga samman timmer till att bygga en
festsal. Vore den att köpa för penningar, så vore den
tusende mark värd. Där voro då många
timmermän och bland dem en, som var mästare för dem
alla. Så långt jag har farit öfver landen, har jag
ännu aldrig sett någon annan sal så stor och präktig.
När byggnaden var alldeles färdig, lät man
innantill tapetsera den med kläde och baldakin, med päll
och sindal. Goda källare hade man också gräft i
marken därinvid. Första gången, jag fick se denna
sal, önskade jag, att den hade varit min. Huset
låg på en slätt invid ett berg, och utmed huset
rann en älf, som utflyter i hafvet.<footnote>Byggnaden anses ha stått i Lödöse, alltså vid Göta älf.</footnote> Man förde dit
från alla land vin och mjöd och allehanda saker, som
man behöfde, och lade ned dem i källrarna invid salen.

<poem>Yppare kost har jag aldrig sett,
än de förstar hade där tillredt. —</poem>

— Konungen af Norge valde då de skönaste
skepp, han kunde få, och utrustade dem ståtligt, ty
han ville gärna bevisa sina vänner all heder. Jag
tror, att man skulle få leta vida omkring, förr än
man finge se en skönare flotta än den, som då
lopp in till Oslo, af snäckor, karfvar och löpskutor.<footnote>Alla tre slagen synas ha varit snabbgående och
jämförelsevis små; snäckor omtalas dock stundom såsom använda
i krig.</footnote>
Hvarhelst en sådan flock svärmar om på hafvet, är
den en härlig syn att se. Det var till Sverige, de
ämnade sig.

<poem>Man följde då brudarna ned till strand,
och konungen tog dem kärligt i hand,
som där är i landet sed,
och bad dem fara i Guds fred.
Drottningen gjorde ock detsamma,
andra fruar och Ingborgs amma.
Henne gaf hon goda gåfvor,
gull, klenoder och andra håfvor.
Där var mycken kvinnogråt
den dagen, då de skildes åt. —</poem>

Beträffande denna skildring är att anmärka, att
den norska drottning, som här omtalas, icke kan
vara Håkans gemål Eufemia, hertig Eriks varma
beundrarinna och trofasta väninna. Ty Eufemia
hade dött redan i maj år 1312, alltså några
månader före det af henne så ifrigt önskade giftermålets
firande. Den enda drottning, som <sp>kunde</sp> ha varit
med vid detta tillfälle, var änkedrottningen <i>Isabella,</i>
som varit förmäld med Håkans broder och
﻿företrädare, konung <i>Erik.</i><footnote>Ehuru Isabella annars föga deltog i hoflifvet, torde hon
väl ha varit med denna gång, då ju hennes egen dotter,
Valdemars brud, skulle lämna Norge.</footnote> Vi böra emellertid taga fasta
på det förhållandet, att krönikan så här obestämdt
talar om »drottningen», och att den icke i det
föregående innehållit någon uppgift om Eufemias död<footnote>Namnet Eufemia förekommer ingenstädes i krönikan.</footnote>.
Antingen har författaren icke kommit ihåg eller
ens vetat af, att det vid detta tillfälle var fråga om
en annan »drottning af Norge» än den, han förut
titulerat så, eller ock har han ej brytt sig om, att
uttryckligen framhålla det. I hvilket fall som helst
har han lagt föga vikt på Eufemias personlighet
och kan icke hafva haft någon närmare bekantskap
med henne. När vi längre fram skola undersöka,
hvem författaren var, skola vi återkomma till denna
sak. — Nu vilja vi höra, hvad krönikan har att
berätta om de unga hertiginnornas mottagande i
Sverige.

— Vårfrudagen på hösten (d. v. s. den 8
september) hunno de fram och landade vid älfvens
strand, där de sågo gästabudssalen vara byggd.
Där var då mycket buller af lekare, trängsel, tramp
och gnäggande af hästar. Där festade man då med
besked, och mycket lade man sig vinn om att
undfägna gästerna väl och visa dem all artighet.
Pipare, fidlare och lekarefolk hade kommit dit från
många land. Dem gaf man gåfvor med båda
händer, kläder och hästar, så att de alla kunde fara
hem rika. Den riddare, som bar hertigens fat, fick<footnote>Det heter, att man gaf bort hästen åt honom »med första
rätten», hvilket synes innebära, att riddaren äfven fick alla de
anrättningar, som först voro uppställda på bordet; dock kunna
orden äfven betyda »vid första rätten», »medan första rätten åts».</footnote>
en präktig stridshäst och en dräkt, och alla riddarna
fingo behålla de tallrikar och drickekar, som de
begagnade. —

— Mången ståtlig dustridt hölls där om
morgonen framför salens dörr, och månge slogos där
till riddare. Två grefvesöner från Tyskland gjordes
till riddare af hertigen själf. —

— Den som var marskalk<footnote><sc>H. Hildebrand</sc> (Sv. Medeltid II 115) anser, att här
är fråga om den höge ämbetsman, som bar titeln »marskalk»
eller »marsk» och hade befälet öfver krigsmakten (eller
åtminstone öfver rytteriet); skyldigheten att utlämna foder skulle
alltså vara ett åliggande, som kvarstod från äldre tid, då
»marskalken» (efter ordet: hästetjänaren) ännu blott var stallmästare.
— Det kunde dock tänkas, att ordet här är liktydigt med
<i>fodermarsk,</i> som i yngre medeltidsskrifter betecknar en tjänsteman
(stallmästare) af lägre rang.</footnote> (fodermarsk) och
lämnade ut foder, han bar en staf af lödigt silfver.
Och denna staf ställde han uppe bland fodret och
lät så hvar och en taga däraf, så mycket han
önskade; så hade hertig Erik den milde befallt. Och
när fodret var slut, gaf han stafven åt en lekare. —

— Där hölls god ordning och full fred. Hvar
man fick, hvad han behöfde; på vin och mjöd
sparades ej för någon människa, som var där, och
ingen klagade, att han fått för litet. —

— Det enda, som icke var bra, det var vädret,
﻿ty det var ruskigt och vått. Där man förut kunnat
gå med låga skor, där behöfde man nu lägga ut
broar. —

— Gästabudssalen hade öppningar i taket.
På en bjälke voro ljus uppställda, och det lyste så
upp genom salens tak, att man kunde se det mer
än en mil därifrån. —

— I fyra dagar stod detta gästabud. Sedan
togo herrarna orlof och redo bort, hvar och en dit,
han ville. Men bägge hertigarna blefvo kvar där. —

*

Med dessa ord slutar krönikans berättelse om
de festligheter, med hvilka hertiginnorna
mottogos af sina gemåler. Detta var, som nyss
nämndes, i förra hälften af september månad år 1313. Men
de händelser, som krönikan nu går att förtälja,
tillhöra slutet af år 1317; de börja nämligen i
november eller, allra tidigast, i slutet af oktober detta år.
Något mer än <sp>fyra år öfverhoppas</sp> alltså i
framställningen, — fyra år, som visserligen voro
jämförelsevis fredliga och lugna, och som icke utmärktes
af lika många viktiga och intressanta händelser
som de föregående och de följande, men hvilka dock
hade att uppvisa ett och annat, som tyckes hafva
bort fresta författarens penna. Sådant var ju i
synnerhet de bägge prinsarnas födelse våren 1316.
Ty, att hertig Erik fick en son och därigenom kunde
känna sig förvissad om Norge, det måste ju hafva
väckt en utomordentlig uppmärksamhet i hela
﻿Norden och särskildt hafva lifligt intresserat en så
tillgifven anhängare af hertigen som vår författare;
denne får också, längre fram i krönikan, mycket att
säga om den lille prins Magnns. Vidare måste ju
denna tilldragelse hafva firats med stora
lustbarheter<footnote>Konung Håkan lät anställa fester med anledning af
sin dottersons födelse, berätta norska källor.</footnote>, och sådana plägar krönikan annars med
förkärlek skildra.

Men det är icke nog, att krönikan alldeles
förbigår de fyra årens händelser; hon gör det utan
minsta antydan om att något fattas. Ty
omedelbart efter uppgiften, att båda hertigarna stannade
kvar, när deras gäster reste bort, heter det:

— Hertig Valdemar red till <i>Kalmar,</i> men hertig
Erik ville vara i <i>Agnatorp</i> den julen. —

Man skulle kunna tro, att det ännu är fråga
om hösten år 1313; men öfvervägande skäl tala för,
att författaren redan nu menar hösten år 1317; och
att de näst följande orden (som vi strax skola
anföra) ha afseende på sistnämnda tidpunkt, är
alldeles uppenbart<footnote>Att orden om hertigarnas resor åsyfta hösten år <i>1317</i> och
alltså höra ihop med det <i>följande,</i> synes framgå bl. a. däraf,
att 1:o planen för julfirande knappast kunde vara uppgjord
redan vid midten af september, men väl omkr. 1 november;
2:o orden om Eriks plan för julen stå till innehållet i
förbindelse med den följ. berättelsen och äro ej blott till
innehållet utan äfven formellt (genom rim) förenade med det näst
följande uttalandet om ödet; 3:o uppgiften om hertig
Valdemars ridt synes stå i nära sammanhang med de längre fram
flera gånger (liksom ett omkväde) återkommande notiserna om
V:s olycksbringande ridter; 4:o uppgifterna om V:s resa och
om Eriks plan för julen borde, ifall de hörde ihop med
skildringen af bröllopsfesten, icke gärna ha saknat ett meddelande
om de unga <sp>hertiginnornas</sp> resor m. m.</footnote>. Hvad anledningen kan vara till
denna lucka i berättelsens gång och till den
<sp>klumpiga sammanfogningen</sp>, därom skola vi
tala längre fram, när vi komma att undersöka, i
hvad mån krönikans delar måste anses hafva
nedskrifvits på skilda tider. Nu böra vi först taga
kännedom om det, vår författare har att berätta oss
i det återstående stycket af krönikan. Det blir de
mest gripande scenerna i folkungatragedien, som här
skola te sig inför oss.

Efter notisen om hertigarnas resor fortsätter
krönikan sålunda.

— Ödets skickelser krypa också stundom i
skjul (d. v. s. gömma sig undan) och kunna icke
alla lika väl förutses. Hvad som härefter skulle
ske, det visste man mycket litet af, utom den, som
först gifvit det <sp>rådet</sp>. Han vare fördömd nu och
alltid med <i>Judas</i> och de usla, som sitta långt nere
i helvetes brunn och alltid hafva ondt och aldrig
godt! —

Hvad för ett »råd» författaren menar, få vi
snart se, och det blir också ganska tydligt, hvem
det är, som han anser vara första upphofsmannen
till detta råd. Af förbannelsens form — »han vare
fördömd <i>nu</i> och alltid...» — kunna vi märka, att
﻿den åsyftade personen redan var död, när författaren
skref detta.

— Hertig Valdemar, han red då en färd, som
har gjort mången man sorg. Han ville tala med
konungen om något; därmed ville han ej dröja,
utan red då till <i>Nyköping.</i> Gudi klagadt, att han
då fick se den staden! Hade han vetat förut, hvad
han sedan fick veta, så hade han hellre mist sin
talan den gången. — Hvar man mottog honom
väl där, och konungen gick ut för att möta honom
och fägnade honom med blida ord; men Gud vet,
hvad som var i hans hjärta. Sammaledes gjorde
då drottningen. Hon sade: »Välkommen, broder
min! Huru månde min andre broder må? Han
kommer aldrig ur mina tankar, den milde hertig
Erik. Att han vill så fly mig, och att jag så sällan
får se honom, det gör mig hjärteligen ondt. Det
vet Gud, att jag har honom så kär som min
köttslige broder.» —

— Hertig Valdemar låg kvar där öfver natten.
Behöfde hans folk något, och begärde någon en sak,
så fick han två. Då börjades det, som man nu har
kommit under fund med. Mjöd och vin, både rödt
och hvitt, det aktade man där mycket litet, det gaf
man åt drängar och fotknektar och åt hvar och en,
som kommit med hertigen, och därtill gaf man dem
blida ord och vänliga miner. — Om morgonen
skildes de. Hertig Valdemar red till <i>Stockholm</i> och
därifrån till <i>Dåvö</i> (i Västmanland). Konungen
skickade under tiden bref till hertig Erik och bad
honom komma till sig. —
﻿
— I Dåvö<footnote>Eftersom enligt en föregående uppgift (se s. 62) Dåvö
var drottning Helvigs morgongåfva och fortfarande egdes af
henne, hafva väl bröderna rest dit för att besöka sin moder,
änkedrottningen.</footnote> träffades båda hertigarna. Då sporde
Erik sin broder, om han varit i Nyköping. »Råder
du till,» sade han, »att vi rida dit? Böra vi ej
hellre invänta honom på något annat ställe? Så
snart han får bud från oss, tror jag nog att han
kommer till oss.» Hertig Valdemar svarade:
»Tänken icke så! Det sinnelaget bören I ej hafva, att
I hafven något tvifvel om konungen. Han har
alldeles vändt om sin håg och menar nu väl med
oss på allt vis och har oss hjärtligt kära. Det fann
jag, när jag var hos honom.» Då svarade hertig
Erik: »Min broder, hvad säger du? Vet du, hvad
drottningen tänker, och hvad <i>Brunkow</i><footnote>Johan von Brunkow, sedan 1316 Birgers drottsäte, son
af en på Magnus Ladulås tid inflyttad tysk.</footnote> har i sinnet,
hur vackert han än talar? Du vet väl, hvad han
har sagt. Han har visst icke förmått att göra
oss något. Men någre män hafva hört om honom,
att ifall han hade makt därtill, så ville han göra
oss skada.» Valdemar genmälte: »Broder, var viss
på, att de aldrig upptänka eller utföra något svek
emot oss!» —

— Då redo de åstad och togo vägen genom
Stockholm. — Gud förbarme sig, att det skulle
hända, att de kommo så nära Nyköping! I en
olycklig stund kommo de dit. —

﻿— När de nu voro på väg till Nyköping och
redo fram till <i>Svärta</i><footnote>Socken i Södermanland, norr om Nyköping.</footnote>, red en ung riddare upp till
hertigen och sade: »Jag vill varna eder. Tagen
det icke ogunstigt! I skolen nog själfva finna, att
om I bägge tillsamman begifven eder in i slottet,
så skall det göra eder och alla edra fränder sorg.»
Hertigen<footnote>Det är ovisst, hvilkendera författaren menar; annars
plägar han med »hertigen» mena Erik; dock torde skäl finnas
för <sc>Munchs</sc> gissning, att det här är fråga om Valdemar.</footnote> svarade icke mer än detta: »Det skall
allt ännu bli åtskilliga karlar hängda, innan jag
kommer att bry mig om sådant tal. Jag hör
öfvernog alla dagar, hur man vill draga ondt mellan
oss.» Då teg riddaren och red bort och ångrade
sig, att han hade sagt detta och ej hellre hade
tegat. —

— Hertigarna hade ämnat ligga kvar i Svärta
öfver natten. Men då hade man bortfört alla förråd
därifrån och till Nyköping, så har jag sport. Och
medan de rastade där, kommo konungens män
ridande dit och buro hertigarna konungens bud,
sägande: »Med uppriktig kärlek och vänskap
önskar han eder vara honom i Gudi välkomna. Han
gläder sig öfver att veta eder vara på väg till
honom, och han längtar otåligt efter eder. Nu beder
han eder enständigt, att I ej tagen nattläger
annanstädes än där i staden hos honom. Det är nu så
nära, om I blott skynden på. I hafven blott en
mil att rida.»
<poem>﻿
— Hertigen gjorde, som konungen bad'en.
Och de redo nu fram till staden
och hade därpå ingen akt,
hvad den där riddaren hade dem sagt,
att konungen ville dem förråda,
utan gingo då till slottet båda. —
</poem>

— Konungen gick ut att möta dem. — O ve,
att han icke hellre lät bli det och stängde porten
midt för näsan på dem! Det hade gjort honom
mycket mindre skam. — Han tog sina bröder i
hand och förde dem in med sig i slottet och
fägnade dem med fagra ord och åthäfvor. Men deras
hjärtan voro mycket skilda, ty han bar en ond
afsikt innerst i hjärtat och tänkte hela tiden på
skamligt och nedrigt svek mot sina bröder. —

— Drottsäten (Brunkow) sade: »Min herre
konungen vill, eftersom här ej finnas gästrum nog,
att alla riddarna skola ligga i staden.» Detta råd
hade de uppgjort för den skull, att de sålunda
skulle kunna få sin vilja fram. Det var synd och
last, skam och skada, som de förehade, en
omänsklig och feg gärning. —

— När herrarna gingo till bords, var det ingen
måtta med den artighet i ord och åthäfvor, som
visades dem. Ingen tunga kan beskrifva all den
ödmjukhet, som man falskt hycklade mot dem,
liksom Judas hycklade mot Kristus. —

<poem>
— Jag hörde i påskas, hur man las
ur skriftene om Judas,
som Kristum svek mot lofven och tro.
</poem>
<poem>
﻿Ty skall han i helvete bo
och hafva där evinnerligt ve —
liksom alla andra de,
som trolöst mörda och förråde —
i den pina, där aldrig kommer nåde.
Ja, de som hertigen djärfdes svika,
de må väl vänta att straffas lika. —
</poem>

— På gästabudet tröt det icke mjöd och vin,
icke heller fagra ord, vänliga och söta. Det säges,
att man aldrig hade sett drottningen så glad och
uppsluppen som då. —

— Det var långt inpå natten, när hertigarna
gingo in till sitt för att sofva. Men det lära flera
lasta än lofva, att deras riddare gingo ut i staden,
som konungen ville och drottsäten bad dem.
Portenärerna voro ej sena att öppna för dem, och
Brunkow stod själf invid och såg till, att hertigarnas alla
riddare och svenner gingo ned. —

— När de alla voro ute, läste konungens män
genast till porten och drogo sedan på sina
rustningar, skyttarna spände sina armborst och alla
samlade sig inför konungen. —

— Då skickade konungen efter herr <i>Knut</i><footnote>Troligen <i>Knut Jonsson Blå,</i> som varit Brunkows
företrädare såsom drottsäte.</footnote>
och bad honom komma dit. Och när herr Knut
trädde inför konungen, sade denne till honom:
»Herr Knut, viljen I hjälpa mig att fängsla mina
bröder?» Men herr Knut svarade sålunda: »Herre,
I skolen icke varda vred på mig! Gäller det någon
﻿fara för eder själf, så vill jag afvärja den, så länge
jag förmår. Denna sak är ny för mig, och jag vet
ej, huru I hafven kommit på den; jag har aldrig
förut hört något härom. Men hvem det nu är,
som har rådt eder härtill, så har han rådt eder till
mycken ofred. Huru kunnen I vilja svika edra
bröder mot tro och lofven, när de kommit på edert
ord? I skullen ju då begå mord på dem. Har nu
djäfvulen förvillat eder så mycket, så varder det
för visso eder egen skada. Om du än aldrig
varit besläktad med dem och de vore nu komne
att besöka dig, då skulle du icke hafva en så
nedrig afsikt. Må nu hvem som vill varda vred
däröfver, men aldrig hjälper jag till med detta!» Då
förtörnades konungen på honom och sade:	»Du
vill ej befrämja min heder!» Han svarade: »Hvad
som än må lända dig till heder, af denna sak
får du ingen. Gör du detta, så varder din
heder allt mindre hädanefter, det är min tro.» Och
därmed gick han bort, i det han sade: »För mig
skola de få vara i fred.» —

— Det var också två andra riddare, som sade:
»Förbryten eder icke mot dem! Den skammen
skullen I aldrig utplåna. Besinnen eder bättre, och
läggen bort slik dårskap! <sp>Den</sp> förste, som har till
sed att försmå vänskapliga råd, honom går det illa;
det är säkert.» Då vardt konungens vrede så stor,
att han lät kasta dem bägge ned i tornfängelset. —

— Sedan togo konungsmännen ljus med sig
och gingo därifrån. Under tiden lågo hertigarna
afklädda i sin säng och sofvo. De vaknade därvid,
att dörren föga varligt öppnades. Hertig Valdemar
fick fatt i en rock och kastade den på sig. Då
voro där inne mer än tio och hade svärden dragna.
Några ville hugga honom och andra sticka.
<i>Konrad Isar</i> stod honom närmast; i denne grep
hertigen tag och kastade honom ned under sig och
ropade: »Broder, hjälp mig nu!» Då lupo mer än
tjugu på honom; några ville sticka och andra slå.
Men hertig Erik sade:

<poem>»Låt det nu vara, som det är!
Vår strid hjälper oss icke här.»</poem>

De måste då gifva sig fångna, annars hade de
strax mist lifvet. I det samma kom konungen
gående dit in med stirrande ögon och mycket vred.
»Minnens I,» sade han, »något om Håtunaleken?
Nog minns jag den väl. Denna lek är icke bättre,
ty den här gången skolen I få lyda mig.» Då
bundos händerna på dem bägge, och de leddes båda
barfotade in i tornet. En tysk, som hette <i>Vallramm
Skytte,</i> han lade bojor kring deras ben. Det hade
konungen ingenting emot. —

Den natt, hvars händelser krönikan här
förtäljer, tyckes enligt annalernas uppgifter hafva varit
natten mellan den 10 och den 11 december 1317.

— Då nu dagen började gry, gick Brunkow
ut i staden och med honom <i>Ulf,</i><footnote>Förmodligen samme man, som längre fram kallas <i>Ulf Svalabäck.</i></footnote> <i>Gerlefs</i> broder,
﻿för att utföra konungens bud; bägge voro de
fullväpnade och harneskklädda samt åtföljdes af många
skyttar och svenner. De förde med sig stora bloss.
De togo hertigens män till fånga, där de lågo, och
förde dem upp på slottet. Alla svennerna satte de
i en stock. Det var en stor skara, väl tjugu, som
sutto där i en rad. Så hade konungen befallt. Åt
några gaf man lof att fara bort därifrån, mot det
att de förbundo sig att icke göra något till
konungens skada och att komma tillbaka på utsatt dag.
Riddarna lades in i tornet. Men en af riddarna,
som hette herr <i>Arvid,</i> hade vaknat, då de sökte
bryta upp hans dörr. Han grep ett vapen och
värjde sig. Då de icke kunde komma åt honom
på annat sätt, lade en skytt en pil på sitt armborst
och sköt honom genom hjärtat. Den ädle riddaren
blef där död. Gud gifve hans själ himmelriket! —

— Sedan gingo konungsmännen till att dela
bytet. Där var ingen brist på hästar och andra
håfvor. De satte sig då alla i en ring och delade
mellan sig många dyrbara ting och glömde ej att
taga med hertigarnas kläder och sadelpåsar. —

— När nu allt detta stök var ändadt och de
alla voro tillfreds,
<poem>
då slog konungen sina händer samman
och skrattade högt och gjorde sig gamman,
rätt som han vore en <sp>amblode</sp>,
den sig på intet godt förstode. —
</poem>

Vi stanna här ett ögonblick för att göra en
anmärkning om ordet <sp>amblode</sp>. Detta betyder,
såsom sammanhanget visar, här »dåre»,
»vanvetting». Sannolikt är det samma ord som namnet
<i>Amlet.</i> <sc>Saxo</sc> berättar i sin danska historia om
konungasonen Amlethus, som låtsade sig vara
vanvettig för att kunna hämnas på sin faders
mördare; och efter Saxos berättelse (dock ej direkt, utan
medelbart) har <sc>Shakespere</sc> diktat sitt välbekanta
sorgespel <i>Hamlet.</i> Emellertid är det svårt att
afgöra, om ordet från början varit ett personnamn
och sedan kommit att betyda »dåre», eller om
utvecklingsgången varit den motsatta, så att den
danske prinsen kommit att kallas så på grund af sin
låtsade galenskap.

Krönikan berättar nu vidare om konung
Birgers beteende.

— Konungen utropade:

<poem>
»Min drottsäte signe den Helge And!
Nu hafver jag Sverige i min hand.»
Då svarte en riddare, hette herr Knut:
»Jag tror, här varder ett annat slut.»
</poem>

Där var en riddare från <i>Estland,</i> som hette
<i>Kristiern Skärbäck;</i> konungen var så dåraktig, att
han lydde hans råd — det fingo hertigarna
umgälla — och lämnade sina bröder i hans förvar, att
han skulle behandla dem illa, medan konungen for
bort åt andra håll. Och å nyo uppgjorde konungen
många onda rådslag med drottningen och
Brunkow. Hade han ej så mycket rättat sig efter dessa
två, så hade han ej svikit sina bröder. —

— Konungen lät då sätta sina bröder i
﻿nedersta rummet i tornet Att de hade det svårt där både
natt och dag och fingo mycket litet mat, det
bekymrade konungen sig föga om. Hvardera satt där i sin
stock — det var ett stort, väldigt block — och hade
dessutom på sig en kedja, som vägde sju lispund.
Deras händer voro fastnitade frampå stocken. Ja,
deras pina var så svår och grym, att till och med
en hedning skulle hafva haft medlidande, om han
sett dem där. På den stock, som hertig Erik satt
i, slog man många slag, för att den skulle sitta
riktigt fast. Man slog så hårdt, att ett stycke flög
af och träffade hertigen vid ögat. O ve, sådan
nedrighet de då bedreffvo med honom! Blodet flöt ned
öfver hans kind och ned i hans barm. O ve, hvad
nöd och elände de då sågo öfver sig, där de lågo
fångne i dödliga bojor! Det dödssätt, som då
förestod dem, var ej lättare att undergå än den pina,
de ledo. Deras halsjärn voro tjocka och breda och
voro inslagna i muren så hårdt, som skulle de sitta
där för allan tid. Men det behagade konungen väl
att se deras pina och nöd, och han oroade sig icke,
om de ock skulle dö däraf. Golfvet i tornrummet
var en klipphäll, och emellan dem båda samlade
sig en mycket oren och stinkande pöl. Den Gud,
som förmår allt, han gifve dem himmelrikets
härlighet för den pina, de där fingo lida! —

*
</chapter>
<chapter name="IX. Om hämnden för hertigarna och om det nya konungavalet (åren 1318—1320)">
<h2><small>﻿NIONDE KAPITLET.

Om hämnden för hertigarna och om det nya konungavalet
(åren 1318—1320).</small></h2>
<img l></img><br>
Då hertiginnan fick de tidender, att det gått
hertigarna så illa, flydde hon till <i>Skara</i> slott och
hade med sig dit sin son, junker <i>Magnus</i>. Och så
snart hertig Eriks män sporde, att hertigarna lågo
fångne, så skickade herr <i>Karl Elinason</i> af <i>Kalmar</i>
ut bud och samlade småländingarna, och herr <i>Karl
Birgersson</i> uppländingarna och herr <i>Mattias</i>
västgötarna, och de tänkte gå konung Birger till
mötes. —

<poem>— Omsider kommo de alla samman;
då vardt det slut med konungens gamman. —</poem>

— Konungen började nu sin färd och lät
tillsäga allmogen att skaffa lifsmedel och foder, där
han skulle draga fram. Först ville han fara till
<i>Stockholm</i> och sedan till <i>Kalmar</i>. Hela landet skulle
gifva sig under honom, sade han. Men han miste
det, han ej kunde få. —

— Till Stockholm red han nu. Där hade han
ingen framgång. Han begärde, att slottet och
staden skulle öfverlämnas åt honom. Men fogden och
﻿stadsboarna sade honom rent ut, att det skulle icke
ske med deras vilja, och drogo upp vindbryggan
framför honom. Och krigsfolket på slottet och
köpmännen i staden klädde sig i sina rustningar och
togo sina vapen för att strida mot konungen och
drifva honom bort från staden. De tågade ut på
Norrmalm väpnade med spjut, svärd och påkar samt
angrepo konungens män. Där miste <i>Jöns Olofsson</i>
sitt lif. Konungen bröt då upp och drog sig
undan och tillbaka till Nyköping. —

— Under tiden samlade sig hertigens folk. Då
sade konungen: »Nu märker jag, att det ser illa
ut. Hertigens härsmakt är mig för stark.» Och
då sände han bud till Danmark och bad konung
Erik om folk och hjälp; lånet skulle blifva väl
återgäldadt. Han bad ock sin son, junker <i>Magnus,</i>
komma hem och vinna riket åt sig. —

— Magnus var mycket älskad och omhuldad
af sin morbroder, konung Erik. Af denne fick han
sexhundra ryttare med på färden, och konung
Birger satte då <i>Visingsö</i> och en stor del af Småland
i pant. Det var raska och orädda kämpar med
goda hästar och goda rustningar, som då följde
junkern från Danmark och lydde hans bud. Deras
anförare var herr <i>Martin Dufva.</i> Han vet nog, hur
mycket han uträttade i Sverige. De tänkte intaga
hela landet, men fingo vända om och nöja sig med
mindre. —

— Sedan vardt Nyköping belägradt; det gjorde
Birger mycken oro. När han såg fienden närma
sig, gick han upp på tornet och stod där och tänkte
på det skamliga dåd, han förut hade begått efter
ovisa människors råd. Visst hade man något eggat
honom därtill, men icke hade man behöft locka
honom länge. Det går lätt att gifva onda råd åt den,
som har en ond vilja. Då läste han väl till tornets
port och gjorde sig själf stor vanära, ty han
kastade nyckeln i ån, så att den ej var god att få
igen. Sedan for han till <i>Stegeborg.</i> Må den Gud,
som bor i himmelen, taga hämnd för de
missgärningar, han begick! —

— Då lefde hertig Erik, så har man sagt mig,
nio dagar utan mat och utan dryck — det var ett
under, att han kunde det, — och hertig Valdemar
elfva dagar. Jag tror, att hertig Eriks dagar blefvo
färre af den grund, att han förut hade blifvit mera
pinad. —

<poem>— Så svälte konungen dem ihjäl.
Det säga få, att han gjorde väl.
Vår Herre gifve dem himlens lott
för den hårda död, de lida fått! —</poem>

Detta är krönikans berättelse om hertigarnas
olyckliga slut, och sådan har utan tvifvel den
folkliga traditionen varit, när vår författare skref.
Egendomligt nog tyckes likväl ett misstag med
afseende på tiden för hertigarnas död här
föreligga, ehuru det är svårt att förklara, huru det
kunnat uppkomma. Det förhåller sig emellertid så,
att Birger (efter all sannolikhet) lämnade Nyköping
i slutet af februari eller i början af mars år 1318;
hertigarna skulle alltså — om krönikan hade rätt
— hafva omkommit i <sp>mars</sp> månad. Men i slutet
af <sp>juni</sp> ansåg hertiginnan Ingeborg, Eriks gemål,
att hennes make var i lifvet, såsom man ser af en
offentlig handling, som hon utfärdat. Det äldsta
bevarade bref, hvari hon kallar sig änka, är af den
1 <sp>augusti</sp>. Under mellantiden har hon alltså fått
underrättelse om hertigens död. Då vi nu längre
fram i krönikan få veta, att Nyköpings försvarare
burit ut hertigarnas lik till den belägrande
hertigliga hären, kan således denna händelse icke hafva
inträffat förr än ett godt stycke fram på sommaren.
Och eftersom liken voro fullkomligt igenkänliga,
kunde ju döden ej hafva timat synnerligen långt
förut. Det var naturligtvis också i Birgers eget
intresse att låta hertigarna lefva, så länge han kunde
hålla dem fångna, ty han hade ju därigenom ett
band på deras anhängare. Sannolikt har
konungen gifvit slottshöfdingen i Nyköping, riddar
Kristiern Skärbäck, befallning att låta hertigarna
omkomma först då, när det visade sig omöjligt att längre
försvara slottet. Om verkligen Birger, såsom
krönikan påstår, kastat nyckeln till tornet ned i
<i>Nyköpingsån,</i> så har detta endast varit ett slags yttre
tecken på hans beslut att aldrig låta hertigarna
slippa lösa. Någon omöjlighet att när som helst
bryta upp tornets port uppkom ju ej af nyckelns
förlust. — Hvad dödssättet angår, har det väl
troligen, som krönikan uppgifver, varit svält; det säga
äfven andra källor, och det bör väl hafva kunnat
synas på liken. Eljest är det väl möjligt, att någon
öfverdrift finnes i berättelsen om den misshandling,
för hvilken särskildt hertig Erik skulle hafva
blifvit utsatt strax efter tillfångatagandet. Åtminstone
torde han icke hafva lidit något varaktigt men
däraf, ty den 18 januari 1318, då hertigarna läto
upprätta sitt testamente (som ännu finnes i behåll),
säga de sig vara <i>sani mente et corpore, licet
captivati,</i> d. v. s. »friska till själ och kropp, fastän
fångna»; i den tidens testamenten finner man eljest
ofta testator uttryckligen meddela, att han vid
tillfället varit »svag (eller skröplig) till kroppen»
<i>(debilis corpore).</i> Det är dock icke så underligt, om
någon öfverdrift insmugit sig i skildringen; i sin
harm öfver det begångna nidingsdådet har folket
säkerligen utmålat det ännu gräsligare, än det var.

*

Krönikan öfvergår nu till att berätta om den vid
denna tid (1318) adertonårige prins Magnus
Birgerson och hans försök att i spetsen för en dansk
ryttarskara undsätta fadern.

— Junker Magnus kom nu in i landet och med
honom mången hurtig kämpe. Hvar han låg
öfver natten med sitt folk, där gaf man honom
själfmant, hvad han behöfde. Och han ville icke bränna
eller röfva, utan hellre försöka att öfvervinna
hertigens män. —

— Konungen red emot sin son och hans här
ett långt stycke in i Östergötland. När han mötte
dem, voro deras hästar uttröttade, och då skaffade
han dem andra. Mycken skatt lade konungen på
bönderna, och dessa fingo föga ro för honom. Hvar
de än foro, bådo de till Gud, att de skulle få se
hertigens män. —

— Och Vår Herre hörde deras bön. Ty
hertigens män kommo framtågande midt på ljusa dagen
— de behöfde icke smyga sig dit — och ville gärna
strida med konungen. Men han flydde och tordes
ej invänta dem. Detta hände vid <i>Skärkind</i> (i
Östergötland). Konungens män, både tyskar och vender,
redo omkull hvarandra i sin förskräckelse och flydde
in i <i>Holaveden</i> och därifrån in i Västergötland.
Huru det gick dem där, det skall genast varda
sagdt. —

— Bönderna hade samlat sig och slagit läger
i <i>Karlaby</i> (nära <i>Falköping</i>) och ämnade strida mot
konungen. Med dem voro några hofmän (d. v. s.
frälseryttare), men alltför få. När konungen kom
dit, slöt han stillestånd med dem till tredje dagen.
Då skingrade sig en stor del af bondehären åt olika
håll; några foro att hämta foder, andra foro efter
mat. Men de bönder, som lågo kvar, fingo
plötsligt se konungens banér komma fram och hela hans
här vara i antågande. De klagade då öfver, att ej
alla bönderna voro där, men de flockade sig
tillsamman. Hofmännen drogo sina rustningar på och
ställde sig främst i fylkingen. Att konungen icke
ville hålla det stillestånd, han själf hade bedt om,
det var nog för den skull, tror jag, att om han
﻿hade uppskjutit striden längre, så hade bönderna
blifvit honom för många. Härarna drabbade nu
samman och stredo tappert. Dagen gick, och
natten kom. Då lät konungen sätta eld på byn, för
att hans folk skulle bättre se att strida. De
stackars bönderna blefvo då slagna. De hofmän, som
voro med dem, blefvo fångna, några sårade. Af
bönderna nedhöggos många. Men en ung riddare,
som hette herr <i>Bo,</i> — Gud gifve hans själ frid och
ro! — skaffade dem förlikning med konungen, så
att de, som lefde kvar, fingo draga hem i fred.
— Konung Birger drog sig också tillbaka
(nämligen till Östergötland) och lade in sitt krigsfolk i
köpstäderna och väntade nu att få en lugnare tid. —

— De af hertigens män, som lågo utanför
Nyköping, fingo höra, hur illa det hade gått bönderna
i striden, och blefvo mycket missmodiga däraf.
Då hände det sent en afton, att en hop bönder
skulle, såsom de plägade och voro tillsagde, föra
kost dit, där hertigens män lågo. Men konungens
män föllo öfver bönderna, togo kosten från dem och
drefvo dem tomhändta hem igen. —

— Snart uppstod åter en strid, som kostade
många gods och lif. Det var herr <i>Knut Porse,</i>
som kom öfver konungens män; de visste ej, att
han var så nära. Han stridde där med stor
mandom, och många af hans motståndare hade hellre
velat vara i Rom den gången. Det gick så, att
konungens män lågo under; den blef där död, som
det var förelagdt. Herr Knut och hans folk togo
de flesta till fånga och delade mellan sig deras
hästar och håfvor. När de andra konungsmännen,
som lågo i <i>Linköping</i> och <i>Skänninge,</i> sporde dessa
tidender, så bröto de upp och foro till sina
hemland igen. Och konungen satt kvar med stort
bekymmer. —

Författaren tyckes mena, att det var danska,
tyska och vendiska legotrupper, som vid detta
tillfälle öfvergåfvo konungens sak för att sätta sig
själfva i säkerhet.

— <i>Stegeborg</i> blef då belägradt, och konungen
och drottning <i>Märeta</i> flydde till <i>Visby.</i> Jag tror,
att de gjorde det för den skull, att de icke ville
komma i klorna på de herrar, som ännu bo och
styra här i Sverige. På Stegeborgs slott
kvarstannade junker Magnus och herr <i>Bengt</i> och med dem
några riddare och svenner. Så länge de hade
skjutvapen och stenar, delade de med sig däraf åt dem,
som lågo utanför, såsom dessa nog fingo röna, ty
många ledo där stor skada. Så plägar det gå.

<poem>Hvarest man stormar natt och dag,
där, tror jag, delas ut månget slag. —</poem>

— Då lät konung Birger på <i>Gotland</i> utrusta
stora koggar (d. v. s. lastfartyg) och breda
krigsskepp och lastade dem med matvaror, vapen och
män, ty han hoppades ännu, att han skulle kunna
föra lifsmedel och hjälptrupper till slottet. Så snart
flottan kom till Götaskären, voro med det samma
hertigens män där, anföllo dem genast och fingo
i sitt våld hvartenda människobarn, som fanns på
skeppen, och delade mellan sig skepp, kost och
kläder. Det vardt konungen till ringa glädje. Många
tyskar voro med på flottan. De hade satt sitt
hufvud i pant på, att de skulle komma fram till
Stegeborg<footnote>Krönikans uttryck äro här något oklara.</footnote>. Men jag tror, att de hade svurit en mened.
Nu voro de mycket villigare att svärja på, att de
skulle fara hem igen för att slippa ur sin nöd, och
att de aldrig mer skulle komma till Sverige. —

— När det spordes till Visby, hur färden hade
aflupit, så blef drottningen än röd, än blek och
klagade: »Om nu Gud vill låta det gå så illa för oss,
hvad skola vi då taga oss till?» Men drottsäten
Brunkow sade: »Det här skall icke göra oss stor
skada. Nu vill <sp>jag</sp> företaga en härnadsfärd, och
jag skall lika litet skona dem, som de hafva skonat
oss hitintill.» Då sade konungen: »Eftersom
drottsäten vill våga sitt lif för vår sak, så skola alla
våra män, som vilja oss väl, följa med honom, och
här hemma skola blott några få stanna kvar.» —

<poem>— De togo då fartyg, hvar de kunde få,
hellre större skepp än små,</poem>

och läto beslå dem med plankor rundt omkring och
rustade sig väl till kamp — det måtte nu bära
eller brista! —

— När de kommo in bland Götaskären och
närmade sig slottet, då voro hertigens män strax
till hands. Jag tror, att konungens folk fick också
den gången en het dust att bestå. Hertigens män
gjorde en flotte af torrt timmer, antände den och
läto den flyta ned mot skeppen. Där tröt det icke
skott och stenkast. Konungsmännen värjde sig, så
länge de hade något att kasta och skjuta med, och
ända tills koggarna fattade eld — där brunno tre
koggar på en gång. Då gåfvo de sig åt hertigens
folk, ty då hade de icke längre något gagn af att
strida. Där tillfångatogos då på samma gång
<i>Brunkow</i> och <i>Ulf, Gerlefs</i> broder, och <i>Lyder Foss,</i> en
rask kämpe, och en skytt, som hette <i>Vallramm.</i>
Och de fingo då utan minsta dröjsmål gästa en
annan hamn, och det var Stockholms torn. Så länge
de sutto därinne,

<poem>gaf man dem mat och plägade dem väl,
icke svälte man dem ihjäl. —</poem>

Vi se, hur författaren här kommer igen med
sitt gamla omkväde om fångars behandling: »icke
svälte man dem ihjäl». Här få dessa ord ännu
mera eftertryck än förut, ty här är det ju fråga om
den, som varit upphofsman till missgärningen mot
hertigarna, och om dem, som varit hans
medhjälpare. Men icke ens mot dessa, menar författaren,
visade man sådan omänsklighet, som Birger visade
sina egna bröder.

— Vid midsommar skulle det vara ett stort
möte i <i>Skara.</i> Dit kommo de flesta af de höga
herrarna i landet, och de valde där herr <i>Mattias</i>
<i>(Kättilmundason)</i> till drottsäte och rikets
föreståndare. Honom valde rikets råd<footnote>»Rikets råd» torde här vara liktydigt med »de höga
herrarna» (i det näst föregående).</footnote>. De förhandlade också
annat, som var behöfligt och nyttigt för riket. När
mötet var slut, red drottsäten därifrån och såg till,
huru sakerna stodo i landet. Riket var öfvermåttan
vidsträckt, och de hade mycket att bestyra.
Dessutom förestod ännu mera örlig. —

— De, som voro i <i>Nyköping,</i> togo nu
hertigarnas lik, lade dem på en bår, bredde däröfver ett
stycke baldakin, buro ut dem ur slottet och satte
ned båren därutanför. Sedan sade de till anförarna
för belägringshären: »I herrar! Här kunnen I
själfva känna igen, att detta är sannfärdligen edra
egna herrar. De äro döda, dessvärre. Vi veta ej,
hvad I nu hafven att åtrå här. I bören nu skaffa
eder andra herrar,

<poem>och låten kungen i ro ha sitt rike!»
De svarade: »Son varder gärna faders like.
Hertig Eriks son, han lefver än;
<sp>han</sp> är vår herre, vi äro hans män;
honom vi tjäna från denna dagen.
Att dräpa till arfs är emot lagen.» —
</poem>

Det sista yttrandet lyder i krönikan ordagrant
sålunda: »det må ingen dräpa till arf», och betyder:
»man må icke dräpa någon för att få ärfva honom»,
eller: »man har ingen arfsrätt efter den, som man
har dräpt». Detta stadgande återfinnes i våra
medeltidslagar, från hvilka det öfvergått till 1734 års
lagbok. Anmärkningsvärdt är, att den formulering,
lagstadgandet har här i rimkrönikan, närmast
öfverensstämmer med den, som finnes i
<sp>Södermannalagen</sp>. (Ärfdabalken 6:1). Det är ju också i
Södermanland (vid Nyköping), som yttrandet fälles. I
denna punkt tyckes alltså vår författare vara mycket
noggrann.

Sedan krönikan vidare omnämnt, att
hertigarnas lik högtidligt begrofvos i Stockholms
»stadskyrka», d. v. s. <i>Storkyrkan,</i> fortsättes berättelsen
om krigshändelserna sålunda:

— Nästa vårfrudag därefter (d. v. s. den 15
augusti 1318) blef Nyköping uppgifvet.
Besättningens trångmål och blidornas (d. v. s.
kastmaskinernas) hårda slag vållade det. Det var godt
folk, raskt och tappert,

<poem>som hade sig framför slottet lagt,
och så de hade svurit och sagt,
att de skulle sig så bevara,
att aldrig skulle de dädan fara,
förr än det huset låge öde,
där deras herrar vordo döde.
De slogo då muren i stycken så små,
att aldrig en sten vid en annan låg.
Där fordom stod både mur och tinnar,
där kan man en enda sten nu ej finna. —</poem>

— De, som voro på <i>Stegeborg,</i> de höllo slottet
ändå, fastän Nyköping var uppgifvet. Hertigens
män hade fört fram belägringsverk mot slottet och
uppsatt starka blidor och gjorde, som de hade
utlofvat: stormade natt och dag. Omsider började
lifsmedlen att tryta för dem, som voro på slottet;
det var litet och dåligt, de hade att äta. De voro
ock trötta och sårade, och de önskade nu, att
junkern vore någonstädes, där man ej kunde få
honom fatt, huru det än ginge för dem själfva. Men
man gör mycket, när man är i trångmål; och till
slut sade de, att det var omöjligt att härda ut, de
kunde ej fördraga det längre. De underhandlade
i lång tid, och därefter uppgåfvo de slottet på de
villkoren, att junkern skulle hållas fången, men de
andra skulle få begifva sig bort från slottet, hvart
de ville, med sina egodelar. Men de, som uppgåfvo
slottet, de tänkte, nog som så:

<poem>är det lekman eller präst,
så är enhvar sig själfvom näst. —</poem>

— Hertigens män refvo ned slottsmurarna, så
att där ej låg sten på sten. Till <i>Stockholm</i> förde
de den unge ädelborne fången och läto honom gå
på tornet där. Det var hans fader, som hade bragt
honom i denna nöd. Men de gåfvo honom allt,
hvad han behöfde till lifvets bekvämlighet.

<poem>Fullväl, tror jag, de honom föda,
icke svälte de honom till döda. —</poem>

Här lägga vi märke till, att författaren talar
om junker Magnus Birgersson såsom <sp>ännu
lefvande</sp>.<footnote>Rimmet tyckes göra tämligen säkert, att <i>föda</i> (’födha’)
ej kan vara felskrifvet för ett ursprungligt <i>födde</i> (’föddo’), ty
dels vore ett sådant rim (föddo — dödha) knappast att vänta
i Erikskrönikan, dels vore en afskrifvareändring af
imperfektum till presens i detta sammanhang osannolik från
meningens synpunkt (ur rent formell synpunkt däremot kunde
visserligen en skrifvare, som blott tänkt på rimmets fordringar,
ha ändrat ’föddo’ till ’födha’); då hade en ändring i motsatt
riktning (presens till imperfektum) legat närmare till hands för
en senare tid. En ändring af sistnämnda slag torde också
föreligga i <i>svälte</i> (’svälto’), som troligen af en tanklös skrifvare,
hvilken haft denna form i minnet från »omkvädet», insatts i
st. f <i>svälta.</i></footnote> Att detta stycke af krönikan,
﻿framställningen af händelserna under åren 1318 och 1319,
i hufvudsak var fullbordadt före Magnus
Birgerssons afrättning blir sannolikt också af ett annat
skäl, som vi längre fram skola omtala. Dessutom
hade det väl varit något besynnerligt, om
författaren sålunda med en viss skrytsamhet framhållit, att
hertigens folk behandlat den fångne junkern
»fullväl», <sp>sedan</sp> man redan hade upplefvat, huru de
läto <sp>afrätta</sp> honom mot tro och lofven. Att ett
löftesbrott blifvit begånget, säges visserligen
ingenstädes uttryckligen i krönikan, men författarens ord
i refererandet af Stegeborgs kapitulationsvillkor, »att
junkern skulle hållas fången», torde snarast
innebära det samma, som utländska källor uppgifva,
nämligen att Magnus väl skulle vara i fångenskap,
men hafva säkerhet till lif och lem.<footnote>Hade verkligen vår författare menat, att prinsen
utlämnades på nåd och onåd, utan alla villkor, så hade han
sannolikt begagnat andra uttryck, än han nu gjort.</footnote> Hur det än
må förhålla sig med kapitulationen, är det
fullkomligt intygadt, att i freden med Danmark, som slöts
i <i>Roskilde</i> den 11 november 1318, högtidligen
lofvades och besvors, att ingen skada skulle tillfogas
junker Magnus. Då nu vår författare, som vi få
se, alldeles underlåter att omnämna freden i
Roskilde, så kan denna underlåtenhet vara afsiktlig.

Hvad författaren däremot ingalunda vill förbigå,
utan tvärt om med förtjusning omtalar, är den
krigiska framgång, hertigens män hade mot danskarna
före fredsslutet och sedan de öfverallt i Sverige
besegrat Birgers anhängare. Härom berättar
krönikan på följande sätt:

— Vid mickelsmässotiden därefter vardt en stor
och väldig strid mellan daner och uppländske män.
Jag tror, att skåningarna minnas det ännu.

<poem>Danerna miste segern där;
olyckan ligger så ofta när;
vid <i>Mjölkalånga,</i> så heter en by,
där blefvo de fångna, som ej ville fly.</poem>

Tre hundra riddare och svenner, dels danskar,
dels tyskar, blefvo där tagna till fånga och lofvade
alla tillsamman, att de skulle betala lösen på utsatt
dag, om det ej dessförinnan slötes en fred, som
gjorde dem fria från löftet. —

Vi anmärka här, att en sådan öfverenskommelse
om erläggande af lösen för fångar, som då tills
vidare sattes på fri fot, var vanlig i den tidens
krigföring, och att det i frederna oftast stipulerades, att
de fångar, som ej redan erlagt sin lösen, skulle
﻿slippa att betala den. — Det i krönikan nämnda
<i>Mjölkalånga</i> är beläget nära <i>Hessleholm.</i> Den
svenska härens framgångar berodde delvis därpå, att
konung Erik Menved denna gång, såsom ofta förut,
hade att kämpa ej blott mot utländska fiender, utan
äfven mot inhemska förrädare. Det var hans
broder, den usle hertig <i>Kristofer,</i> och den styfnackade
ärkebispen i Lund, <i>Esger Juel,</i> som hade ingått
förbund med den svenska regeringen. — Om
ytterligare krigshändelser berättar krönikan sålunda:

— <i>Helsingborg</i> blef då belägradt af uppländske
män och deras härsmakt. <i>Lund, Skanör</i> och <i>Malmö</i>
voro glada att få betala ut sitt silfver, för att de
ej skulle brännas ned i grund.

<poem>Skåningarna hade då mycken oro,
för dem gick åt både oxe och ko,
hvad de hade, det strök med allt,
hästafoder, öl och malt.
Kung Birger då de skylla månde,
att de kommo i denna vånde.</poem>

När där ej fanns stort mera att få och en del
af folket ville hem igen, då tågade drottsäten
tillbaka till Sverige. —

Drottsäten Mattias Kättilmundason torde
emellertid knappast hafva återvändt hem förr än efter
freden i Roskilde den 11 november, hvilken här
borde ha omtalats af vår författare, men hvilken
han, som vi nyss nämnde, torde ha haft skäl att
förtiga. Krönikans strax härefter följande uppgift,
att drottsäten återkom med hären vid
﻿allhelgonamässan (d. v. s. den 1 november) synes alltså vara
mindre noggrann. Det heter i krönikan härom:

— Vid allhelgonamässan kommo de hem. Då
lät drottsäten hålla dom öfver drottsäten <i>Brunkow,
Vallramm, Lyder Foss</i> och <i>Ulf Svalabäck,</i> och de
dömdes efter rikets lag till den död, som man förut
hade lofvat dem. Man satte dem alla på stegel och
hjul. Jag ville, att de andra, som voro med om
att förråda hertigarna, sutte där på samma ställe. —

— När konung Birger och drottning Märeta
sporde dessa tidender, utbrusto de i bitter klagan
öfver sina vänners död och sade: »Nu först äro vi
riktigt komna i nöd.» De skyndade då till
Danmark. Konung Erik var då död. De bådo konung
Kristofer om skydd, och han beslöt att förläna dem
gården <i>Spikeborg</i> vid <i>Skjälsör</i><footnote>På Själland vid Stora Bält.</footnote> och två härad, som
lydde därunder. Konung Kristofer sade: »Jag vill
göra detta för syskonskapets skull. Men sedan
mången god dag har jag förstått det, syster, att du har
varit emot mig och icke för mig.» — Drottning
Märeta fick sedan en större sorg, när hon erfor
junker Magnus död. Då grät hon lika mycket, som
hon fordom hade skrattat —

Författarens uppgifter torde här ej vara alldeles
riktiga. Konung Erik Menved dog på <sp>hösten</sp> 1319
(den 13 november). Men Birger hade långt förut
begifvit sig till Danmark,<footnote>Enligt danska annaler kommo Birger och Märeta i
slutet af året 1318 till Själland. Berättelsen om Mattias
Kättilmundasons härfärd till Gotland finnes blott i yngre handskrifter af
Erikskrönikan och synes vara tillagd i senare tid.</footnote> ty då Mattias Kättilmundason
(efter hvad det uppgifves) tidigt på <sp>våren</sp> år 1319 kom
med en här till Gotland för att söka fånga konung
Birger, hade denne redan flytt därifrån. Den
vårdslöshet i kronologien, som författaren här låter komma
sig till last, sammanhänger efter all sannolikhet,
såsom vi längre fram skola se, med den oriktiga
tidsordning, hvari han strax efteråt framställer två
händelser. Först berättar han nämligen om junker
Magnus Birgerssons afrättning, som i själfva verket ej
egde rum förr än år 1320, och sedan om
konungavalet vid Mora sten, som hölls redan sommaren år
1319. — Vi vilja nu höra, hvad han har att
förtälja om dessa händelser.

— Till en del hade man nu tagit hämnd för
hertigarnas död. Men man ville göra mera. På
elfvatusen jungfrurs dag (den 21 oktober)
sammanträdde ett herremöte i <i>Stockholm.</i> Då ville man ej
afstå från hämnden. Man lät föra ut junkern från
tornet. Den, som skulle föra honom ut, lät honom
förstå, hvad meningen var, och bad honom göra
sitt skriftermål och sörja väl för sin själ. »Som jag
hört af herrarna,» sade han, »får du umgälla, hvad
din fader bröt.» De läto gifva honom en mycket
högtidlig gudstjänst med alla de klerker, de kunde
få. Junkern själf gjorde sin dödsberedelse<footnote>Krönikans ord, att han »offrade» kan tydas olika; det
kan innebära, att han bestämde om gåfvor till kloster, till
fattiga o. s. v., men det kan också åsyfta sådant »offer» (till
prästerna) på altaret, som förekom vid själamässor.</footnote> och bad
﻿till Kristus:	»Skall jag nu icke få lefva längre,
utan lida en så hård död, så gif du min själ
himmelriket!» Och till dem, som voro där tillstädes,
sade han: »Jag får väl ock Guds nåd, om Han
vill, då mina brott ej äro större. Det vet Gud, att
det var emot min vilja, att hertig Erik och hertig
Valdemar så skulle mista lifvet. Man vet väl, att
jag den tiden var i Danmark: och visste mycket
litet af det, som hände här. Jag fick endast min
faders bud, att jag skulle fara till Sverige och strida
mot eder. Nu skall jag dö — men hvarföre? Gud
gifve själen ro och salighet!» —

— Ut på <i>Helgeandsholmen</i> ledde man honom
och utbredde åt honom en matta. På den knäföll
han med lugn och ädel hållning, och då lät man
hugga af hans hufvud. Sedan lade de honom på
en bår och bredde en baldakin öfver liket och
båren; ty hans fader hade varit en mäktig konung.
De fyra förnämste herrar, där voro, buro honom
därifrån och till kyrkan och lade honom i den
samma graf, som Gud hade förlänat hans farfader,
den milde konung Magnus. De ligga nu bägge
i samma Guds hus, som barfotabröderna råda öfver,
och det är en härlig kyrka. —

Så berättar krönikan om den unge Magnus
Birgerssons oskyldiga död. Vi se, att författaren
behandlar den olycklige ynglingen med oblandad
sympati. Också i det föregående hafva vi funnit
åtskilliga antydningar om, att den unge fursten
﻿varit aktad och älskad.<footnote>Det säges, att han var mycket afhållen af sin morbror
(s. 197), att han ej ville härja i Sverige (s. 200), att besättningen
på Stegeborg var mycket bekymrad öfver, att junkern befann
sig innesluten på slottet, och ytterst ogärna kapitulerade (s. 208);
förf. ursäktar också kapitulationen med folkets stora nöd.</footnote> Att de maktegande i
Sverige brutit sina löften och eder genom att taga
junkerns lif, det förtiger författaren alldeles. Såsom
motiv för våldsdådet angifver han herrarnas begär
att till det yttersta utkräfva blodshämnd på den
hatade Birger och hans ätt. Men den verkliga
grunden har utan tvifvel varit omsorgen att trygga den
späde Magnus <sp>Erikssons</sp> tron. Dennes kusin
troddes kunna en gång blifva en farlig medtäflare och
borde därför undanröjas, så mycket hellre, som han
visat sig ega goda anlag. Sådana skäl kunde dock
naturligtvis icke gärna åberopas inför den stora
allmänheten. Och vår författare, föga invigd i
statssaker, som han brukar vara, har nog varit i god
tro, när han blott tänkt på hämnden för den mot
hertigarna begångna ogärningen.

*

Nu kommer krönikan till skildringen af
<sp>konungavalet</sp> sommaren 1319. Författaren, hvilken
här lika litet som annars använder bestämda årtal,
uppgifver tidpunkten till »midsommaren näst
därefter». Det skulle alltså vara efter Magnus
Birgerssons afrättning. Men denna egde rum hösten
1320. Och fastän det i krönikans framställning nog
﻿kan se ut, som om författaren menade, att
afrättningen försiggått redan hösten 1319, blir i alla fall
uttrycket »midsommaren näst därefter» i detta
sammanhang en otänkbar blunder för en författare, som,
efter hvad vi säkert veta, skrifvit kort efter det
händelserna tilldragit sig; händelserna voro ju
alltför väl kända af hans samtida, för att dessa skulle
kunna smälta en så grof oriktighet. Man tyckes
icke kunna lösa denna svårighet på annat sätt än
genom att antaga, att <sp>berättelsen om junker
Magnus afrättning icke tillhört krönikan i dess
ursprungliga form</sp>, utan blifvit <sp>inskjuten</sp>, där
den nu står, <sp>sedan det följande redan var
skrifvet</sp>, hvarvid den, som gjorde inskjutningen, icke
observerade, att tidsbestämningen »midsommaren
näst därefter» i sitt nya sammanhang blef oriktig.

Men stycket om junkerns afrättning står i nära
förbindelse med det närmast föregående stycket,
som handlar om konung Birgers och drottning
Märetas flykt till Danmark, och hvilket, som vi sett,
innehåller en felaktig tidsuppgift (angående Erik
Menveds död). Det är därför troligast, att äfven
detta stycke inskjutits på samma gång som det om
afrättningen. I sin ursprungliga form torde alltså
krönikan hafva haft berättelsen om konungavalet
omedelbart efter notisen om Brunkows och hans
följeslagares stegling, och tidsuppgiften
»midsommaren näst därefter» har då varit fullkomligt
korrekt.

Hvarför, frågar man, har då berättelsen om
jun﻿ker Magnus afrättning blifvit inskjuten före
skildringen af konungavalet, och icke, som tidsföljden
fordrat, ställd efter denna skildring? Svaret på
denna fråga finner man med ganska stor visshet
genom betraktandet af krönikans <sp>slutstycke</sp>. Vi
vilja nu taga kännedom af detta slutstycke, som
handlar hufvudsakligen om konungavalet.

— Midsommaren näst därefter kunde man i
<i>Uppland</i> se många ståtliga, tappra kämpar komma
tillsamman och jämte dem många bönder.

<poem>Fyra bönder skulle redo vara
i hvarje härad att dädan fara
och mötas alla vid <i>Mora</i> ting;
det budet for allt riket omkring.</poem>

De möttes där alla på midsommardagen i god
tid och i god sämja. En mäktig herre, en
dugande man talade inför dem så, som den där kan
göra det väl, och sade:	»I ären här alle i Gudi
välkomne, bönder och frälsemän, hvar och en, som
har kommit hit. Vi hafva tänkt välja oss konung
och vilja ej längre dröja därmed. Jag har i all
min tid hört sägas, att, varder konung vald på Mora
sten efter alle landsmännens vilja och lag, så skall
han varda en god konung i sina dagar, få god
lycka med folket, varda mild och årsäll och gifva
bönderna god fred. En slik konung tarfvades oss
väl nu.» Då sade alla: »Gud gifve oss den, som
riket kunde få glädje af!» —

— Drottsäten hade konungen (d. v. s.
konungs-<sp>ämnet</sp>, den lille Magnus Eriksson) på sin arm.
Han sade: »Vi hoppas göra riket gagn och
mycken fromma för framtiden, så att rikets ära blifver
stor. Vi hade två landsherrar — de äro nu döde,
dess värre —

<poem>slike, som hertig Erik var
och hans broder hertig Valdemar.
Dem hafva vi till vår skada mist;
de vordo förrådde med arga list.</poem>

Vi känna <sp>dem</sp> väl, som hafva gjort oss denna
skada. Vi hafva hämnats, och vi skola allt
framgent hata dem af allt hjärta, så länge vi veta
några af dem vara i lifvet. Gud har gifvit oss den
lyckan, att vi hafva kunnat fördrifva konung
Birger ur riket för det brott, han begick mot sina
bröder. Vi hafva vunnit land och borgar ifrån honom
med den hjälp, Gud nådeligen gaf oss, så att han
aldrig skall och aldrig kan härefter få makt i
Sverige. Nu kunna vi ej längre umbära en konung.
Därför vilja vi oss en konung välja, att riket uti
honom må hafva ett stöd, och att Gud snart må
lösa oss ur vårt trångmål, och att vi må lefva i en
god endräkt. Gud gifve lycka och ära, hälsa och
långt lif åt den, som vi i dag välja och gifva
konungsnamn!» —

— Då ropade allesamman, både frälsemän och
bönder, och sade: »Amen! Vill Gud i himmelen,
så kan han väl varda sin faders like!» Och då
valde de vid Mora sten hertig Eriks son <i>Magnus</i>
till konung. Så säger man oss, att han icke var
äldre än på sitt tredje år. Alla herrarna svuro
honom länsed för borgar och land och vordo hans
män och tjänade honom, som de göra ännu. Efter
valet vände bönderna åter hem, och enhvar
förtalde för sitt härad, hvad som hade skett. —

— De män, som så ärade sin herre, de voro
värda en god lön. Och må den också komma
deras barn till del! Ty konungen hade aldrig fått
makten i Sverige, om icke desse mäns arbete och
möda varit så stora, och likaså deras mandom. Hela
kristenheten vet, att de hämnades sin herre så väl,
att all världen tackar dem därför. —

Detta låter som en <sp>afslutning</sp>, tycka vi. Men
ännu har författaren litet mera att meddela.

— Konung <i>Håkan</i> vardt då också död. Före
honom hade Gud kallat till sig hans broder,
konung <i>Erik.</i> Riket stod då konungalöst, och
norrmännen hade ingen annan att lita till än konung
Magnus, som nu var vald i Sverige och där bar
konunganamnet. Han var så nära släkt med
konung Håkan, att han var hans dotterson.

<poem>Hans fader var hertig Erik den milde.
Det gick allt, som Vår Herre ville.
Och hertigens män de hjälpte till.
<sp>Det</sp> skall alltid fram, som Vår Herre vill.
Han vardt konung i Norrige;
det ville Gud, att det skulle ske.
Han är nu en konung öfver tu rike.
Få kristne konungar lefva nu slike.
Den ära, han fick och hafver än,
den bragte honom Gud och uppländske män.</poem>

Härmed slutar krönikan. Vi se, att slutstycket
utgöres af en triumfsång öfver den goda sakens
framgång. Åter och åter i något växlande uttryck
prisar författaren Herren Gud, som så underbarligen
fört den milde hertig Eriks späde son till en
utomorordentlig maktställning; åter och åter framhåller
han, att näst Gud hertigens trogne, tappre och
uthållige tjänare, »Sveriges män», »uppländske män»,
hafva förtjänsten i den härliga segern öfver inhemskt
svek och utländskt våld.

Utan tvifvel är det förmånligt för krönikan
såsom konstverk, att författaren kunnat stanna vid
denna tidpunkt, då de inre fejderna med alla sina
ohyggligheter voro fullkomligt förkväfda och riket
åter förenadt under <i>en</i> herre, då ingen fara vidare
hotade från grannlanden, utan tvärtom Sveriges
förening med Norge bådade en lång fredsperiod i
Norden Det var ju, som om man efter en natt,
full af naturens uppror och hemska syner, hälsade
den ljufliga morgonen till en klar och stilla dag,
som skulle skänka jordens arma, förskrämda barn
en välbehöflig hvila och vederkvickelse.

Vi finna nu, huru störande det skulle hafva
varit för slutintrycket, om blodsdådet på
Helgeandsholmen, Magnus Birgerssons afrättning, fått sin
kronologiskt riktiga plats, alltså <sp>efter</sp>
konungavalet. Men vi ha redan kunnat iakttaga, att stycket
om afrättningen sannolikt icke tillhörde krönikan
i dennas ursprungliga form, utan blifvit senare
inskjutet. Att man då satte stycket före och ej efter
berättelsen om konungavalet, har väl
hufvudsakligen berott på en önskan att icke skämma den
vackra och harmoniska afslutningen, som redan var
skrifven.

Men äfven i den ursprungliga formen torde
författaren hafva i någon liten mån offrat den
kronologiska sanningen för kompositionens harmoni. I
slutstycket heter det nämligen, att konung Håkan
dog efter sin dottersons val till konung i Sverige,
och att norrmännen då icke hade någon annan att
välja än den nye svenske konungen. Nu förhöll
det sig likväl så, att konung Håkan dog den 8
<sp>maj</sp> 1319, personalunionen mellan Sverige och Norge
aftalades i slutet af <sp>juni</sp> och konungavalet vid Mora
stenar (som under dåvarande förhållanden knappt
var mer än en formalitet) egde rum först den 8
<sp>juli</sp>. Men visserligen var norrmännens löfte att
taga Magnus Eriksson till konung <sp>villkorligt</sp>
och förutsatte, att han först skulle väljas i Sverige.
I sak är alltså krönikans framställning icke så
felaktig, då hon låter Magnus blifva konung först i
Sverige och sedan i Norge.

För öfrigt är det egendomligt nog, att
berättelsen om valet vid Mora stenar icke är så fullt
korrekt, som man kunde vänta, då det gäller en
händelse, som måste ha varit helt nyligen timad,
när den upptecknades, och som bevittnades af så
mycket folk. Valet och hyllningen egde icke rum
på midsommardagen, utan (såsom nyss nämndes) den
8 juli. Konung Magnus var då icke »på sitt tredje
år», utan redan tre år fyllda. Antalet af de i
riksmötet deltagande bönderna uppgifves olika i ett
tillägg till Södermannalagen, som anses vara
upptecknadt omkring år 1335 och sannolikt förskrifver
sig från en person med mera sinne för det
administrativa och konstitutionella, än vår författare brukar
röja. Och slutligen kan anmärkas, att förloppet af
själfva valförrättningen ej är alldeles sådan, som
man af stadgandena i den tidens lagar kunde vänta.
Den person, som hälsar församlingen välkommen
och uppmanar till val, kallas blott »en mäktig herre,
en dugande man» — hans namn kan dock
svårligen hafva varit obekant för författaren. Man har
gissat, att det var Upplands dåvarande lagman,
<i>Birger Persson</i> (den heliga <i>Britas</i> fader); ty enligt
lagarna var det Upplands lagman, som först skulle
»döma» tronkandidaten till konung. Men noga
taget skildrar krönikan icke själfva valet, ty detta
blott omnämnes, utan refererar i stället två tal, den
där »mäktige herren, dugande mannens» och
drottsäten Mattias Kättilmundasons.<footnote>Kanske äro bägge talen stycken af ett och samma, i
det förf. med »den mäktige herren, den dugande mannen»
just kan ha menat drottsäten Mattias själf; jfr hur förf., när
han första gången inför Mattias i sin berättelse, till en början
icke nämner M. vid namn, utan först längre fram, då det redan
berättats åtskilligt om honom (se s. 91); på liknande sätt
inleder också förf. vår bekantskap med Törgils Knutsson (se s.
76 och 79).</footnote> De känslor, som
vid detta tillfälle togo sig uttryck i de bägge
talen och i menighetens högljudda instämmanden,
dessa känslor hafva för vår författares varma och
lättrörliga sinne ställt sig såsom viktigare och
intressantare än valförrättningens torra,
omständliga former. Kanske kunde han också förutsätta,
att dessa former voro tillräckligt kända af hans
samtida.

*
</chapter>
﻿<chapter name="X. Krönikans ålder, uppkomst och författare">
<h2><small>TIONDE KAPITLET.

Krönikans ålder, uppkomst och författare.</small></h2>
<img l></img><br>
Vi hafva nu afslutat vårt kritiska referat af
Erikskrönikan. Vi hafva alltså nu kommit därhän,
att vi veta, <i>hvad</i> krönikans författare berättar. Och
vi kunna tillika anse oss hafva fått en rätt god
föreställning om, <i>huru</i> författaren berättar, ty
referatet öfvergick ofta till ordagrann öfversättning och
återgaf stundom originalets poetiska form.

Tidpunkten är således inne för oss att nu
upptaga några spörsmål om krönikan och dess
författare. Dessa spörsmål äro de följande: När är
krönikan skrifven? Hvilka yttre anledningar och
förhållanden hafva föranledt dess författande? Hvad
kunna vi veta om författarens person? Huru böra
vi bedöma krönikan såsom historisk källskrift och
såsom skaldestycke?

Svaren på frågorna om krönikans ålder,
tillkomst och författare måste hämtas ur krönikan
själf, ty vi erhålla inga uppgifter om krönikan eller
hennes författare från samtida skrifter. Det blir
därför s. k. »inre bevis», vi skola framleta. Och
bevisföringen måste, på grund af dessa
föreläsningars art, göras tämligen kort och summarisk, med
blott sparsamma citat och utan omständligt
framdragande af allt, som kan sägas för eller emot.<footnote>Det kunde kanske tyckas, att en bevisföring af
antydda slag alls icke vore på sin plats i populära föreläsningar,
i ty att sådana föreläsningar borde lämna fram lärdomsfrukten
»både hackad och malen», men icke förevisa, hur hackningen
och malningen tillgå. Denna åsikt är dock numera ej
allmänt gällande. Det finnes i vår tid rätt många bildade
personer, som, utan att kunna egna sig åt fackstudier, dock hysa
ett så allvarligt intresse för vetenskapen, att de gärna kasta en
blick in i dennas verkstad och underkasta sig
tankeansträngningen att följa med de slutledningar, på hvilka resultaten
grundas. Och när det, såsom fallet är i de här föreliggande
frågorna, gäller tvistiga saker, för hvilka man blott kan
åberopa starkare eller svagare <sp>sannolikhetsbevis</sp>, så torde en
tänkande läsare föredraga att själf få kännedom om dessa
bevis framför att nöja sig med det beskedet, att »professor A.
säger, att det är på det ena viset, men professor B. säger, att
det är på det andra viset».</footnote>

Först behandla vi frågan: <i>När</i> är
Erikskrönikan författad?

Den äldsta bevarade handskriften af krönikan
är från år 1457 och de bägge näst äldsta från
1470-talet. Men att dessa handskrifter blott äro unga
och indirekta afskrifter af författarens eget
manuskript, framgår tydligt både af deras egna
felaktigheter och af krönikans innehåll, som ger oss talrika
och osvikliga intyg om, att författaren varit
samtidig med hertig Erik Magnusson och med de
händelser, han berättar i senare delen af sitt poem.
﻿Krönikans språkform har visserligen undergått
åtskilliga ändringar genom afskrifvarna, men
bibehåller dock mycket, som vittnar om dess höga ålder.
Både i språk och versbildning har Erikskrönikan
för öfrigt stora likheter med de tre s. k.
Eufemia-visorna, hvilka blefvo affattade på svenska åren
1303, 1308 och 1312.

Att krönikan icke kan vara skrifven långt
efter de sista händelser, hon skildrar, är alltså klart
och ovedersägligt. Men det låter sig göra att med
hög grad af sannolikhet ännu närmare bestämma
tiden. Vid undersökningen måste vi utgå från ett
förhållande, som vi redan lärt känna, nämligen att
krönikan består af <i>tre stycken,</i> som icke passa riktigt
väl tillsamman. Bristfälligheten i
sammanfogningen röjer, att styckena äro författade <sp>vid olika
tider och icke i den ordning, hvari de nu
äro ställda</sp>.<footnote>Jfr de förberedande anmärkningarna s. 183—5, 215—16.</footnote>

De ifrågavarande tre styckena kunna
beskrifvas och benämnas på följande sätt:

Det <sp>första</sp> stycket omfattar hela den stora del
af krönikan, som går alltifrån berättelsens början
(med Erik Läspe) samt till och med skildringen af
de båda hertiginnornas högtidliga mottagande i
Lödöse, september <i>1313</i> (se s. 183 här ofvan). Detta
långa stycke kalla vi, för bekvämlighetens skull,
<i>»förhistorien».</i>

Det <sp>andra</sp> stycket skildrar det s. k. Nyköpings
gästabud och dess följder: kriget mellan Birger och
hertigarnas anhängare, de senares seger och
slutligen den späde Magnus Erikssons upphöjelse till
konung i Sverige och Norge, alltså händelser, som
tillhöra tiden från och med slutet af året <i>1317</i> till
frampå sommaren <i>1319.</i> — Detta stycke kalla vi
(i brist på lämpligare benämning) <i>»de stora
krisernas historia».</i> — Mellan detta stycke och
»förhistorien» finnes, som vi förut omtalat<footnote>Se s. 183—4.</footnote>, en <sp>lucka på
något mera än fyra år</sp>, hvilken krönikan alls
icke låtsar om.

Det <sp>tredje</sp> stycket är inskjutet näst före
skildringen af konungavalet 1319 och berättar om
junker Magnus Birgerssons afrättning i oktober <i>1320</i>
samt har till inledning några notiser om Birgers
och Märetas flykt från Gotland och mottagande i
Danmark. Vi hafva redan under referatet anmärkt,
att inskjutningen förråder sig genom den
villervalla, den åstadkommit i tidsuppgifterna.<footnote>Se här ofvan s 212—13, 215—17, 220—1.</footnote> Detta
lilla inskjutna stycke kalla vi <i>»historien om junker
Magnus död».</i>

Då vi nu skola pröfva de intyg, hvart och ett
af dessa tre stycken lämnar om tiden, då det
blifvit <sp>författadt</sp>, måste vi förutsätta, att uppgifterna
i de nu befintliga handskrifterna äro sådana, som
författaren själf nedskref dem, och att icke någon
afskrifvare i fråga om dessa uppgifter gjort några
ändringar.

Af skäl, som snart skola visa sig, undersöka vi
först »de stora krisernas historia» (om händelserna
från 1317 till 1319). <sp>Fullbordadt</sp> kan detta stycke
naturligtvis icke hafva blifvit <sp>förr</sp> än efter
konungavalen i Sverige och Norge, sommaren 1319.
Och då redan i styckets början förekommer en
anspelning på Birgers drottsäte Brunkow såsom
varande död, kan icke heller begynnelsen ha fått sin
<sp>nuvarande</sp> form förr än <sp>tidigast</sp> i slutet af år 1318,
då Brunkow afrättades. Tidigaste möjliga
tidsgränsen för författandet är härmed bestämd. Men hvar
skall den senaste möjliga gränsen sättas? Att
»krisernas historia» är skrifven före Mattias
Kättilmundasons död år 1326, är tydligt, ty annars hade
författaren ej försummat att uttala en from önskan
för drottsätens salighet. Vidare bör det vara före
hösten år 1322, då hertig Eriks lämningar flyttades till
Uppsala, ty författaren vet ej annat, än att hertigarnas
lik jordades i Stockholms Storkyrka. Vidare bör
det ha varit, innan författaren erfor konung Birgers
död, som inträffade den 31 maj 1321, ty, ehuru
författaren gång på gång ger luft åt sin förbittring
öfver Birgers förräderi och brödramord, antyder han
ingenstädes, att Birger redan fick lida det eviga
straffet. Och slutligen torde det vara ganska
säkert, att stycket är skrifvet före slutet af oktober
1320, då junker Magnus afrättades, ty uttrycken om
junkerns fångenskap angifva, att fången ännu lefde
(jfr s. 208—9)<footnote>Öfriga uppgifter, som, om de sjäfva kunde af andra
källor fixeras till tiden, möjligen blefve af värde för dateringen
af »krisernas historia», äro följande: herr <i>Martin Dufve</i> lefde
ännu (se s. 197); riddar <i>Bo</i> var död (se s. 202); <i>Nyköpings</i>
slott hade ännu ej börjat återuppbyggas (se s. 207).</footnote>. Vi hafva alltså kommit till det
resultat, att <sp>stycket »de stora krisernas historia»
afslutats vid någon tidpunkt mellan
högsommaren 1319 och hösten 1320</sp>. Påbörjadt
kan det vara redan 1318, ehuru begynnelseordens
nuvarande form (angående Brunkow) ej är äldre än
från slutet af detta år.

Historien om junker Magnus död är
naturligtvis skrifven efter denna händelse (oktober 1320),
men eftersom konung Birger icke heller här
omnämnes såsom död, kan stycket <sp>icke</sp> gärna vara
<sp>yngre än från våren 1321</sp>.

Något svårare är att fixera nedskrifningstiden
för krönikans första (och största) del, den, som
vi kallat »<sp>förhistorien</sp>». I detta stycke förekomma
emellertid många anspelningar på hertigarnas
hungerdöd<footnote>Se s. 81, 138—9, 179.</footnote>, som ej inträffade eller åtminstone icke
blef känd förr än sommaren 1318 (jfr s. 199). Vidare
nämnes Mattias Kättilmundason drottsäte, hvilket
ämbete han erhöll midsommaren 1318, och slutligen
omtalas den danska drottningen Ingeborg såsom
redan död (s. 75). Eftersom hon dog den 15 augusti 1319,
synes man härigenom ha erhållit den <sp>tidigaste</sp>
möjliga tidsgränsen för fullbordandet af
»förhistorien».<footnote>En annan uppgift, som måhända skulle kunna tjäna
till hjälp vid »förhistoriens» datering, är den, att det år 1287
grundlagda franciskanklostret i <i>Linköping</i> ännu ej var
färdigbyggdt (se s. 74). Däremot torde knappast något kunna slutas
af notisen (se s. 68), att de personer, som minnas en viss (1278
inträffad) händelse, nu äro (eller: icke äro?) gråhåriga. Ännu
mindre bevisande är den två gånger, om händelser från åren
1298 och 1306 förekommande anmärkningen: »än lefver mången,
som minnes det».</footnote>

Det finnes dock två ställen i »förhistorien», som
tyckas vara skrifna betydligt tidigare. Det ena
förekommer i skildringen af hertig Eriks fest för
sitt krigsfolk vid påsktiden 1310 (se här ofvan s. 173),
där det heter: »Lekarena blefvo alle rike; sent födes
hans like, den milde hertig Erik, som har så mycken
dygd hos sig». Här omtalas således hertigen såsom
ännu lefvande. Orden kunna stå kvar från ett äldre
utkast eller förarbete. Sannolikare är dock, att
författaren här (liksom han gjort på några andra
ställen) utelämnat anföringsord, emedan han ej fått
plats för sådana i versen, och att han åsyftat, att
omdömet om hertigen skulle uppfattas som lagdt
i munnen på de vid gästabudet närvarande
personerna, snarast de rikligt begåfvade »lekarena». —
Egendomligare är det andra stället. Det
förekommer efter uppgiften om Bagahus (d. v. s. Bohus)
slotts byggande (se här ofvan s. 151) och angifver
i sina uttryck, att krigstillstånd ännu rådde mellan
hertig Erik och konung Håkan, i det Bagahus
gjorde hertigens folk besvär, men att den, som
gifvit Håkan rådet att bygga detta fäste, d. v. s. grefve
Jakob af Halland, redan var död. Allt detta synes
bestämdt peka på året 1309<footnote>Jfr <sc>P. A. Munch</sc>, <i>Det norske Folks Historie</i> IV 2:
514, 523, 526.</footnote>. Men af vissa skäl
synes det vara sannolikast, att författaren på detta
ställe citerar en visa, som under kriget 1309 varit
i svang bland hertigens folk.<footnote>I de ifrågavarande verserna förekommer ett rim (opp:
pott), som är vårdslösare än författaren brukar tillåta sig, men
som mycket väl kan ha tillhört en konstlös folklig smädesång.
Vidare uttrycka verserna en hänsynslös ilska, hvilken ej står
i rimlig proportion till det, grefve Jakob förbrutit, och än
mindre passar till vår författares blida lynne, som ju annars
endast i fråga om ärkeförrädaren Brunkow och hans hjälpare
griper till så starka ord. — Det förefaller troligt, att den
soldatvisa, författaren här (enligt min mening) citerar, varit
så spridd och välbekant, att han kunnat förutsätta, att hans
publik genast skulle igenkänna den och ej skulle gifva honom
själf ansvaret för dess uttryck.</footnote>

Vi behöfva alltså icke låta de bägge nämnda
ställena rubba det resultat, vi förut vunnit,
nämligen att det stycke, vi kalla »förhistorien», ej kan
vara skrifvet tidigare än eftersommaren eller
hösten 1319.

Hvad åter angår <sp>senaste</sp> möjliga tidsgränsen,
så kunna vi veta, att »förhistorien» måste vara
skrifven före midten af 1320-talet, då drottning Helvig
dog (jfr s. 62); sannolikt före 1322, då Mattias
Kättilmundason nedlade drottsäteämbetet, och troligen
redan före Birgers död i maj 1321, ty Mattias kallas
drottsäte (s. 91) och någon antydan om, att Birger
redan vore död, finnes alls icke.

Vi hafva alltså funnit, att »förhistorien»
visserligen kan vara skrifven ungefär samtidigt med »de
stora krisernas historia», men också kan vara
skrifven omkring ett år eller ända intill ett och ett halft
år senare, alltså ungefär samtidigt med historien
om junker Magnus död.

Emellertid hafva vi — såsom redan blifvit
antydt — ganska bestämda tecken till, att »förhistorien»
verkligen är skrifven efter »krisernas historia».
Dessa tecken utgöras af den stora luckan mellan
de bägge styckena och den i ögonen fallande
njuggheten på uppgifter från åren 1310 till 1313 (jfr s.
183—5). Båda dessa omständigheter röja, att
förhistorien icke gärna kan vara skrifven först eller i
en följd med krisernas historia. Ty, skulle vi tänka
oss, att författaren på hösten eller sommaren år
1319, då det stora folkungadramat nyss hade fått
den vackra afslutningen vid Mora stenar, hade satt
sig ned för att i ett sammanhang skildra
utvecklingen af detta drama alltifrån dess första
begynnelser, hur skulle vi då kunna förklara, att, när
han i öfrigt lyckats utföra sin plan ända till slutet,
just åren 1310 till 1317 blifvit så vanlottade i hans
framställning? Det kunde omöjligt tryta honom
underrättelser om dessa års händelser, som ännu
lågo honom så nära. Han hade ju själf varit med
bland hertigens män på festen i Lödöse år 1313 och
hade då lätt kunnat komplettera sin kunskap om
hvad som händt under den näst föregående tiden.
Och ifall han sedan, från hösten 1313 till hösten
1317, själf varit borta från händelsernas skådeplats,
så kunde han ju om dessa års tilldragelser
lätteligen ha fått upplysningar af samme män, som
gifvit honom så rikligt besked om hvad som händt
de näst följande åren. Och under den tidrymd
(1313—1317), som krönikan nu alldeles öfverhoppar,
tilldrog sig åtskilligt, som måste ha varit välbekant
för författaren, och som han icke kan hafva velat
förbigå<footnote>Sådana händelser äro (utom prins Magnus födelse)
hertig Eriks båda besök hos Erik Menved i Danmark åren 1314
och 1316, vid hvilka utan tvifvel festligheter förekommo; vidare
också hertigens och hans gemåls vistelse i Norge vintern
1315—16; snarare kunde författaren hafva försummat att omtala
»häfdebytet», d. v. s. den öfverenskommelse (i Lödöse september
1315), genom hvilken hertigarna sinsemellan delade sina
besittningar; äfven hungersnöden 1314, pesten 1316 och
helsingarnas uppror mot Birger (samma år) äro fakta, af hvilka väl
hvarje särskildt kunnat förefalla författaren (sådan vi känna
honom) mindre viktigt, men hvilka väl svårligen <sp>alla</sp>
tillsamman kunnat <sp>afsiktligt</sp> uteslutas.</footnote>. Framför allt gäller detta födelsen af
hertig Eriks och den då blott femtonåriga hertiginnan
Ingeborgs son, Magnus, våren 1316. Det var en
händelse, som med allt skäl väckte stor
uppmärksamhet. i hela Norden. Konung Håkan firade
(såsom vi af andra källor veta) sin dottersons födelse
med stora festligheter, och säkerligen har den
praktälskande hertig Erik icke försummat att på ett
lysande sätt fira denna för honom och hans
framtidsutsikter så lyckliga händelse; alla hertigens
trogne anhängare, och ej minst vår författare, måste
ju ha jublat. Å andra sidan har naturligtvis
prinsens födelse väckt de största bekymmer hos
Birger och dennes vänner och har utan tvifvel i
väsentlig mån bidragit till dessas förtviflade beslut
att röja hertigarna ur vägen. Om ock
krönikeskrifvaren icke haft detta orsakssammanhang klart för
sig, så var det ju dock med den lille hertigssonens
lyckliga och underbara upphöjelse, poemet skulle
afslutas, och vi hafva icke rätt att tänka oss, att
författaren till den grad saknade sinne för konstnärlig
byggnad i sitt poem, att han skulle hafva alldeles
förbigått ett moment af sådan vikt för det hela, —
<i>om</i> han verkligen skrifvit krönikan i <i>en</i> följd.

Äfven det abrupta sätt, hvarpå historien om
de stora kriserna inträder omedelbart efter
skildringen af bröllopsfesten i Lödöse (se s. 184—5 här
ofvan), blir oförklarligt, när man antager denna
tidsföljd för författandet.

Men svårigheterna försvinna, om man
bekvämer sig till antagandet, att förhistorien skrifvits
någon tid <sp>efter</sp> de stora krisernas historia. Ty då
blir berättelsen om tilldragelserna från åren 1310
till 1313 det sista, författaren skrifvit på sitt verk;
han har af någon anledning — kanske af döden —
blifvit hindrad att fullt utarbeta detta sista parti
och att föra berättelsen ända fram till den punkt,
där det förut skrifna stycket om »de stora kriserna»
tog vid. Men i detta sistnämnda stycke hade han,
medan han var sysselsatt med författandet af
»förhistorien», hunnit göra ett par ändringar: dels hade
han strukit ut den till »krisernas historia»
ursprungligen hörande inledningen, som ju skulle bli
obehöflig, dels hade han inskjutit berättelsen om
junker Magnus död.<footnote>Det lilla stycket om furst <i>Vitzlavs</i> död (se s. 105) har
kanske icke tillhört författarens första koncept, utan blifvit
senare tillagdt, vare sig af förf. själf eller någon annan; ty dels
fortsätter krönikans text omedelbart efter detta stycke: »Nionde
dag jul tog <i>han</i> orlof», dels bryter stycket starkt af mot
stämningen i det föregående och det följande.</footnote>

*

Det hufvudresultat, till hvilket vi kommit,
nämligen att krönikans slut skrifvits först, dess början
sedan, och att arbetet blifvit ofullbordadt inuti,
detta resultat kan möjligen förefalla osannolikt eller
t. o. m. orimligt för dem, som vid bedömandet af
de forntida förhållandena utgå från de nutida. Ty
våra dagars författare pläga icke följa en sådan
arbetsmetod, utan hellre en rent motsatt. Vi se ju
ofta, huru nyare historieskrifvare (litteraturhistorici
m. fl.) företaga en stor uppgift till behandling,
förbereda den med studier och samlingar, som växa
till en för dem oväntad omfattning, och därefter
anlägga begynnelsepartiet så bredt, att de aldrig
kunna hinna fram till slutet af det hela, ja, kanske
icke ens nå fram till uppgiftens viktigare och mera
centrala delar. En sådan vetenskaplig grundlighet,
en sådan (särskildt för svenskarna egendomlig)
storslagenhet i planläggningen tyckes i allmänhet ha
varit främmande för medeltidens författare. Och
hvad den medeltida historieskrifningen angår,
känner man åtskilliga fall då en författare <sp>först</sp>
skildrat den närmast förgångna tiden, de händelser,
som han själf upplefvat eller kunde erfara af
ögonvittnen, och hvilka för hans samtid hade det
största aktuella intresset, medan däremot äldre
perioders historia <sp>efteråt</sp> tillfogades, antingen af
författaren själf eller af andra. En rätt god parallell
till Erikskrönikans uppkomst (såsom vi uppfatta
den) erbjuder <i>Saxos</i> berömda <i>Historia Danica.</i> Man
vet nu, tack vare professor <sc>C. Paludan-Müllers</sc>
undersökningar, med ganska hög grad af visshet,
att af detta stora verks <sp>sexton</sp> böcker den fjortonde
skrifvits först, och af denna allra först det
omfattande parti, som hufvudsakligen handlar om biskop
Absalon, medan inledningsstycket till denna bok
utarbetats och tillfogats efteråt. Näst efter den
fjortonde skrefvos femtonde och sextonde böckerna,
därpå böckerna 11—13 och allra sist böckerna
1—10. Alltså: först redogjorde förf. för sina personliga
erfarenheter, därefter för de händelser, som närmast
föregirigo dessa, så berättar han, hvad han
ytterligare hunnit upplefva, sedan går han åter längre
tillbaka i tiden, ehuru blott så långt, som lefvande
pålitliga traditioner (i synnerhet Absalons
släkttraditioner) räcka, och först när allt detta är
undangjordt, besluter han sig för att behandla den
forntid, om hvilken blott gamla sånger, halfförstådda
inskrifter och förvirrade sägner bära vittne.

*


I nära förbindelse med frågan om <sp>tiden</sp> för
krönikans författande står frågan om de
<sp>anledningar och bevekelsegrunder</sp>, som kunnat förmå
vår författare att gripa till pennan.

Om han, såsom en litteraturhistoriker (<sc>Schück</sc>),
nyligen förmodat, hade varit en s. k. <i>lekare</i> eller
spelman och alltså haft till näringsfång att roa sina
åhörare med musik, sång och recitation, då hade
väl hans förnämsta bevekelsegrund varit behof och
begär att genom diktens uppläsande vinna dyrbara
skänker; kort sagdt, krönikan vore då tillkommen
väsentligen som en affärsspekulation. Men vi skola
längre fram finna, att Erikskrönikan själf
innehåller ganska tillräckliga bevis för, att författaren icke
varit »lekare», utan i stället <sp>krigare</sp>.

Naturligtvis har det funnits inre motiv, som
kunnat mana honom att skrifva. Så varmt som
han älskade och beundrade hertig Erik, så djupt
som han måste ha blifvit gripen af de stora
händelserna, särskildt af Nyköpings gästabud, bör det
nog ha känts som ett behof för hans känsliga sinne
och hans poetiska skaparelust att inför sina
landsmän få sjunga ut sina känslor, tankar och
erfarenheter om det skedda och om de handlande
personerna. Att Sverige egt och egde ridderliga
hjältar, som väl kunde tåla jämförelse med
ridderskapets blomma i andra land, har han säkerligen
också gärna velat ådagalägga (jfr krönikans
inledningsverser).

Men dessa inre bevekelsegrunder synas mig
icke fullt tillräckliga att förklara uppkomsten af en
bok, som är så omfångsrik och därtill (så vidt vi
veta) den första i sitt slag.

Vi måste nämligen besinna, att i den tidens
Sverige författandet af en bok sådan som
Erikskrönikan var ett stort företag. Den litterära
verksamheten i landet var ringa, och särskildt torde man
ha varit i nästan total saknad af på svenska
affattade, vare sig prosaiska eller versifierade,
framställningar af fäderneslandets öden. I någon mån kunde
visserligen vår författare sägas hafva haft
förebilder. Han har känt den på svensk vers öfversatta
romantiska dikten Ivan Lejonriddaren (jfr s. 20, 85
här ofvan) och sannolikt äfven det likartade
poemet Flores och Blanseflor (jfr s. 45); det är också
möjligt (ehuru osäkert), att han haft någon
bekantskap med en eller annan <sp>tysk rimkrönika</sp> (jfr
härom i nästa kapitel). Men att från dessa
förutsättningar uppgöra planen till en <sp>svensk
rimkrönika</sp> och utföra denna plan så, som vår
författare gjort det, är dock en kraftansträngning, som
ej bör underskattas. Vår författare visar sig ju icke
i allmänhet som en man med nya, själfständiga
idéer. Rent psykologiskt sedt, kunde man väl
snarare ha väntat, att han låtit det, som han hade att
säga sina landsmän, taga form af ballader
(»folkvisor») af det slag, som den tiden torde ha varit
rätt vanligt i Sverige, liksom det var i Danmark.<footnote>Det tyckes i själfva verket ha funnits ett par gamla
svenska ballader, som handlat om konung Birgers svek och straff.</footnote>

Förklarligare, enklare och naturligare blir alltså
uppkomsten af en så stor dikt i en ny genre, om
vi antaga, att författarens egen inre drift till
arbetets företagande fått ett kraftigt understöd genom
<sp>påverkan utifrån</sp>, d. v. s. att uppmaning från en
person, hvars önskan han måste respektera, gifvit
den yttre anledningen.

Ett sådant antagande vinner ökad sannolikhet,
om vi betrakta analoga fall från den nordiska
litteraturens historia under medeltiden.

När Islands förste historieskrifvare, <i>Are Frode,</i>
ungefär år 1130 författade sin bok om den
isländska fristatens grundläggande och äldsta öden,
företog han, såsom han själf säger, arbetet »för våra
biskopar» (de båda då lefvande biskoparna på
Island) och underställde sitt verk deras granskning.
<i>Saxo</i> skref sin »Historia Danica» på biskop
Absalons uppmaning samt delvis under dennes ledning
och efter hans meddelanden. Öfversättandet till
svenska af de s. k. Eufemiavisorna skedde (såsom
namnet angifver) på den norska drottningens
föranstaltande. Och långt tidigare (troligen redan på
1220-talet) hade konung Håkan Håkansson börjat
låta öfversätta franska hjältedikter till norsk prosa.

Man har för öfrigt också medeltida exempel
på, att historiska skrifter författats i politiska syften.
Konung <i>Sverre</i> i Norge lät sin »saga» skrifvas af
den isländske abboten <i>Karl Jonsson;</i> konungen »satt
själf öfver honom och bestämde, hvad som skulle
skrifvas». Utan tvifvel ville Sverre sålunda rentvå
﻿sig i samtidens och eftervärldens ögon från de
hatfulla beskyllningar och osanningar, hans
motståndare hade utspridt om honom. I Sverige författades
vid midten af 1400-talet en utförlig rimkrönika med
tydligt syfte att förhärliga konung <i>Karl Knutsson</i>
samt därigenom stärka hans anseende och
maktställning. På samma tid skrefs en ny <sp>början</sp> till
Erikskrönikan, hvari några verser inlades, som skulle
bevisa, att Karl Knutsson härstammade från konung
Erik den Helige. Ja, öfver hufvud taget, torde
<sp>alla</sp> medeltida svenska rimkrönikor, som äro yngre
än Erikskrönikan, kunna kallas för politiska
tendensskrifter.

Då man likväl varit obenägen att medgifva,
att också Erikskrönikan från början tillkommit för
att tjäna ett politiskt partisyfte, torde denna
obenägenhet i någon mån ha berott på författarens
poetiska och ädla sinnelag, som förmånligt
afsticker mot de yngre krönikeskaldernas torrhet och
bitterhet, men ännu mer därpå, att man ej gjort klart
för sig, att diktens särskilda afdelningar skrifvits på
olika tider, och att stycket om Nyköpings gästabud
och dess följder måste anses vara det äldsta. I detta
stycke är tendensen ögonskenlig; i de lifligaste
färger skildras Birgers och hans hjälpares nedrighet,
hertigarnas lidanden och deras anhängares
bedrifter — de män »hvilkas stora mandom hela
kristenheten känner, och som hämnat sina herrar så, att
all världen tackar dem därför».

Men, kan man fråga, <sp>behöfdes</sp> verkligen en
partiskrift för att hos allmänheten inskärpa dessa
sakförhållanden? Ja, det synes vara icke blott
möjligt, utan mycket sannolikt.

Vi hafva redan sett, att berättelsen om
Nyköpings gästabud och dess följder mycket väl kan
ha blifvit påbörjad under året 1318, ehuru den ej
kan hafva afslutats förr än sommaren 1319.

Nu böra vi icke tro, att under året 1318, och
ännu 1319, stämningen i Sverige var så allmänt mot
Birger och för det hertigliga partiet, som
rimkrönikan låter påskina. Det fanns säkerligen ganska
många svenskar, som, fastän de ogillade konungens
svek och grymhet mot bröderna, dock menade, att
hertigarna skördade de oundvikliga frukterna af
sina egna förrädiska och upproriska företag.
Utanför kretsen af de män, som Erik och Valdemar hade
användt i sin tjänst och behandlat med vänlighet
och frikostighet, rådde helt visst mycken förbittring
mot hertigarna såsom de egentliga upphofsmännen
till krigen, skattebördorna och nöden i riket.

Dessutom klandrade utan tvifvel många
rättsinniga och laglydiga svenskar det hertigliga
partiets sträfvande att taga Sveriges krona ej blott
från Birger, utan ock från hans oskyldige och
älskvärde son, hvilken ju var högtidligen vald till faderns
efterträdare och äfven af hertigarna och deras män
erkänd som sådan.

Under dessa förhållanden måste det för ledarna
af det hertigliga partiet vara angeläget att
bearbeta den allmänna opinionen genom att utmåla
Birger i de mörkaste färger samt förhärliga
hertigarna och deras anhängare. Ett godt medel härtill
vore naturligtvis en lifligt skrifven poetisk
framställning af händelserna, lämpad att föreläsas i
samkväm.

Sannolikt har någon bland partiets ledare,
snarast Mattias Kättilmundason<footnote>Det är ju denne, som i krönikan prisas långt mer än
någon annan af hertig Eriks män, och som efter hertigarnas
fängslande tydligen var partiets chef.</footnote>, uppmanat vår
författare till arbetet, medan ännu striden om makten
var oafgjord, eller i alla händelser någon tid före
konungavalet.

Skalden blef emellertid icke färdig förr än
tidigast sommaren 1319, och hans poem utgjordes då
af det stycke, som vi kallat »de stora krisernas
historia», och hvilket, äfven med inberäkning af en
sedermera utstruken inledning (jfr här ofvan s. 234—5),
icke kan ha bestått af stort mer än omkring 900
versrader.

Troligen har han då uppläst sitt verk för den
höge herre, som gifvit honom uppmaningen, och
denne har i samråd med författaren funnit en
<sp>förhistoria</sp> önskvärd, i hvilken hertig Eriks tidigare
förhållanden till konung Birger kunde i lämplig
dager framställas samt i öfrigt hertigens stora
egenskaper och berömliga gärningar fullständigare
beskrifvas, särskildt hans tappra försvar i krigen mot
Norge och Danmark samt hans skicklighet att
﻿bereda Norges förening med Sverige. Vidare kunde
ju många tidigare bedrifter af de nya
maktinnehafvarna berömmande omtalas, och dessutom borde icke
heller den unge konungens ärorika förfäder,
Magnus Ladulås och Birger Jarl, förglömmas.

Det blef sålunda en ganska omfattande
uppgift, på hvilken författaren då inlät sig. Och det
var naturligt, att med den breda anläggningen
tendensen kom att i någon mån bortskymmas,
särskildt för den äldsta tiden. Partisyftet blef heller
icke längre lika tvingande som förut, ty, medan
denna förhistoria utarbetades, undanröjdes den enda
person, från hvilken numera någon fara kunnat
hota, nämligen junker Magnus. Det blef då också
behöfligt att omnämna dennes död på ett sätt, som
de maktegande kunde gilla.

Har nu krönikan tillkommit på det sätt, som
jag här sökt skildra, så var poemet visserligen från
början ämnadt att tjäna partiändamål, men att det
likväl icke i sin helhet ger intryck af en politisk
tendensskrift, beror (som redan blifvit antydt) dels
på författarens blida och ridderliga sinnelag i
förening med hans poetiska intressen, dels på
»förhistoriens» utförlighet, som vållat, att nästan hälften
af diktverket behandlar tidrymden före brytningen
mellan Birger och hertigarna och sålunda blott i
mycket ringa mån kan röja någon partiskhet mot
den förre och för de senare.

*


<sp>Hvem</sp> var då författaren? — Erikskrönikan är
anonym, nämner intet författarenamn, ej ens på
något indirekt sätt. Det plägar vara så med våra
svenska medeltidsförfattare. Ty under medeltiden
var det egentligen blott de lärde — de, som skrefvo
böcker på latin, — som visade omsorg om, att deras
namn skulle med deras skrifter gå till eftervärlden.
Den, som (i likhet med vår författare) skref på
modersmålet, hade knappast någon tanke på, att hans
verk kunde komma att läsas flera hundra år efter
hans död, och att människor då skulle fråga efter
hans namn.

Om författarens stånd och lefnadsförhållanden
i öfrigt kunna vi likväl draga åtskilliga slutsatser
ur krönikan själf. Att författaren <sp>icke</sp> tillhörde
det <sp>andliga</sp> ståndet, framgår däraf, att han hvarken
visar fackkunskap i kyrkliga ting eller röjer
klerikala sympatier eller intressen. Han tillåter sig till
och med att en gång skämta med munkarna (se s. 74).
Däremot ligga hans intressen afgjordt åt
<sp>riddarlifvet</sp>. Denna hans riktning framlyser redan ur
inledningen, och, så ofta han får tillfälle, skildrar
han med förkärlek ridderliga bedrifter, vare sig af
vän eller fiende, betraktar riddarna som en högre
kast (jfr i synnerhet s. 158—9) och framhåller
riddarspelen som något af det yppersta, som kunde
förekomma i ett rike. Ofta lofordar han fin
belefvenhet och noggrant iakttagande af det passande. Sin
bekantskap med »höfviskhetens» fordringar visar
författaren bland annat i det väl afvägda bruk, han
i dialogen gör af tilltalsorden; han låter nämligen
de talande använda pluralen <i>I,</i> så snart en formell
artighet är på sin plats, men singularen <i>du</i> för att
uttrycka förtrolighet, nedlåtenhet, sinnesrörelse eller
råhet.

Det är alltså ögonskenligt, att författaren själf
tillhört de ridderliga kretsarna. Men i hvilken
egenskap har han väl gjort det?

Att han varit en s. k. lekare eller spelman, som
plägat vara med i hertig Eriks hird, är den
förmodan, litteraturhistorikern professor <sc>Schück</sc>
nyligen framkastat. Men denna förmodan kan
knappast vinna något stöd i krönikan. Författaren
omtalar ofta »lekare», men alltid på ett sätt, som gör
osannolikt, att han själf tillhört deras klass. Skall
han skildra en lysande fest, så säger han vanligen,
att lekarena fingo präktiga gåfvor. Men någon
medkänsla eller aktning för dem röjer han icke;
stundom begagnar han om dem ett lågtyskt ord,
som betyder »tiggare». Ej heller visar han någon
närmare bekantskap med deras prestationer. Icke
en enda gång omtalar han, att det eller det poemet
föredragits vid någon fest. Men ett par gånger
säger han, att spelmännen tillställde ett fasligt
oväsen. Hade »lekarena» och »spelmännen» varit
författarens yrkesbröder, så skulle han svårligen hafva
behandlat dem på detta öfvermodiga och oförstående
sätt.

Helt annorlunda är vår författares uppfattning
af militära saker. Där visar han sig ej blott
lifligt intresserad, utan ock som fackman. Han
framhåller vid ej mindre än sju olika tillfällen<footnote>Om Tavastehus (s. 28), Stockholm (s. 49), Viborg (s. 82),
Landskrona (s. 88 och 94—5), Konungahälla (s. 122), Bagahus (s. 151).</footnote> den
strategiska betydelsen af befästa orters läge och
upplyser åtskilliga gånger om det material, trä eller
sten, hvaraf en fästning uppfördes, och hvaraf dess
försvarsduglighet betingades. Den ypperliga hamn,
Nevas mynning erbjöd, väcker hans förtjusning (jfr
s. 88). Han beskrifver med klarhet och
sakkunskap det befästa lägret mellan Neva och Ochta
Han nämner två gånger (s. 155 och 158)
norrmännens egendomliga vapen, bredyxan (»bredan»), och
han ger oss noggrant besked om novgorodernas
krigssätt, dels med bråtar och bakhåll i skogarna,
dels med flottar, som buro brinnande vedhögar
utför floderna, och han berättar, hur det senare
krigsputset vid ett tillfälle praktiserades i Sverige af
hertigens folk. I skildringen af en sjöstrid (s. 157—8)
påpekar han fördelen att strida från högre fartyg
mot lägre. Med kännaröga betraktar han den vackra
flotta, som förde de unga hertiginnorna från Oslo. Och
särskildt ådagalägger han omisskännlig militärisk
erfarenhet i den klara och effektfulla redogörelsen
för hertig Eriks mästerliga återtåg framför den
öfverlägsna danska hären år 1309. Han framhåller
därvid, huru behändigt hertigens män förde undan
all proviant, huru påpassliga de voro i att
öfverraska och nedhugga alla från den fientliga hären
utsända furageringsafdelningar, samt huru mycket
denna krigföring försvagade danskarna och nedsatte
deras mod. Denna klarsynta uppskattning af
guerillans, »det lilla krigets», strategiska värde tyder
icke på en »lekare» (ty för en sådan skulle nog
detta slags krig hafva varit föga tilltalande), utan
på en krigare, som själf hade varit med och väl
förstod sig på, hur det går till i fält.

Att författaren åtminstone tidtals följt hertig
Eriks banér och deltagit i hans fester, veta vi af
krönikan (jfr s. 142, s. 179 och möjligen äfven s.
165<footnote>En gissning, som ofta trängt sig på mig, må här
meddelas. Det är påfallande, att den »unge riddare», som varnade
hertigarna för att rida till Nyköping (s. 188) icke namngifves;
i denna del af krönikan (»krisernas historia») är det annars
regel, att författaren meddelar namnet på enhvar, som utfört
en något så när betydelsefull handling. Obekant för
hertigarna och deras följe kan den unge riddaren väl icke ha varit.
Efter hertigarnas fängslande och död torde denna episod ofta
ha berättats och äfven riddarens namn därvid omtalats; det kan
man åtminstone förmoda på grund af jämförelse med andra
berättelser om varningar före berömda personers mord. Men om
det är sannolikt, att författaren, som tydligen lägger mycken
vikt på episoden (ty han erinrar strax efteråt om varningen),
har hört riddarens namn, hvarföre förtiger han det? Var det
<sp>han själf</sp>, så motiverades namnets förtigande af hans
blygsamhet och af hans förväntan, att de flesta af hans samtida redan
på förhand skulle känna till, att varnaren var samme man som
författaren. Det må också påpekas, att denna min hypotes om
»den unge riddaren» passar bra ihop med författarens
beklaganden öfver, att hertig Valdemar någonsin gjorde sitt första
besök i Nyköping, att hertigarna tillsamman redo dit, och
slutligen, att Birger släppte in dem i slottet.</footnote>). Men i många fall är det omöjligt att afgöra,
hvad han själf varit med om, och hvad han blott
hört af andra. Ty äfven sådana händelser, till hvilka
han alls icke kunnat vara ögonvittne, skildrar han
med stor utförlighet och åskådlighet. Därför kan
det icke heller med säkerhet ådagaläggas, att han
någon gång följt hertig Erik på dennes besök vid
norska hofvet. Att han emellertid icke kan
antagas hafva haft någon personlig bekantskap med
konung Håkans gemål, drottning Eufemia, hafva
vi förut påpekat (se s. 180—1). Han kan således icke
vara samme man, som på Eufemias tillskyndan
till svenska öfversatt de tre riddardikter, som man
kallat Eufemiavisorna.<footnote>Då flera ansedda forskare menat, att vår författare varit
identisk med Eufemiavisornas öfversättare, bör det här
nämnas, att äfven andra skäl än det ofvan anförda tala däremot.
Mellan Erikskrönikan å ena sidan och Eufemiavisorna å den
andra hafva nyligen några <sp>metriska</sp> olikheter uppvisats
(se <sc>N. Bure</sc>, <i>Rytmiska studier öfver knittelversen i medeltidens svenska
rimverk,</i> Lund 1898); och hvad <sp>rimmen</sp> angår, har jag själf funnit
vissa skiljaktigheter, som jag hoppas kunna på annat ställe
offentliggöra. — Anmärkas bör också det osannolika däri, att
Eufemia skulle om öfversättandet anmoda en man i Eriks
följe, då hertigen gjorde sitt första besök i Norge, julen
1302, och ej stannade vid hofvet mer än högst 14 dagar
(jfr <sc>Munch</sc>, <i>Historie</i> IV, 2:407 not 3). Skulle mannen stanna
kvar i Norge för arbetets utförande? eller skulle han, när
han följde sin herre på dennes färder, föra med sig
originalhandskriften och annat material till öfversättandet? Om
drottningen, som troligt är, ville göra hertigen en present af
öfversättningen, så var det väl mera i sin ordning, att hon
bestyrde arbetet genom en person, som stod i något slags
underdånighetsförhållande till henne själf, än att hon betungade en
af hertigens folk med uppdraget. För att öfversätta till
svenska behöfdes naturligtvis en svensk. Men man har intet skäl
att betvifla, att åtskilliga svenskar af politiska eller andra skäl
vistades i Norge, liksom det i Sverige vid denna tid fanns
flera norska och i synnerhet danska herrar. Har hertig Erik
haft särskilda diplomatiska agenter i Norge för att där bevaka
hans intressen, så hade visserligen en dylik agent gärna
begagnat ett så godt tillfälle att ställa sig in hos drottningen,
men denne kunde då icke vara författare af Erikskrönikan.</footnote> Men han har känt åtminstone
en eller kanske två af dessa dikter, såsom ett par
lån utvisa, (se s. 20, 45, 85).

Några andra intyg om, att författaren varit en
beläst man, företer icke Erikskrönikan, och det
synes icke, att han för öfrigt användt skriftliga källor<footnote>Ett par gånger (s. 46—7 och 206—7) citerar författaren
lagar, men dessa kan han lika väl ha lärt känna genom
muntligt meddelande som genom läsning; och den kännedom, som
han stundom synes röja om folkliga sånger (ballader) har han
knappast fått genom böcker.</footnote>
eller öfver hufvud haft vidsträcktare bokliga
kunskaper. Han är ej en studiernas man, utan en,
som bygger på det, han själf sett eller hört. En
gång (se s. 179) antyder han, att han är ganska
vidtberest. Också visar han sig ega en god
lokalkännedom icke blott i olika delar af Sverige, utan
äfven i det norska Bohuslän, i Oslotrakten, i det
danska Skåne samt — hvad Östern angår — i
nejden kring Neva och Ladoga. Anmärkningsvärdt
är hans ganska rikliga bruk af utländska ord, i
synnerhet lågtyska; flera af dessa sistnämnda torde han
ha fått direkt från hertigarnas tyska legoknektar.
Äfven hans beröring med norrmännen har lämnat
spår efter sig i några norska uttryck. Därjämte
har han några finska lånord. Minst tyckes han ha
mottagit intryck från danskt håll, och han visar
sig i det hela tämligen illa underrättad om danska
förhållanden.

Han är god fosterlandsvän och prisar i
högstämda ordalag Sveriges hjältar. Men öfver sitt
partis framgångar glädes han lika mycket, ehvad
segern vunnits öfver utländingar eller landsmän.
Till egentliga utländingar tyckes han dock
knappast räkna norrmännen, något snarare då danskarna.
En viss misstänksamhet mot »utländske män»
framskymtar ett par gånger. Dessutom harmar honom
de tyska legotruppernas öfversitteri mot svensk
allmoge, och han fröjdar sig högeligen, när Birgers
utländske soldnärer fly i panisk förskräckelse, eller
när deras skrytsamhet tar en snöplig ände.
Ryssarna föraktar han som ociviliserade hedningar.

Om hans hemort kan ingenting sägas med
bestämdhet utöfver det, att han varit infödd svensk.
Möjligen har han varit från Mälartrakterna, ty i
dessa visar han sig vara ännu bättre hemmastadd
än annorstädes, prisar dem med en viss stolthet (se
s. 49) och känner också några gamla sägner från
dessa bygder. Att han regelbundet begagnar
uttrycket »de uppländske» i stället för »svenskarna»,
kan måhända uppfattas som ett bevis på, att han
själf varit från Uppland.

*
</chapter>
<chapter name="XI. Erikskrönikan som historisk källa och som konstverk">
<h2>﻿<small>ELFTE KAPITLET.

Erikskrönikan som historisk källa
och som konstverk.</small></h2>
<img l></img><br>
De slutsatser, vi ur krönikans egen framställning
dragit angående författarens person, kunna i
någon mån tillgodogöras, när vi vilja bilda oss ett
totalomdöme öfver <sp>Erikskrönikans värde såsom
historisk källskrift</sp>.

Författarens förbindelser med hertig Erik och
dennes folk göra, att vi måste anse honom på det
hela taget hafva varit mycket väl underrättad om
de två eller tre sista årtiondenas händelser; hvad
han icke själf varit med om, har han dock kunnat
få veta af ögonvittnen. För äldre tider har han
öst ur lefvande tradition, som dock visar sig hastigt
aftaga i tillförlitlighet, ju längre tillbaka minnena
gå. När nu härtill kommer, att författaren
behandlar vissa delar af sin berättelse med stor utförlighet,
samt att han är sanningskär (om än i vissa punkter
partisk), så följer häraf, att Erikskrönikan måste
betraktas som en källa af synnerligen stort
historiskt värde. Hon är vår ojämförligt viktigaste
källa, hvad angår hertig Eriks tid, och äfven till
några partier af den näst föregående tiden, särskildt
de under Törgils Knutssons ledning förda krigen
mot ryssarna. Också för de öfriga perioder,
krönikan behandlar, har hon många värdefulla
upplysningar att gifva. Den skörd, historikern gör, hade
visserligen blifvit ännu större, om ej krönikans
författare af partiskhet förtegat somliga fakta och
dessutom varit alltför vårdslös med kronologien.
Men då vi ertappa författaren med ofullständighet
i uppgifter, kan han ofta ursäktas därmed, att han
icke varit invigd i det, som försiggick bakom
kulisserna, och ej hade tillgång till de skriftliga
handlingar, som växlades mellan furstarna. Härvid kan
det dock vara af vikt och intresse att af krönikan
se, hur mycket som blef kändt för allmänheten, och
äfven huru allmänheten uppfattade och bedömde
händelserna

Vidare bör Erikskrönikan skattas högt såsom
<sp>kulturhistorisk</sp> tidsmålning. Särskildt är det
lifvet vid hofven och i fält, som åskådligt och fylligt
skildras, men äfven i öfrigt riktar krönikan vår
kännedom om tidens seder och egendomligheter med
talrika bidrag. Och det torde förtjäna anmärkas,
att krönikan är i kulturhistoriskt afseende lärorik
icke blott positivt, d. v. s. genom de uppgifter, vi
finna i den, utan äfven negativt, d. v. s. därigenom
att vissa förhållanden alls icke framträda där
omtalade så, som man möjligen kunde hafva väntat
eller förutsatt.

Så t. ex. kan det svårligen vara blott en
﻿tillfällighet, att skildringen af en så lång tidrymds
händelser, så många personers öden, nästan icke
röjer några spår af vidskepliga föreställningar. Här
finnas inga förebådande drömmar, inga
förutsägelser, inga öfvernaturliga uppenbarelser o. d., hvarpå
de äldre isländska historiska skrifterna öfverflöda.
Naturligtvis hyllar författaren med hela sin samtid
den katolska kyrkans uppfattning af förböners,
mässors och allmosors magiska kraft att hjälpa själar
ur skärselden; och han synes dessutom ha hängt
fast vid den gamla nordiska tron, att man icke
kunde undgå sitt öde; ty stundom säger han i
stridsskildringarna: »den vardt död, som det var förelagdt»,
liksom han äfven annars någon gång, nämner ödet.<footnote>En gång (se s. 110) tyckes förf. tro på kraften af
onda önskningar.</footnote>
Men när han kommer till det olyckliga förebud,
som bestod däri, att hertig Eriks banérförare
störtade omkull med sin häst och bröt sönder
banérstången (se s. 163), omtalar han detta endast så,
att det oroade hären och af hertigen togs till
anledning att undvika strid. Något intyg om, att
författaren själf trott på förebud o. d., företer
krönikan icke. Vi torde alltså ha rätt att sluta till,
att så väl författaren själf som den publik, för
hvilken hans dikt var bestämd, d. v. s. de högre
klasserna bland hans landsmän, varit ganska fria
från vidskeplighet och föga intresserade af att höra
skrocksägner uppdukas. Sannolikt hafva vi uti
detta förhållande att se en yttring, ej blott af den
relativt fördomsfria tidsanda, som i början af
1300-talet härskade i Europa, utan äfven af den nyktra
förståndsklarhet, som af ålder tyckes ha varit ett
svenskt nationaldrag.

Ett annat exempel! Krönikan omtalar i regeln
icke utsväfningar eller anstötligt lefnadssätt. I de
synnerligen talrika beskrifningarna på storartade
och öfverdådiga gästabud säges det icke en enda
gång, att gästerna druckit för mycket och blifvit
berusade. Tvärtom framhåller författaren ofta, att
allt gick städadt och ordentligt till. Häraf torde
vi vara berättigade att sluta till, att omåttligt
drickande icke hörde till goda tonen i början af
1300-talet; har det förekommit i de högre
kretsarna, så har författaren velat kasta tystnadens slöja
däröfver. —

När vi tala om Erikskrönikan såsom en
historisk skrift, måste vi göra klart för oss, att
egentlig historieskrifning på den tiden alls icke fanns
till i Sverige. Man hade här i landet icke någon
motsvarighet till det tåliga och omsorgsfulla
samlande och granskande af historisk kunskap, som på
Island redan två århundraden förut egde en så
utmärkt representant i <sc>Are Torgilsson</sc>, och som —
i förening med flera andra gynnsamma
omständigheter — hos isländingarna slutligen bar sådana
frukter som <sc>Snorre Sturlusons</sc> och <sc>Sturla
Tordssons</sc> mästerliga historiska arbeten. Hos dessa
isländingar kan man tala om en vetenskaplig kritik
och om pragmatisk behandling af ämnet. Men om
Erikskrönikans ståndpunkt kan man begagna det
kända slagordet, att »historien ännu icke lösgjort
sig ur sagans älskande armar», — ehuru man
därvid naturligtvis får taga »sagan» i dess gamla
betydelse af »allt hvad som säges». Ty det är
verkligen sin tids »on-dits», som krönikeförfattaren
frimodigt och obesväradt meddelar, utan att
underkasta dem någon siktning med afseende på deras
trovärdighet eller deras betydelse för den historiska
utvecklingen i stort.

För honom bestämmes urvalet af helt andra
motiv. När han företrädesvis upptager sådant, som
länder till berömmelse för hans vänner eller till
skam för hans fiender, så vittnar detta visserligen
i främsta rummet om partiskhet. Men vi skulle
säkerligen göra vår författare orätt, om vi ansåge
partiskheten vara det <sp>enda</sp> motivet. Ty så väl det
tendentiösa urvalet som det skarpa framhållandet i öfrigt af
Eriks ädelhet och Birgers uselhet bero tvifvelsutan i
ganska väsentlig mån på författarens naiva
skaldenatur, som drifver honom att måla i starka färger, att låta
ljuset falla klart och skuggorna mörka. När han
icke ville, att bilden af den »milde» hertig Erik,
älskad i lifvet och nästan förgudad efter döden,
skulle skämmas af några fläckar, som efter hans
mening voro af alldeles tillfällig och oväsentlig art,
så handlade han härvid liksom målaren eller
bildhuggaren, som i ett monumentalt porträtt afhåller
sig från att återgifva originalets finnar, vårtor eller
blemmor.

Och är det icke omöjligt, att det är författarens
konstnärssinne, som bär hela eller någon del af
skulden för en och annan af de förut anmärkta
förseelserna mot kronologien, i det att författaren kan
tänkas hafva någon gång omflyttat händelserna,
för att sammanhanget skulle göra bättre intryck.

Ty vi få icke förbise, att författaren själf
uppgifver krönikans hufvudsyfte vara att roa och
intressera dem, för hvilka poemet skulle uppläsas.
Och om vi än funnit, att ett <sp>politiskt</sp> ändamål
varit bestämmande (i synnerhet som närmaste
anledning), och äfven medgifva, att författaren i det
stora hela både velat och måst tala sanning, så
få vi dock ej lämna ur räkningen hans <sp>estetiska</sp>
synpunkt att alltjämt göra framställningen
behaglig och tilltalande för publiken. Han har visst icke
begagnat stoffet med den medvetna frihet, som en
modern författare af historiska dramer eller
romaner tillåter sig, men den konstnärliga driften kan
hafva förmått honom att mera omedvetet göra ett
och annat steg i samma riktning.

I alla händelser bör Erikskrönikan ingalunda
betraktas som blott och bart historia, satt på rim.
Med större skäl kallar man henne för ett
<sp>historiskt epos</sp>, ehuru det visserligen måste medgifvas,
att det episka lugnet ofta har starka lyriska afbrott,
och att det nordiska lynnet här, som annars, skyr
den bredd i framställningen, som man på grund af
antika mönster förmenat vara en nödvändig
egenskap hos episk diktning. Men om Erikskrönikans
stil skola vi strax yttra oss något mera.<footnote>Angående <sp>kompositionen</sp> torde de antydningar, vi
nyss och vid ett par föregående tillfällen (t. ex, s. 45—47, s.
54—56, s. 135, s. 220—1 m. fl.) gifvit, vara någorlunda
tillräckliga; att <sp>karaktärsteckningen</sp> är mycket elementär,
framgår så ögonskenligt, att vi ej behöfva i enskildheter påpeka
författarens svaghet härutinnan.</footnote> Stilen
sammanhänger nära med den metriska formen, och
om denna erfordras här ett par anmärkningar.

Med afseende på sitt <sp>versslag</sp> har
Erikskrönikan rättat sig efter det då för tiden gängse
bruket och alltså begagnat den s. k. <sp>knitteln</sp> eller
<sp>knittel</sp>-versen. På samma versslag äro de tre
romantiska dikter skrifna, som pläga kallas
Eufemiavisorna, och redan i slutet af 1200-talet tyckes
knitteln ha brukats till diktning på svenska. Till
Sverige hade versslaget inkommit från Tyskland, där
det bland annat nyttjats till krönikor; en sådan är
den <i>livländska rimkrönikan,</i> som är något äldre än
Erikskrönikan, och som man stundom trott hafva
tjänat den senare till förebild. Det förefaller mig
dock föga sannolikt, att vår författare läst denna
torra rimmade historia öfver svärdsriddarnas öden;
likheterna synas i alla händelser icke vara stora.

Benämningen »knittel»- eller »knüttel»-vers är
af senare ursprung och oklar till sin egentliga
betydelse. Det särskilda versslag, som betecknas med
denna konstterm, kan i korthet beskrifvas på
följande sätt. Verserna förbindas två och två med
slutrim, som kunna vara manliga (enstafviga) eller
﻿kvinnliga (tvåstafviga), mycket sällan daktyliska
(trestafviga). Rimordet har naturligtvis en <sp>starkt
betonad</sp> stafvelse. Utom denna finnas i regeln
<sp>tre</sp>, sällan <sp>fyra</sp> eller <sp>två</sp>, starkt betonade
stafvelser i hvarje vers, och till hvar och en af dessa
starktoniga stafvelser kan sluta sig en eller två,
sällan flera <sp>svagtoniga</sp>.<footnote>Det bör vidare nämnas, att versen genom ett
»takt-komma» (en cesur) kan delas i två hälfter; i öfrigt hänvisar
jag till <sc>N. Bure</sc>, <i>Rytmiska studier öfver knittelversen i medeltidens
svenska rimverk,</i> Lund 1898.</footnote> Antalet stafvelser i
versen och rytmen i det hela äro därför mycket
växlande. Versen kan vidare börja lika väl med
starktonig som svagtonig stafvelse. Detta allt har gjort,
att knitteln länge varit djupt föraktad af den
grekiskt-romerska antikens beundrare. Men på senare
tid har man likväl måst erkänna, att knitteln
lämpar sig synnerligen väl till de germanska språkens
naturliga rytm, och flera skalder af rang, bland
andra <sc>Goethe</sc> och i Sverige <sc>Tegnér, Strandberg</sc> och
<sc>Snoilsky</sc> hafva praktiskt visat, att versslaget
under en mästares hand kan blifva mycket
välklingande.

Hvad nu särskildt angår det sätt, hvarpå
Erikskrönikans författare brukat knitteln, får man
visserligen icke mäta hans verskonst efter dessa
nutida skalders fulländade formgifning, ty mot
deras verser förefalla hans själfsvåldiga och kantiga.
Vi hafva ju i de föregående kapitlen sett flera
prof på metriskt återgifvande af hans verser; och
det är nog troligt, att mången läsare tyckt dem
låta som prosa med rim, stundom till och med
klena rim. Men för sin tids fordringar har
krönikeförfattaren icke varit någon dålig versifikatör.
Metern är visst icke sämre än i Eufemiavisorna,
och rimmen äro något bättre, särskildt mera
omväxlande. Friheterna äro ungefär desamma:
rimmen äro stundom något orena, d. v. s. rimordens
språkljud äro icke fullkomligt motsvarande; detta
gäller i synnerhet den svagtoniga stafvelsen i
kvinnliga rim. Vidare få ord stundom sin ändelse
afstympad (eller, någon gång, förlängd) eller sin
tonvikt flyttad till slutstafvelsen, för att de skola kunna
användas till rim (t. ex. <i>Erík, Judás</i>).

Granskar man, huru författaren förstått att uti
versen inpassa det, han ville säga, eller själfva
innehållet, så torde man komma till den åsikten, att
han besitter en viss ledighet och behändighet.
Verserna gifva ofta hans mening med en kraft och
en skärpa, som verka anslående. Man kan nog se,
att författaren ingalunda har saknat anlag. Men i
de flesta fall har han synbarligen icke velat göra
sig mycket besvär. Han har alltför ofta nöjt sig
med den utväg att åstadkomma rim och meter,
som först erbjudit sig, äfven om denna varit
tarflig nog. Ordföljden har någon gång blifvit
konstlad och tillkrånglad, ännu oftare satsföljden, det
sistnämnda i synnerhet därigenom, att parenteser
inträda på ett sätt, som stör sammanhanget. Det
händer också, att satsförbindelsen blir vårdslösad,
så att meningens slut ej motsvarar dess början.
Icke sällan är uttryckssättet så knapphändigt, att
man blir villrådig om författarens mening. Men
allra vanligast är, att författaren måste, för att fylla
verserna och få med ett rimord, uttrycka sig med
större utförlighet, än innehållet fordrar, och än det
egentligen kan ha passat för hans eget lynne. När
utförligheten består i omsägning med samma eller
liktydiga ord, blir emellertid detta mycket sällan
stötande, ty författaren plägar ha ett synnerligen
godt grepp på att anbringa nästan ordagrann
upprepning med nytt rimord på liknande sätt som
balladerna (folkvisorna); och då han kommer med
liktydiga ord (synonymer), äro dessa i regeln valda
med smak och göra god verkan. Den oftast
anlitade utvägen att få versfyllnad består dock uti
inskjutningar af mera personlig art, antingen sådana
som »jag tror», »jag har sport», »så säger man
mig», eller hänsyftningar på boken själf, hvarur
poemet tänkes bli uppläst, eller direkta tilltal till
åhörarna, eller hvarjehanda känsloutbrott eller
reflexioner, som ej sällan äro skämtsamma, eller
sentenser eller ordspråk. Om alla dessa slag af mera
personliga och subjektiva inskjutningar gäller det,
att, fastän de nog i de flesta fall tillkommit för att
fylla versen eller hjälpa författaren ur rimnöd, de
likväl nästan alltid verka lifvande och uppfriskande
på framställningen; ty de förläna åt denna en bred
och gemytlig samtalston, en ogenerad kamratlighet,
som vi icke kunna misstycka hos den gamle
﻿krigsbussen. För öfrigt må vi ej vara alltför stränga
mot honom för hans många versfyllnader. Taga vi
oss för att nagelfara våra nyare skalders dikter från
denna synpunkt, skola vi nog också i dem finna
åtskilligt fyllnadsgods, och i valet af sådant hafva dessa
yngre poeter kanske icke alltid visat lika god smak
och lika sund naturlighet som hertig Eriks skald.

Med afseende på krönikans stil bör dessutom
framhållas, att författaren i rikt mått gör bruk af
den för episka dikter vanliga egenheten att med
samma eller nästan samma ord skildra vissa
situationer, så ofta de återkomma. Så t. ex. uttalar
författaren vid många tillfällen i ungefär enahanda
ordalag en välönskan för aflidna personers själar,
eller beskrifver gång på gång lysande fester med
något så när samma uttryck. Andra tillfällen, då
författaren plägar använda sådana stereotypa
skildringar, äro t. ex. i fråga om förnäma personers
likbegängelse, freds eller förliknings ingående,
förstöring af stad eller fäste, vidare då han skall
beskrifva en persons skönhet eller redogöra för rika
jordagods o. s. v.

Ur modern konstpoesi bannlyser man vanligen
dylika stående formler för återkommande likartade
situationer, händelser o. d., men vi känna dem
tillräckligt från våra folksagor och folkvisor (för att ej
tala om de homeriska dikterna), och vi veta, att för
den enkla, naiva, barnsliga uppfattningen är
återkommandet af en sådan välbekant formel kärare än de
konstfullaste variationer af ett och samma tema.

Om nu också krönikans stil företer drag, som
äro egendomliga för dess tid och art, och hvilka
förefalla nutida läsare något främmande eller
besynnerliga, och om än stilen icke är fri från verkliga
svagheter och otympligheter, så präglas den dock
i så hög grad af lif och friskhet, poetiskt sinne,
målande åskådlighet, kraft och fyndighet, att vi på
det hela måste kalla författaren för en god
berättare. Han blir oss personligen sympatisk genom
sina varma känslor, som han enkelt och frimodigt
lägger i dagen, och ej minst genom sitt hurtiga
skämtlynne; vi tycka oss än höra hans hjärtliga
skratt, än se hans spjufveraktiga blinkning.

När nu härtill kommer, att Erikskrönikan
berättar om mycket, som i och för sig är af vikt och
intresse, så är det icke att undra på, att detta poem
af ålder har blifvit omtyckt och berömdt af dem,
som studerat det. Därför har det också många
gånger gjorts till föremål för efterbildningar. En
hel lång rad af rimkrönikor författades, som bekant,
under de följande århundradena — den sista mera
kända skrefs af konung <sc>Karl IX</sc> —, ehuru ingen
af dem kunde mäta sig med Erikskrönikan i
stilistisk förtjänst.

Dessutom har Erikskrönikans innehåll i nyare
tiden lockat flere författare till omarbetning i
dramatisk form. Af sådana på Erikskrönikan byggda
dramer kunna vi erinra oss <sc>Johannes Messenius</sc>
»sannfärdiga tragoedia» <i>Blanckamäreta,</i> spelad och
tryckt år 1614, den vittre kyrkoherden <sc>Johan</sc>
<sc>Göstaf Hallmans</sc> skådespel <i>Erik och Valdemar,</i>
skrifvet omkring år 1730, <sc>David von
Schultzenheims</sc> femaktstragedi <i>Thorkil Knutsson,</i> utgifven
1812, vidare den år 1825 tryckta »prologen» <i>Torkel
Knutssons dödsfest</i> af <sc>Karl August Nicander</sc>,
hvilken för öfrigt efterlämnade ej mindre än fyra
»folkungadramer» i utkast. Berömdast af alla
dramatiska dikter med ämne ur Erikskrönikan äro
<sc>Bernhard von Beskows</sc> <i>Torkel Knutsson</i> (1836) och
<i>Birger och hans ätt</i> (1837); båda dessa stycken
åtnjöto äran att öfversättas af själfva <sc>Adam
Oehlenschläger</sc>, ej blott på danska, utan äfven på tyska.
De sista för mig kända dramatiska bearbetningarna
af krönikans berättelse utkommo år 1864, nämligen
<sc>Ludvig Josephssons</sc> <i>Folkungalek. Första delen.
Håtunaleken</i> och finnen <sc>Theodor Lindhs</sc> stycke
<i>Konung Birger och hans bröder.</i>

Att så många af våra dramatiska författare valt
sig ämnen ur Erikskrönikans skildring af
folkungarnas brödrastrider, torde väl få anses intyga, ej
blott att dessa brödrastrider i och för sig äro
lämpliga för dramatisk behandling, utan ock att de i
krönikan äro framställda på ett sådant sätt, att de
alltjämt inbjudit dramaturgerna till nya försök. Om
nu dessa försök hittills icke burit några frukter af
högt och beståndande värde, så dela de ju samma
lott som nästan all annan svensk dramatisk
diktning, — men skulden ligger icke hos Erikskrönikan.

Ej heller några <sp>episka</sp> diktverk af betydenhet
hafva i senare tid hos oss grundats på
Erikskrönikan. Dock har samma tidehvarf, som denna
krönika skildrar, gifvit den danske skalden <sc>Bernhard
Severin Ingemann</sc> ämne till romanerna <i>Erik
Menveds barndom</i> (1828) samt <i>Kong Erik og de fredløse</i>
(1833), hvilka, liksom Ingemanns öfriga historiska
romaner, vunnit stor popularitet i hela Norden.
Ännu i dag utgöra dessa romaner en kär läsning
för barn och ungdom, medan däremot de äldres
kritik finner sig mindre tillfredsställd af den blide
romantikerns uppfattning och framställningssätt. Förr
eller senare komma väl dessa omdiktningar af
medeltida ämnen att dela öde med många andra af
samma slag och alldeles råka i glömska. Så plägar
det gå, när den litterära smaken undergått större
förändringar, och när den historiska forskningens
framsteg kunnat uppvisa, att författarens
uppfattning af de gamla händelserna och förhållandena
varit väsentligen ohistorisk.

Men själfva de gamla källorna, på hvilka
omdiktningarna varit byggda, de blifva däremot allt
mera uppmärksammade och aktade. Ty vetenskapen
ställer dem i allt klarare belysning och hämtar från
dem allt flera lärdomar; dessutom, ju fåtaligare
minnesmärkena från en förgången tid äro, dess
högre måste ju historikern skatta hvarje särskildt
af de bevarade. Också i estetiskt afseende torde vi
väl allt mera komma därhän att egna ett förstående
och sympatiskt erkännande åt hvarje skald, som
med sann och äkta känsla gifver oss det, som rört
sig i hans egen barm, hur mycket än hans kulturs
och hans konsts former må skilja sig från våra.

Det är alltså troligt, att århundraden härefter
Erikskrönikans enkla, men lifliga och rättframma
berättelser komma att vördas och vårdas som
dyrbara klenoder i vår inhemska kulturskatt — så framt
det då ännu finnes en svensk nationalitet, svensk
forskning och svensk fosterlandskärlek.

<img></img>
</chapter>
﻿



﻿
