<table o>
<td c> <h1>SPRIDDA STUDIER</h1>
<td c><big>TREDJE SAMLINGEN</big>
<td c><h2>POPULÄRA UPPSATSER</h2>
<td c><sc>av</sc>
<td c><b>ADOLF NOREEN</b>
<td c><img></img>
<td c>STOCKHOLM<br>AKTIEBOLAGET LJUS<br>1913
</table>

<table o>
<td c><small><small><b>ISAAC MARCUS’</b></small></small>
<td c><small><small><b>BOKTRYCKERI-</b></small></small>
<td c><small><small><b>AKTIEBOLAG</b></small></small>
<td c><small><small><b>STOCKHOLM</b></small></small>
<td c><small><small><b>1913</b></small></small>
</table>
<h2><small>Innehåll:</small></h2>

<table o>
<td 3 r><sc>sid.</sc>
<td 2>Något om våra familjenamn<td r>1
<td 2>Språkliga dubbelgångare<td r>14
<td 2>K. Ortnamnskommitténs arbeten<td r>25
<td 2>Runinskrifter från nyare tid<td r>48
<td 2>Ur våra ortnamns historia<td r>58
<td 2>Motsägelsens tecken, språkliga kuriosa<td r>71
<td 2>Namnet Fridtjuv<td r>75
<td 2>Sverges ortnamn, en översikt<td r>79
<td 2>Dekorativ stavning av familjenamn<td r>122
<td 2>Västgötska ortnamn:<td r>132
<td r>I.<td>Götaälv och Västergötland <td r> 132
<td r>II.<td>Kinds härad<td r> 135
<td r>III.<td>Vättern<td r>139
<td 2>Fridpark och naturminne<td r>141
<td 2>Astrid, Estrid och Nore<td r>144
<td 2>Reformer i modersmålsundervisningen. Några ord med anledning av Läroverkskommitténs förslag
år 1902 <td r>148
<td 2>Några språkliga nötter att knäcka<td r>171
<td 2>Register<td r>190
</table>

*

<chapter name="Något om våra familjenamn.">
<h2><small>Något om våra familjenamn.</small></h2>

<big><big><big>D</big></big></big>en tyske författaren R. Kleinpaul, som företagit
en resa i Sverge, målar livligt sin förvåning över
de svenska familjenamnens beskaffenhet. Han uppger
sig ha bott hos en hotellvärd <i>Rosenlöf,</i> vars fru var
född <i>Liljeström,</i> och som hade en betjänt vid namn
<i>Lindblom</i>. Han gjorde bekantskap med studenterna
<i>Palmblad, Hasselqvist</i> och <i>Lagercrantz</i>, och han träffade
»kusken» <i>Ehrenstråle</i>, »barberaren» <i>Silfverstolpe</i>,
»skräddaren» <i>Adlersparre</i> och »skomakaren» <i>Tigerhjelm,</i> i
fråga om vilka sistnämnda uppgifter vi dock högeligen
betvivla titlarnas riktighet. Överallt »strålade,
strömmade, blomstrade, glödde och glänste det», så att han
trodde sig vistas i en förtrollad värld, där han när som
helst kunde vänta sig att bli presenterad för en herr
<i>Spindelväv</i> eller fröken <i>Senapskorn</i>. Denna fullständigt
förfelade gissning visar, att vår man, ehuru språk.
forskare till yrket, icke hade reda på principerna för
våra inhemska familjenamns bildning. Vilka dessa
principer äro, har i sina väsentliga drag uppvisats av
Es. Tegnér (i Nordisk tidskrift 1882), L. F. Läffler (i
Svenska landsmålen 1903 samt Personhistorisk tidskrift
1903 och 1904) och R. Brieskorn (Bidrag till den
svenska namnhistorien, 1912). Jag kan därför här
beträffande<sp> dessa</sp> namn väsentligen inskränka mig
till att i korthet sammanfatta huvudresultatet av deras
undersökningar, vilket är långtifrån så allmänt bekant
som det förtjänar.

Äldst funnos hos oss inga familjenamn alls, ja
icke ens »farsnamnet» angavs. Individen bar blott ett
enda namn, närmast motsvarande vårt nuvarande
»dopnamn». Ännu under den senare medeltiden äro
»tillnamn» — frånsett de mycket vanliga yrkesnamnen,
t. e. <i>Bonde, Skytte, Winman</i> ’vintappare’ — mycket
sällsynta och då närmast att jämföra med de nutida
»öknamnen». Sådana voro <i>Bröms, Krook</i> ’en som är
krokig’ (jämför förnamnet <i>Knut</i> ’en som är knuten i
växten’), <i>Puke</i> ’djävul’ (jfr det tyska familjenamnet
<i>Teuffel</i>), <i>Sture</i> ’den store’. Därjämte funnos även några
namn, som adliga och andliga män antagit efter den
bild, deras sköld eller sigill innehöll, t. e. <i>And, Båt,
Dufwa, Gädda, Stråle</i> ’pilspets med hullingar’, <i>Ängel</i>.
Ännu flere äro exemplen — särskilt talrika från
Gottland — på att ortnamn direkt upptagits såsom
tillnamn, t. e. <i>Arxö, Boberg, Dannäs, Starbeck</i>. Alla
dessa slag av namn börja visserligen så småningom
att gå i arv, men icke med någon konsekvens. Även
namn av typen Persson förekomma redan nu och detta
rätt ymnigt (mera sällan däremot namn av den nu
så gott som utdöda typen Estridsson), t. e. <i>Arendt
Persson (Petrus Ingegärdsson),</i> men dessa gå aldrig i
arv liksom naturligtvis ej heller de motsvarande
kvinnonamnen av typen Karin Persdotter.

Först frampå 1500-talet bli, väl väsentligen efter
utländskt — och inflyttade utlänningars — föredöme
verkliga familjenamn mera allmänt gängse<sp> hos adeln</sp>,
och i sammanhang med riddarhusets uppkomst 1626
erhöll varje adlig släkt ett lagfästat familjenamn.
Härvid göra sig två olika huvudprinciper gällande vid
namnvalet. Dels uppkallades man efter sitt
sköldemärke, som då skölden blott innehöll ett dylikt, gav
upphov åt namn sådana som <i>Banér, Bielke, Horn,
Leijonhufuud, Sparre, Stenbock, Svinhufvud, Tegel, Uggla,</i>
däremot i det vanligare fallet att den var delad i två
eller flera falt med vart sitt märke, framkallade
sammansatta namn av typen <i>Lilliehöök</i> (dvs. <i>lilja</i> och <i>hök</i>),
<i>Natt och Dag, Rosenhane</i>. Dels åter tog man efter tyskt
föredöme sitt namn från något — verkligt eller oftare
blott fingerat — stamgods eller riddarborg och kom
så att heta <i>von Ehrenheim, Gripenstedt, Gyllenborg, von
Königsmarck, Nordenfelt, von Rosenstein</i> o. d., namn
som vanligen genom själva sin form och särskilt sina
osvenska ordslut bära tydligt vittne om tyskt lån eller
åtminstone efterbildning.

På 1600-talet kommer turen till<sp> prästerna</sp>, vilka
vid namnvalet annonserade sin lärda bildning genom
tillgripandet av latinska (mera sällan grekiska) ord
eller åtminstone ändelser. Även här förfares efter två
olika huvudprinciper. I ena fallet lägges hemortens
namn (eller en del därav) — vare sig i svensk eller
latinsk form — till grund för familjens, som antingen
förses med en latinsk ändelse eller ock får ändas på
det från grekiskans ord för ’man’ hämtade <i>-ander,</i>
så att t. e. en från Berg, Berga, Bergvik o. d.
härstammande person kallar sig <i>Bergius</i> eller 
<i>Montanus,</i> en från Skoga, Skogstorp o. d. <i>Skogius</i> eller
<i>Sylvander (Sylvanus),</i> en från Kullen, Kullatorp o. d.
<i>Kullander</i> eller <i>Colliander (Collinius, Collinus),</i> en från
Dal, Dalskog o. d. <i>Dalinus</i> eller <i>Vallinus</i> osv. Andra
dylika namn äro exempelvis <i>Fåhræus</i> från Fårön,
<i>Frestad-ius, Kolmo-dinus, Nor-enius, Lund-elius, Valerius</i>
från Vallersta, <i>Buschovius</i> från Buskåker, <i>Hernodius</i>
från Härnösand och <i>Cavallius</i> från Håldala (på latin
<i>cava vallis</i>). I det andra fallet tar man farsnamnet till
utgångspunkt och antingen förser det med en latinsk
eller grekisk) ändelse, t. e. <i>Beronius</i> av Bero (dvs. Björn),
<i>Boëthius</i> av Bo, <i>Franzenius</i> av Frans, <i>Montelius</i> av Måns,
<i>Thomander</i> eller <i>Thomæus</i> av Thomas, <i>Troilius</i> av Truls
(äldre Troels — såsom ännu i danskan — ännu äldre
Torgils), eller använder helt enkelt dess latinska
genitivform, t. e. <i>Georgi(i), Jacobi, Olai, Pauli, Petri.</i> Den
franska smakriktningen under 1700-talet ombildade
de flesta av dessa namn, särskilt då de icke uppburos
av prästmän, genom att låta ändelserna <i>-us</i> och <i>-ius</i>
bortfalla. Så uppkommo <i>von Linné</i> av <i>Linnæus, Stobée</i> 
av <i>Stobæus</i> och <i>Montell</i> — jämför <i>Acrel, Kexél, Nobel</i>
med fransk stavning — <i>Montan, Sylvan, Collin, Dalin,
Kolmodin, Wallin, Noreen (Norén), Troll</i> m. m. av de
ovannämnda <i>Montelius, Montanus</i> osv. En senare
italianiserande riktning har givit oss <i>Cavalli, Collini,
Torpadie</i> (av <i>Torpadius</i>), <i>Troili</i> o. d.

Inemot år 1700 börjar även<sp> tredje ståndet</sp> mera
allmänt antaga familjenamn. Till att börja med sker
detta mest efter de tvåledade adliga namnens mönster,
och häri ligger en av huvudanledningarna till att våra
flesta borgerliga namn utgöras av tvåledade sammansättningar, 
däri emellertid förra leden i regeln utgöres
av hemortens namn eller en del därav (jämför
prästnamnen). Vi kunna härvid urskilja samma två
huvudprinciper, som vi sett uppträda vid adelsnamnens
bildning. Dels återspeglar namnet ett fingerat
sköldemärke eller -märken, varvid särskilt växtvärlden får
släppa till ingredienserna, t. e. <i>Almqvist, Ekelöf,
Grönblad, Lindblom</i> eller utan sammanhang mellan
beståndsdelarna (såsom i typen Lilliehöök) <i>Holmgren, Sjöros,
Svärdström</i> och <i>Ahlström</i> (båda av Svärdsjö) o. d. namn,
bland vilka de vanligaste äro de på <i>-ström, -qvist</i> och
<i>-gren</i>. Dels åter kan man låta namnet mera direkt
hänvisa på ett ortnamn, helst — som sagt — hemortens.
Men härvid kan man förfara på många olika sätt. Än
tillskapar man, om också icke (såsom vid typen
Gyllenborg) ett luftslott i bokstavlig mening, så dock en ort
i fantasien, varvid de i följande exempel uppträdande
ordsluten — ordnade efter avtagande frekvens —
företrädesvis komma till användning: <i>Granberg, Berglund,
Ljungstedt, Westfeldt, Lindal, Söderwall, Lundborg,
Lindholm, Ahlmark, Stenbeck, Wennersten,</i> en namntyp som
till yttermera visso kan genom tillägg av den tyska
ändeisen <i>-er,</i> t. e. <i>Ljungmarker, Lundberger,</i> på sätt och
vis »adlas», såsom faktiskt skett med adelsnamnet
<i>Hagströmer</i> av <i>Hagström</i> m. fl. Än kan man till den
verkliga hemortens namn eller en del därav lägga
<i>-man</i> (jämför prästnamnen på <i>-ander</i>), t. e. <i>Bredman</i> 
och <i>Wikman</i>, båda av Bredvik, <i>Bergman</i>, <i>Ljungman</i> 
osv., en namntyp som noga bör skiljas från de ur
tyskan inlånade namnen på <i>-man(n),</i> t. e. <i>Neumann,</i>
motsvarande det holländska <i>Niemann,</i> svenska <i>Nyman,</i>
grekiska <i>Neander,</i> latinsk-grekiska <i>Novander</i> och
hebreiska <i>Noak</i>. Än åter kan man som namn använda
en del av hemortens, helst om detta är sammansatt,
t. e. <i>Berg</i> av Bergsby, <i>Björk</i> av Björksta, <i>Hjerpe</i> av
Hjärpås, <i>Hjort</i> av Hjorted, <i>Huss</i> av Hussjö, <i>Wester</i> av
Västervik, <i>Vising</i> av Visingsö, men även annars, t. e.
<i>Billing</i> av Billinge, <i>Qviding</i> av Kvidinge, <i>Spegel</i> av
Speglum.

<sp>Fjärde ståndet</sp> börjar egentligen först på
1800-talet att antaga familjenamn. Dessa visa sig vara av
tre väsentligen olika slag. Det första är typen
<i>Andersson, Pettersson</i> osv., namn vilka nu icke längre
innebära, att personen är en »son», och att hans far
hetat Anders eller Petter, utan som gå i arv även till
döttrar och oberoende av »farsnamnet». Denna
namntyp är ännu inom denna samhällsklass och dess
avläggare den ojämförligt talrikast representerade, om ock
numera stadd i starkt avtagande. Det andra slaget
utgöres av soldatnamn, givna av befälet, vanligen med
anspelning på krigiska egenskaper eller idrotter —
inberäknat dryckeslag — t. e. <i>Starck, Modigh, Böös</i>
’arg’, <i>Kämpe, Staf, Stake, Malm, Bruse, Bång</i> ’buller’,
Kruus, Ruus, Ruth ’svirande’, stundom även beroende
på en ren nyck, t. e. <i>Lilja, Sommar, Winter</i>. Det
tredje slaget utgöres av den borgerliga typen
<i>Lundström</i>, vilken dagligen blir allt vanligare och inkräktar
särskilt på -son-namnens område.

I 1882 års statskalender voro bärare av namn på
-son omkring 1,000 till antalet. Närmast dem i
talrikhet kommo de 269 på <i>-berg,</i> 191 på <i>-man,</i> 177 på
<i>-ström</i> och 102 på <i>-gren</i>. I 1901 års kalender har jag
funnit ungefär vart 12:te namn ändas på <i>-son,</i> under
det att samtidigt i Finland blott vart 43:dje var ett
dylikt, i Danmark däremot ej mindre än vart 5:te
ändades på <i>-sen</i>. Vanligast i vår kalender var icke,
gom man kanske tror, <i>Pettersson,</i> utan <i>Andersson</i> med
153 bärare. Därnäst kommo 105 <i>Johansson,</i> 100
<i>Pettersson,</i> 100 <i>Carlsson (Karlsson),</i> 92 <i>Eriksson,</i> 91
<i>Nilsson,</i> 79 <i>Larsson,</i> 71 <i>Olsson</i> och först sedan 63
<i>Lund(e)berg</i>. I Uppsala studentkatalog på vårterminen
1902 ställde sig saken väsentligen på samma sätt,
men med den intressanta avvikelsen, att de såsom
mest plebejiska betraktade Andersson och Pettersson
betydligt degraderats i ordningsföljden, som var: 23
Johansson, 21 Eriksson, 16 Nilsson, 15 Carlsson,
(Karlsson), 15 Andersson, 13 Pettersson, 10 Larsson,
men även 10 Lundberg och först sedan 8 Olsson.
Samtidigt utvisade universitetets 166 man starka
lärare- och tjänstemannakår den viktiga olikheten, att namnen
på <i>-berg</i> ryckt upp till att vara lika talrika som de
på <i>-son,</i> nämligen 16, vartill kom att majoriteten av
de sednare utgjordes av så aristokratiska -son-namn
som Clason, Danielsson, Davidson, Eschelsson,
Hildebrandsson, Samuelsson, Schenson, Torbiörnsson, och
visserligen förekommo både Andersson och Pettersson,
men intetdera till högre antal än Clason, nämligen 2.
Näst dessa rikast företrädda -berg- och -son-namn
kommo visserligen även i denna kår liksom hos rikets
övriga innebyggare de på <i>-man</i> med 12 exemplar,
men sedan följde den prästerliga ursprungsbeteckningen
<i>-én (-een, -enius)</i> med 11 och först därefter de
borgerliga <i>-gren</i> och <i>-ström(er)</i> med vardera 7, ett antal som
emellertid tillkom även det prästerliga <i>-in,</i> och som
för detta ryckte upp till 8, därest man inberäknade
biformen <i>-ini</i>. I studentkatalogen för höstterminen
1912 har emellertid Andersson upplevat en renässans,
i det att detta namn gått förbi både Nilsson och
Carlsson, varemot Petterssönernas aktier än ytterligare
sjunkit, så att de besegrats av både Larssöner och
Olssöner. Ordningsföljden är nämligen numera
(frånsett olika stavningar såsom <i>Ericksson, Ericson,
Ericsson, Erikson, Eriksson, Erixon</i> o. d.): 43 <i>Johansson,</i>
42 <i>Eriksson,</i> 37 <i>Andersson,</i> 33 <i>Carlsson</i> och <i>Olsson,</i> 29
<i>Larsson,</i> 27 <i>Nilsson</i> och <i>Pettersson</i>.

Detta om våra ursprungliga svenska namn, som
naturligtvis utgöra huvudmassan av samtliga. Ytterst
talrika äro emellertid vid sidan av dem de,
väsentligen på inflyttning beroende, ursprungligen utländska.
Bland nyssnämnda 166 universitetsmän buro år 1902
icke mindre än 36, således åtskilligt mer än var 5:te,
dylika namn. Och dessa voro nästan samtliga tyska,
nämligen allra minst 30 stycken. Samma förhållande
återfinnes överallt i vårt land, nämligen att de<sp> tyska</sp>
(och de därifrån icke alltid avskiljbara nederländska)
främlingarna äro de ymnigast uppträdande.

Vid dessa namns uppkomst ha helt andra principer 
än vid de svenskas gjort sig gällande. Allra
vanligast är, att en yrkestitel upptagits såsom
familjenamn. Hit höra våra <i>Bauer</i> bonde, <i>Baumann</i>
åkerbrukare, <i>Becker</i> bagare, <i>Brenner</i> kalk-, kol-,
brännvinsbrännare, <i>Bottiger</i> tunnbindare, <i>Coh(e)n</i> präst
(jude-tyskt), <i>Dreijer</i> svarvare, <i>Falkman</i> falkvårdare, <i>Fischer</i>
fiskare, <i>Harder</i> (= Herder) herde, <i>Hæffner</i> krukmakare,
<i>Häger</i> skogvaktare, <i>Jäger</i> jägare, <i>Kauffmann</i> köpman,
<i>Kempff</i> fäktare, <i>Kistner</i> snickare, <i>Koch (Kock),</i> <i>Kramer
(Kremer)</i> kramhandlare, <i>Kröger (Kreüger)</i> krögare, <i>Köhler
(Chöler)</i> kolare, <i>Köster (Cöster)</i> klockare, <i>Leffler (Läffler)</i>
skedmakare, <i>Meister</i> magister, fältskär, 
<i>Mengel</i> månglare, <i>Meyer</i> förvaltare, <i>Munck, Muller (Möller)</i> mjölnare,
<i>Münchmeier</i> arrendator av ett klostergods, <i>Münter</i>
myntmästare, <i>Neumüller</i> ny mjölnare, <i>Pfeiffer (Piper)</i> blåsare,
<i>Reuter</i> kavallerist, <i>Richter</i> domare, <i>Scheffer</i> fåraherde,
<i>Schildknecht</i> väpnare, <i>Schlyter</i> portvakt, fångvaktare,
<i>Schmidt (Smitt)</i> smed, <i>Schröder</i> skräddare, <i>Schultz</i> fogde,
<i>Schumacher</i> skomakare, <i>Schürer</i> putsare i glashytta,
<i>Schütz</i> skytt, <i>Seemann</i> sjöman, <i>Wachtmeister</i> fältväbel,
<i>Wagner (Wägner)</i> forman, <i>Weber</i> vävare, <i>Ziegler</i>
tegelslagare, <i>Zimmermann</i> timmerman. Stundom är det i
stället yrkesmannens verktyg, varor o. d. som
befordrats till namn, t. e. <i>Bohnsack</i> säck bönor, <i>Bosse</i> bössa,
<i>Eisen</i> järn, <i>Funk(e)</i> gnista, <i>Hammer</i> hammare, <i>Heller</i>
styver, <i>Kahn</i> båt, <i>Klingspor</i> klirrande sporre, <i>Meeths</i>
kappe, <i>Pfannenstiel (-still)</i> pannskaft, <i>Schlegel</i> slägga.

Dessa sistnämnda namn stå i viss mån nära den
andra huvudgruppen, som utgöres av vad vi skulle
kalla öknamn, vanligen åsyftande utseendet eller
karaktären. Exempel på det förra äro <i>Braun(e)</i> eller <i>Bruhn</i>brun, 
<i>de Jounge</i> (holländskt) den unge, <i>Dickmann</i>
»tjockis», <i>Dr(o)ugge</i> (holländskt) torr, <i>Gelhaar</i> rödhårig,
<i>Groth</i> stor, <i>Heise</i> hes, <i>Kahl</i> skallig, <i>Klein (Kléen)</i> liten,
<i>Kru(u)se</i> och <i>Kruskopf</i> krushårig, <i>Lange</i> lång, <i>Linck</i>
vänsterhänt, <i>Roth</i> röd (alltså = Rossini och Rousseau),
<i>Ruhe</i> skrovlig, <i>Schéele</i> skelögd, <i>Schwartz</i> svart,
<i>Wackerbarth</i> med yvigt skägg, <i>Wittrock</i> med vitrock; på det
sednare åter <i>Frey</i> rättfram, <i>Frölich</i> glättig, <i>Scharp</i>
skarp, <i>Stille</i> stillsam, <i>Sturzen-Becker</i> en som dricker i
botten, <i>Wrede</i> och <i>Zorn</i> vred(e).

Lika avvikande från svenskt namnskick är en
tredje huvudgrupp, bestående av namn på djur, mest
fåglar såsom <i>Adler</i> örn, <i>Falk, Geijer</i> gam, <i>Hahn</i> och
<i>Henning</i> tupp, <i>Rabe (Raab)</i> korp, <i>Schwalbe</i> svala, <i>Schwan</i>
svan, <i>Sperling</i> sparv, <i>Storck, Strauss (Strutz)</i> struts,
<i>Vogel</i> fågel, och (med det besynnerliga franska uttalet
»tåb») <i>Taube</i> duva; därnäst oftast fyrfota djur, t. e.
<i>Bahr (Baer, Beer, Berling)</i> björn, <i>Eichhorn</i> ekorre, <i>Fuks</i>
räv, <i>Hase</i> hare, <i>Hirsch</i> hjort, <i>Lamm</i>, <i>Löwe</i> lejon, <i>Wulff
(Wolff)</i> varg. Sällsynta äro fisknamn, t. e. <i>Dorsch</i>
torsk. Detsamma gäller växtnamn såsom <i>Blume</i> blomma,
<i>Linde, Rose</i>.

En fjärde mycket talrik huvudgrupp består av
ursprungliga dopnamn, ofta stympade till s. k.
kortnamn. Exempel på sådana, ävenledes alltigenom
osvenskt bildade familjenamn äro <i>Ambrosius, Arcadius,
Arndt, Augustin, Baltzer</i> Balthasar, <i>Bernhardt, Berwald,
Damm</i> eller <i>Dankwardt, Dippel</i> Dietwald, <i>Engelhart,
Fritze</i> eller <i>Frick</i> Fredrik, <i>Gerle</i> Gerhard, <i>Gille</i> Gilbert,
<i>Gumpert</i> Gundbrecht, <i>Günther</i> Gunnar, <i>Gödecke</i> eller
<i>Göthe</i> Gottfried, <i>Heinze</i> Henrik, <i>Henschen</i> lille Hans,
<i>Hildebrand, Jahnke</i> eller <i>Janse</i> Johän, <i>Karsten</i> Kristian,
<i>Kunze</i> Kuno, <i>Lambert</i> eller <i>Lembke (Lemcke)</i>, <i>Leopold,
Ludvig, Magnus, Marcus, Martin, Moritz, Paul, Philip,
Baphael, Bichert</i> Rikard, <i>Rodhe (Rohde)</i> Rudolf, <i>Ruben,
Salomon, Samuel, Sander (Zander)</i> Alexander, <i>Siewerth</i>
Sigfrid, <i>Steffen</i> Stefan, <i>Tamm (Tham)</i> Tankmar, <i>Ulrich,
Valentin, Valter, Werner.</i> Medelst genitivändelsen <i>-s</i> 
bildas härav sådana motsvarigheter till våra <i>son</i>-namn
som <i>Ahrens, Benedicks (Bendix)</i> Benedikts, <i>Berndes
(Behrens)</i> Berndts(son), <i>Evers</i> Eberhards, <i>Lyttkens</i> lilla
Luddes, <i>Marks, Olbers</i> Alberts, <i>Reinholtz, Peters</i> (= Petri),
<i>Sanders, Siever(t)s (Siwers), Steffens, Wilkens</i> lilla Villes.

En femte huvudgrupp bildas av ursprungliga folknamn 
såsom <i>Beijer (Bayer), Bremer, Bohm (Behm),</i>
<i>Dehn</i> dansk, <i>Düring</i> Thüringare, <i>Ehinger, Flem(m)ing</i>
flamländare, <i>Frank(e), Friedländer, Fri(e)s</i> eller
(holländskt) <i>de Freese, Hesse, Holländer, Holst</i> holsteinare,
<i>Leipziger, Mannheimer, Meissner, Pollack, Sachs, Schotte
(Skotte), Schwab, de Wahl</i> vallonen, <i>Wendt</i> från Venden.
Sällsyntare är däremot den dock i Tyskland liksom i
Frankrike, Norge och Danmark så vanliga direkta
användningen av ortnamn såsom familjenamn. Minst
brukliga äro rent tyska sådana som <i>Ahlborn, Bernstein,
Cleve, Eckstein, Eichstädt, Flensburg, Frankenfeldt,
Frankfurt, Friesenheim, Grönwald, Hallendorff, Henneberg,
Holstein, Lewenhagen, Niehoff, Oldenburg, Pechlin</i> liten bäck,
<i>Weinberg;</i> vida vanligare de ursprungligen slaviska,
men av tyskan förmedlade, på <i>-ow,</i> t. e. <i>Barnekow,
Below, Benzow, Beskow</i> (ställe) med syrener, <i>Bülow,
Bünzow, Grabow</i> (ställe) med avenbok, <i>v. Konow, Milow,
Stavenow, Sydow, Treschow,</i> mera sällan på <i>-au, -ou</i>
eller <i>-witz, -(i)tz,</i> t. e. <i>Buckau</i> (ställe) med bokskog,
<i>Krakau, Lyckou</i> sumpäng, <i>Brusewitz, Proschwitz,
Chemnitz</i> stenig (trakt), <i>Görlitz</i> bergig (trakt), <i>Gartz</i> (=
stadsnamnet Graz »borg»). Dock är att märka, att i några
fall <i>-ow</i> är av inhemskt ursprung, förkortat av ett
prästerligt <i>-ovius,</i> t. e. <i>Herslow</i> från Herslöv, <i>Rönnow</i>
från Ronneby, <i>Winslow</i> från Vinslöv.

Näst de tyska namnen komma i talrikhet de
franska, bland vilka lejonparten utgöres av de i
synnerhet under förra hälften av 1600-talet inkomna
vallonnamnen. Sådana äro bl. a. <i>Allard, Anjou, Blavier,
Boivie, Bouvin, Charpentier</i> (= Zimmermann), <i>Chenon,
de Bèsche</i> (mannen) med skovel, <i>De Brun, De Geer</i>
(ursprungligen nederländskt), <i>De Maré, Dubois, Du Rietz,
Fischier</i> (= Fischer), <i>Gauffin, Gilljam</i> dvs. Vilhelm,
<i>Hybbinette (Hybennet, Hübinette), Indebetou (In de Betou),
Javette, Lambér</i> Lambert, <i>Laurent</i> Lars, <i>Lemon</i>
munken (jfr <i>Munck</i>), <i>Martinelle, Plengier, Pousette</i>. Icke
från vallonkretsar härstamma t. e. <i>Amilon, Bernadotte</i>
lilla Bernhard, <i>Braconnier</i> krypskytt, <i>d’Ailly, d’Aubigné,
Deland, De la Gardie</i> gardist, <i>Didron</i> Desiderius, <i>d’Otrante,
Guillemot</i> lilla Ville, <i>Peyron</i> Pelle, <i>Poignant</i>. Som synes,
utgå de flesta av dessa, särskilt nästan alla på <i>De,
d’, Du-,</i> från ortnamn, varjämte många äro ursprungliga 
dopnamn.

Tämligen sällsynta och i det hela sent inkomna
äro<sp> engelska</sp> namn, t. e. <i>Bennet</i> Benjamin, <i>Crafoord</i> 
Kråkvadet, <i>Dickson</i> Richardsson, <i>Gibson</i> Gilbertsson,
<i>Jones, May, Milton</i> Kvarnbo, <i>Newton</i> Nygård, <i>Smith</i>
smed, <i>Stephens</i> Stefans(son), <i>Stuart</i> hovmästare,
<i>Thorburn</i> Torbjörn, <i>Whitlock</i> vitlugg, <i>Wilson</i> Vilhelmsson,
<i>Young</i> ung, såsom vi se bildningar av mycket olika
slag. Mycket sällsynta äro ursprungligen<sp> keltiska</sp> 
namn såsom den skotska typen <i>Mac Gregor</i> Gregersson, 
den walesiska <i>Ap George</i> Georgsson (eller <i>Price</i>
av <i>Ap Rhys</i>) och den iriska <i>O’Konor</i>. Jämförelsevis
sällsynta äro ock de<sp> dansk-norska</sp>, t. e. <i>Ammitzböll,
Areschoug (-skoug), Fjæstad, Gleerup, Lamby, Lundegård,
v. Melsted, Weibull</i> — alla ursprungligen ortnamn —
<i>Juel, Dyrssen, Mortensen, Petersen</i>. Detsamma gäller
de rent <i>slaviska</i> — om de av tyskan förmedlade har
redan ovan talats — t. e. de ryska <i>Aminoff, Apolloff,
Aronowitsch</i> Aronsson, <i>Bogdanoff</i> Gudmundsson, det
bömiska <i>Czapek</i>, det serbiska <i>de Shàrengrad</i> Svarteborg,
det slovenska <i>Snoilsky</i>, de polska <i>Leczinsky</i> Hesselman,
<i>v. Olszewsky</i> Ahlman, <i>Wawrinsky</i> Larsson.

<sp>Finska</sp> namn äro naturligtvis ej sällsynta i 
nordligaste Norrland, men träffas därutom blott undantagsvis, 
t. e. <i>Arpi</i> ärr, <i>Paavo</i> Paul, <i>Vaaranen</i> Bergman,
<i>Mattinen</i> Matsson. Rena undantag äro ock de<sp> estniska</sp>, 
t. e. <i>Koskull, Patkull, Paijkull,</i> alla ursprungligen
ortnamn sammansatta med <i>-kull</i> by. Vida vanligare
äro de<sp> italienska</sp>, t. e. <i>Ambrosiani</i> Ambrosius-släkten, 
<i>Caravello</i> kravel (vid båtbygge), <i>Castiglioni</i> kastell-släkten, 
<i>Marino</i> (mannen) från havet, rena sällsyntheter 
däremot de<sp> spanska</sp>, t. e. <i>Amigo</i> vän, <i>Lopez</i> Ulfsson, 
<i>Morales</i> mullbärsträd.

Äntligen må påpekas tillvaron av rent godtyckliga 
namnbildningar såsom kompromisserna <i>Christell</i> 
av <i>Christen</i> och <i>El</i>na (föräldrarna), <i>Clairfelt</i> av d’<i>Eclair</i>
och Arm<i>felt</i>, <i>Gilland</i> av <i>Gill</i>berga (<i>Gill</i>jam) och
Värm<i>land</i>, <i>Hannerz</i> av <i>Hanna</i> och And<i>ers</i>, <i>Kabner</i> av
<i>Ka</i>rlsson, <i>B</i>ring och Teg<i>nér</i>, <i>Tenow</i> av <i>Ten</i>sjön och Fern<i>ow</i>,
palindromerna (dvs. bakfram-läsningarna) <i>Krikortz</i> av
<i>Strokirk</i>, <i>Leatz</i> av <i>Staël, Nosslin</i> av <i>Nilsson</i>, anagrammet
(bokstavsomflyttningen) <i>Sleincour</i> av <i>Cornelius</i>, de på
stavelseomflyttning beroende <i>Berghel</i> av <i>Hellberg</i>,
<i>Bergny</i> av <i>Nyberg</i>, <i>Sonnander</i> av <i>Andersson</i> samt de
helt eller delvis på initialernas namn baserade <i>Avander</i> 
av <i>A. V. Ander</i>sson, <i>Beäff</i> av <i>B. F.</i> Olsson och <i>Enge</i> 
av <i>N</i>(ils) <i>G</i>(ustav).

Ävenledes må erinras om tillvaron av namn, som
utgöras av en ursprunglig sats, t. e. <i>Lefrén</i> (från
Levene socken) ’lev ren’ och <i>Wahrenman</i> ’var én man’
(jfr det från tyskan inkomna <i>Vegesack</i>, ’rensopa
penningpungen’).
</chapter>
<chapter name="Språkliga dubbelgångare">
<h2><small>Språkliga dubbelgångare.</small></h2>

Ingenting är inom språklivet vanligare, än att
ett visst ord med tiden så att säga fördubblas,
uppträder i två tydligt olika former eller med två
väsentligt olika betydelser, båda härstammande från, dvs.
utgörande direkta fortsättningar av den en gång enda
befintliga formen eller betydelsen. Exempel på dylik
dubblering av formen ha vi i <i>be</i> jämte <i>bedja, tar</i>
jämte <i>tager</i>. Motsvarande dubbelhet i
betydelseutvecklingen visar oss t. e. <i>väsen</i> ’varelse’ och <i>väsen</i>
’stoj’, ’oväsen’, <i>liv</i> ’levnad’ och <i>liv</i> på en klänning.
Sitt förnämsta intresse får denna företeelse först då,
när hos samma ord både form och betydelse sålunda
på tvåfaldigt sätt differentierats, t. e. då det
fornsvenska <i>at</i> nu uppträder dels som prepositionen <i>åt,</i>
dels som infinitivmärket <i>att</i> (jämför tyskans
användning av <i>zu</i> i båda fallen); då det gamla hjälpverbet
<i>monde</i> nu dels är verbet <i>månde,</i> dels frågepartikeln
<i>månne</i> (som i Finland ännu konstrueras med följande
infinitiv, alltså som ett hjälpverb, t. e. <i>»månne</i> han
<i>komma»</i> för <i>kommer</i>); då <i>thusand</i> dels blivit svordomen
<i>tusan,</i> dels räkneordet <i>tusen;</i> då vi allt efter tonviktens
plats i ordet fått <i>bistå</i> eller <i>bestå</i> osv. Det är
dylika fall som jag avser, då jag här talar om
språkliga dubbelgångare.

Betrakta vi då först vårt från forntiden ärvda
inhemska ordförråd, så finna vi däri en mängd
dubbelgångare, tillkomna på så sätt, att den gamla formen
bevarats, eller från fornspråket återupptagits, vid sidan
av den nya, som av språkutvecklingens lagar
framkallats. Så ha vi nu vid sidan av varandra i olika
betydelse 1300-talets form <i>dager</i> och 1400-talets <i>dag,</i>
1400-talets <i>frid</i> (med Gud o. d.) och 1500-talets <i>fred</i>
(med fienden o. d.), <i>kona</i> och det något yngre <i>kvinna</i>.
En sammansättning av <i>hus</i> och <i>fru</i> gav i fornsvenskan
upphov till ordet <i>hustru,</i> men en något senare skedd
sammansättning av samma beståndsdelar har återgivit 
oss formen <i>husfru,</i> ty andra tider andra seder
även i fråga om talvanor. På samma sätt förhåller
sig den slitna sammansättningen <i>usel</i> till sin
uppfriskade form <i>osäll</i>. <i>Frände</i> är det forna, <i>friande</i> det
moderna participet till <i>fria,</i> som ursprungligen
betydde ’älska’. Av <i>duven</i> ’dåsig’ bildades äldst
<i>domna</i> (såsom <i>remna</i> av <i>riven, somna</i> av <i>soven</i>), senare
<i>duvna;</i> av <i>hot</i> först <i>höta</i> (jämför <i>döma</i> av <i>dom, böta</i> av
<i>bot</i> m. m.), så <i>hota;</i> av <i>land</i> i äldre tid <i>lända</i> (jfr
»skeppet <i>anländer</i>»), i yngre <i>landa</i>. Ordet <i>Hjärne</i>
förekommer nu i denna sin gamla form blott såsom
familjenamn, under det att för övrigt det sedan länge
heter <i>hjärna</i>. I samma förhållande till varandra som
sistnämnda ordpar stå timmer-<i>flotte</i> och krigs-<i>flotta,</i>
<i>grädde</i> på mjölk och <i>grädda</i> i samhället, <i>mosse</i> myr,
där det växer vitmossa, och <i>mossa</i> en kryptogam
växt, <i>värme</i> i kroppen och <i>värma</i> i sinnesstämningen,
<i>ande</i> andligt väsen och <i>anda</i> andlig riktning (t. e.
upprorsanda) eller andedräkt (»andan syns», »ge upp
andan») m. m.

Men dylika dubbletter kunna också uppstå
därigenom, att former från olika — icke tider, utan —
orter, dvs. hämtade från olika svenska dialekter,
uppträda jämte varandra i vårt riksspråk. Så t. e.
härstammar <i>gutår</i> jämte <i>gott år</i> från de många trakter
i vårt land, där man säger <i>gu da, gu natt</i> osv., i
stället för <i>go(d) dag, go(d) natt</i>. Som bekant ersätta
de flesta svenska dialekter riksspråkets <i>rd</i> med ett
s. k. tjockt <i>l</i>-ljud. Från dessa munarter ha vi erhållit
»hin <i>håle»</i> för »den <i>hårde»</i>, »fy <i>vale»</i> vid sidan av
<i>»varde</i> ljus» och »illa <i>vulen»</i> i stället för <i>vorden</i>.

Naturligtvis kan en dylik dubbelhet visa sig även
hos våra lånord, beroende på att ordet inlånats från
samma språk vid två olika tidpunkter, eller från två
olika dialekter. Så t. e. ha vi mycket tidigt lånat
<i>beläte</i> från fornlågtyskan och först senare detta ords
medellågtyska fortsättning dels i formen <i>bild,</i> dels
såsom familjenamn under biformen <i>Bildt</i>. I plattyskt
tjuvspråk var <i>Didrik</i> det skämtsamma smeknamnet
på tjuvens bästa verktyg, och i denna betydelse fick
ordet på tysk botten med tiden formen <i>dirk,</i> vårt
<i>dyrk,</i> vid sidan av det från samma håll lånade namnet
<i>Didrik</i>. Likaså äro <i>fänkål</i> och <i>finkel</i> (ursprungligen
med fänkål kryddat brännvin) blott olika lågtyska
former av samma ord. Det franska <i>café</i> har vid
tidigare lån givit oss <i>kaffe,</i> vid senare — i betydelsen
kaffehus — <i>kafé</i>.

Ännu talrikare än de fall, då två former ur
samma språk stå vid sidan av varandra, äro de, då
den ena härstammar från ett, den andra från ett
annat mer eller mindre besläktat språk. Det
vanligaste fallet torde vara det, då vi ha ordet i en
svensk och en lånad tysk form. Så t. e. är <i>helgon</i> en
redan i fornsvensk tid inkommen form för vad som
på svenska heter de <i>heliga</i>. <i>Skylt</i> är en försvenskning
av det tyska <i>schilt</i> (oförändrat i vårt <i>skilt</i>-vakt), den
tyska motsvarigheten till vårt <i>sköld</i>. <i>Arbete</i> är en
ursprungligen tysk form för vårt <i>arvode,</i> som äldst
betydde ’arbete’, nu ’arbetslön’. <i>Även</i> är lån från tyskans
<i>eben</i> (lågty. <i>even)</i>, motsvarande det inhemska <i>jämn</i>.
<i>Dunder</i> och familjenamnet <i>Donner</i> äro tyska former
av dunderguden <i>Tors</i> namn, som ännu på
vikingatiden lydde <i>Thunurr</i>. På samma sätt förhålla sig
bl. a. <i>tält</i> och <i>tjäll</i>, skruv-<i>mutter</i> och <i>moder, rikta</i> och
<i>räta, skaffa</i> och <i>skapa, käck</i> och <i>kvick, furste</i> och den
<i>förste, avdanka</i> och <i>avtacka, sjö-gast</i> och <i>gäst, garva</i>
— ursprungligen »göra färdigt» (t. e. läder) — och
<i>göra</i>. Särskilt anmärkningsvärt är ordet <i>duva,</i> som
vi använda som familjenamn, icke blott i den svenska
formen <i>Dufva,</i> utan även i den tyska <i>Taube,</i> vilken
vi dock uttala som om ordet vore franskt!

Bland exempel på fall, där den osvenska
dubbelgångaren är av annan nationalitet än tysk, må blott
nämnas den spanska motsvarigheten till vårt <i>sjätte,</i>
nämligen <i>siesta,</i> ursprungligen middagslur vid dagens
sjätte timme (d. v. s. kl. 12), samt namnparet <i>Olga:</i>
<i>Helga,</i> varmed förhåller sig på följande sätt. Vid
ryska rikets grundläggning av »ros»-piggar (den tidens
»ryssar») på 800-talet medförde dessa bland andra
namn även <i>Helga,</i> som i slavisk mun blev <i>Olga</i> på
samma sätt som det grekiska <i>Helena</i> blivit <i>Olena</i>.
I nutiden ha vi alltså lånat tillbaka vårt gamla
kvinnonamn i slaviserad form.

Vi vända oss så till de synnerligen vanliga fall,
då<sp> båda</sp> formerna äro av utländsk börd. Så ha vi
t. e. ett gammalt latinskt ord med betydelsen
»förvaringsrum», dels i dess franska form <i>butik,</i> dels i
dess spanska <i>bodega</i> vinkällare. Likaså uppträder det
latinska uttrycket för »min (nådiga) fru», dels i
fransk dräkt såsom det numera så simpla <i>madam,</i>
dels i italiensk såsom det ännu nästan översvinneliga
<i>madonna</i>. Det grekiska <i>krypta</i> (i en kyrka) ha vi
även i den italianiserade formen <i>grotta</i> och det
grekiskt-latinska namnet <i>Timotheus</i> även angliserat såsom
<i>timotej</i> efter den hr Timothy, som införde bruket av
denna foderväxt. Det latinska <i>karta</i> ha vi även
fördanskat såsom <i>kort</i> och det kökslatinska <i>propositus</i>
(för klassiskt <i>præpositus</i>) ’föreståndare’ dels genom
tysk förmedling såsom <i>prost,</i> dels förmedlat av
holländskan såsom — <i>profoss,</i> ursprungligen ’polisman,
tuktomästare’. Den forngermanska hustruns
hedersbenämning uppträder dels som det isländska <i>Freja,</i>
dels som det tyska <i>fru</i>. Från lågtyskan stammar
<i>dok,</i> väl från holländskan dess dubbelgångare <i>duk</i>.

Ytterst från latinet komma många ord, som vi
äga både i jämförelsevis ursprunglig och i förtyskad
form. Så t. e. är det ty. <i>koppel</i> (på hundar) —
varemot vårt familjenamn <i>Koppel</i> är en bajersk
deminutiv form av <i>Jakob</i> — detsamma som lat. <i>kopula</i>
föreningsband i en sats, <i>fogde</i> uppkommet av <i>advokat,</i>
<i>läxa</i> av <i>lektion, mästare</i> ursprungligen en <i>magister</i> och
instrumentet <i>orgel</i> ett <i>organ</i> ’verktyg’ (jfr <i>organist</i>
jämte blandformen <i>orgelnist</i>). Stundom äga vi sådana
ursprungligen latinska ord dels i en fransk, dels i en
förtyskad form, t. e. <i>varieté</i> och <i>societé</i> jämte <i>varietet</i>
(i biologien) och vetenskaps-<i>societet</i>. Även i andra
fall ha franskan och tyskan lånat oss samma ord,
t. e. <i>bassäng</i> och <i>bäcken,</i> båda av ett kökslatinskt
ord för ’vattenbehållare’. En brinnande <i>marschall</i>
är en förfranskad <i>marskalk,</i> ett ord, som vi så tidigt
lånade från tyskan, att vi hunnit förkorta det i
riks<i>marsk</i> och foder<i>marsk</i>. Ett ursprungligen arabiskt ord
med betydelsen »tomt tecken» ha vi dels från franskan
såsom <i>chiffer,</i> dels förmedlat av tyskan som <i>siffra,</i>
och folknamnet <i>kroat</i> ligger till grund såväl för det
från franskan komna <i>kravatt,</i> ursprungligen kroatisk
halsduk, som för det från äldre tyska hämtade <i>krabat</i>.
Än underligare öden har det ursprungligen italienska
<i>katafalk</i> ’estrad för uppvisning (t. e. av en likkista)’
upplevat. Det har på två skilda tider inlånats i
franskan. Det senaste lånet gav den nyssnämnda
formen, som vi oförändrad upptagit direkt från
franskan. Det äldre lånet omstuvades först på fransk
botten, sedan genom lån på tysk mark så grundligt, att
vi nu slutligen äga det från sistnämnda håll i formen
<i>schavott</i>.

Ännu vanligare äro de fall, då ett latinskt ord
hos oss uppträder lånat dels direkt, dels genom fransk
förmedling. Sådana äro <i>subjekt</i> i en sats och <i>sujett</i>
vid en teater (jfr »ett misslyckat subjekt»); en <i>sekund,</i>
timmens »andra» underavdelning (av lat. <i>secundus</i> ’den
andra i ordningen’, även föreliggande i uttrycket
<i>»sekunda</i> varor») och <i>sekond,</i> andra sidan i en fransäs;
stilsorten <i>korpus</i> och en <i>kår,</i> båda ursprungligen
’kropp’; <i>legal</i> lagenlig och <i>lojal</i> laglydig; <i>mobilier</i>
lösören och <i>möbler; real</i> och <i>reell; humor</i> och <i>humör,</i>
båda ursprungligen ’saftighet’ (jfr »att. vara vid goda
vätskor»); <i>genius</i> eller <i>genie</i> och <i>geni; genus</i> i
grammatiken och <i>genre</i> i konsten; en <i>kvadrat</i> och fläsk-<i>karré;</i>
<i>pendel</i> och <i>pendyl</i> ’pendelur’; <i>pulver</i> och <i>puder</i>; ett
grammatiskt <i>presens</i> och en <i>present,</i> båda ’det
förhandenvarande’; <i>hospital</i> och <i>hotell,</i> båda ’härbärge’.
Sistnämnda latinska ord ägde vi för övrigt
åtminstone redan på 1200-talet lånat i den stympade
formen <i>spital,</i> varav även <i>spetälsk,</i> dvs. hospitalsmässig.

Synnerligen vanligt är det ävenledes, att vi ha
ett ord i dels högtysk, dels plattysk form eller
åtminstone från olika tyska dialekter. Hit höra t. e.
<i>häfte</i> och <i>häkte</i> (jfr <i>häfta</i> ihop och <i>häkta</i> ihop), <i>flygel</i>
och <i>flöjel</i>, ursprungligen ’vinge’, <i>försköna</i> och
<i>förskona</i> fara »vackert» fram med något, <i>klenät</i> (ett slags
bakverk) och <i>klenod,</i> äldst ’sirlig småsak’, <i>press</i> och
en svår <i>pärs, prova</i> och <i>pröva, rättika</i> och <i>rädisa,
bischoff</i> (drycken) och <i>biskop, triumf</i> och <i>trumf</i> i
kortspel, av vilka de fem sista paren äro latinska lånord
inom tyskan.

Av den föregående framställningen är tydligt, att
vi kunna vänta oss att återfinna ett ord icke blott i
tvåfaldig gestalt, utan om lyckan är god i tre-, fyr-,
femfaldig, ja, än mera mångskiftande skepnad.
Rikare representerad än de högre digniteterna är
naturligtvis trefaldigheten. En sådan är det från latinet
i dubbel skepnad inkomna <i>inspéktor</i> för en
studentnation o. d. och <i>inspektór</i> på ett lantgods, vartill
sluter sig det av franskan förmedlade <i>inspektör</i> för en
folkskola o. d. Från latinet ha vi redan i fornsvensk
tid lånat <i>tavla,</i> senare genom tysk förmedling samma
ord i formen <i>taffel</i> och slutligen återigen upptagit det
i sin oförfalskade latinska form <i>tabula</i> (multiplikationstabell), 
varav <i>tabell</i> är en s. k. diminutivform; allt
återgående på en ursprunglig betydelse ’skiva’.
Andra dylika fall äro det tyska <i>bank</i> och det
italienska — men från tyskan lånade — <i>banko,</i>
ursprungligen ’växelbord’, vid sidan av vårt inhemska
<i>bänk;</i> de från olika tyska former av samma ord
utgående <i>besätta, bisätta</i> och <i>bysätta,</i> alltsammans
ursprungligen ’sätta bredvid’, varav dels ’sätta på
(som prydnad o. d.)’, dels ’sätta undan, avsides, in’;
det franska <i>kompott</i> och det italienska <i>kompost,</i> båda
från det latinska <i>kompositum,</i> som vi lånat såsom
grammatisk term, och vars grundbetydelse ’något
sammanlagt, blandning’ i de båda avkomlingarna
gått så itu som väl gärna möjligt är, då den ena
blivit till ’syltad frukt’, den andra till —
’gödselstack’; som vi se faller ibland äpplet långt ifrån, om
icke trädet, så dock ifrån ett annat äpple. Från
latinet (om ock med tysk förmedling) ha vi fått
kavalleriets foder-<i>ration</i>, från holländskan samma latinska
ord i sjömannens proviant-<i>ranson</i> och dessutom dess
franska form i <i>reson,</i> allt med betydelsen ’vad skäligt
är’ (jfr <i>rationell</i>). <i>Färsk</i> och <i>frisk</i> ha vi fått från
lågtyskan vid olika tider och än en gång samma ord
genom italiensk förmedling i formen <i>fresk(o)</i> målning
på »färsk» lera. Av samma beståndsdelar som vårt
<i>ungherre</i> är bildat det från lågtyskan lånade <i>junker,</i>
förr även <i>junkare</i> såsom ännu i fanjunkare och
kammarjunkare, ännu tidigare lånat och ombildat till det
fornsvenska <i>ungkara,</i> varav vi sedan genom s. k.
folketymologisk omtydning gjort <i>ungkarl</i>.

Exempel på fyrfaldigt varierad form och
betydelse visa oss det franska <i>kör,</i> det tyska <i>kor</i> (i en
kyrka) och deras grundord, det latinska <i>korus</i> eller
inom militärlivet <i>korum,</i> allt utgående från en
betydelse ’sångarskara’ och plats, där en dylik uppträder
(i kyrkan). Likaså det italienska <i>donna,</i> det spanska
<i>duenna,</i> det franska <i>dam</i> och genom holländsk
förmedling <i>dam(m)</i> såsom spelterm, allt ytterst från
latinets <i>domina</i> fru (jfr det från italienskan komna <i>domino</i>
’herre’).

En femfaldig variation erbjuder oss t. e. det
ursprungligen grekiska namnet <i>Helena,</i> som vi även ha
i den ryska formen <i>Olena,</i> den engelska <i>Ellen</i> (eller
<i>Nelly)</i>, den fornsvenska <i>Elin</i> och den förmodligen
först nysvenska <i>Elna</i>. Ännu bjärtare framstår 
skillnaden mellan de efter all sannolikhet från ett och
samma indoeuropeiska urtidsord utgående <i>hjul</i> och
<i>hals,</i> ursprungligen ’vridning’, <i>kolli</i> av det italienska
<i>collo</i> ’hals’, så ’börda buren på nacken’ (jfr <i>kolportör,</i>
ursprungligen en som bär sina varor på nacken,
gårdfarihandlande o. d.), samt de från grekiskan hämtade
<i>cykel</i> ’hjul’ och <i>pol</i> ’vridpunkt’, varav ännu en
variant (<i>telos</i> ’vändpunkt, mål i fjärran’) ingår i
<i>telegraf, -fon</i> m. m.

En närmare utredning av dessa sistnämnda ords
utveckling från ursprunglig identitet till himmelsvid
olikhet måste jag här avstå ifrån, emedan den skulle
nödgas bli för »lärd», utan att ändå kunna övertyga
den olärde. Han må godhetsfullt tro mig på mina
ord, änskönt de för den naturliga människan låta
fast otroliga. Detsamma gäller nog också om mina
slutpåståenden: att det en gång i tiden rått identitet
ljud för ljud mellan <i>ko</i> och dess från England komna
dubbelgångare <i>biff;</i> att <i>schäs</i> är blott en dialektal
biform till den normalt utvecklade franska ätteläggen
(<i>chaire</i>) av det ursprungligen grekiska <i>kateder</i>; att <i>fem</i>
är etymologiskt identiskt med både det från franskan
komna <i>sinka</i> ’femma på tärning’ och det från indiskan
(sanskrit) med engelsk förmedling importerade <i>punsch,</i>
ursprungligen en dryck av fem beståndsdelar (arrak,
socker, vatten, citron och te); och att <i>damast</i>
’Damaskus-tyg’ och <i>sviskon</i> ’Damaskus-plommon' äro,
frånsett det sistnämda ordets <i>-n,</i> identiska till
upprinnelsen, ehuru deras livsmiljö och därpå beroende
utveckling varit oändligt olika. Men jag anser min
läsare vara i sin goda rätt, om han på grund härav
finner sig föranlåten ändra Voltaires bekanta
påstående, att »etymologien är en vetenskap, där
konsonanterna ha föga och vokalerna ingenting alls att
betyda», därhän att därvidlag varken konsonanter
eller vokaler ha något att betyda.

Att i alla händelser två ord kunna vara
etymologiskt sett ett och detsamma, utan att de ha eller
ens någonsin ha haft ett enda ljud gemensamt,
framgår klarligen av sådana fall som <i>Magda</i> och <i>Lena,</i>
båda »kortformer» av <i>Magdalena</i> eller <i>Elisa (Elsa,
Lisa)</i> och <i>Bett(y)</i>, båda av <i>Elisabet</i>. Och det är just
inte mycket som är gemensamt hos <i>Nils</i> och <i>Klas</i> av
<i>Niklas,</i> hos <i>Jon</i> och <i>Hans</i> av <i>Johannes</i> (dit också
<i>Johan, John, Jan, Janne, Jean, Jöns, Jösse</i> och <i>Hasse</i>
höra) eller hos <i>Märta</i> och <i>Greta</i> av <i>Margareta</i> 
<i>(Margret, Margit, Maggie)</i>. Att dessa namnvarianter ej
heller länge kännas såsom ett och samma namn,
framgår ju bl. a. av den omständigheten, att i vår
kungafamilj en syster heter <i>Märta,</i> under det att en
annan bär namnet <i>Margareta</i>. Ja, att man i
åtminstone 400 år ej varit medveten om dessa båda
namns ursprungliga identitet, visas väl därav, att
redan Gustav Vasas gemål Margareta Leijonhufvud
hade en syster Märta, nämligen den bekanta »Kung
Märta», Svante Stures hustru.

*

</chapter>

<chapter name="K. Ortnamnskommitténs arbeten">
<h2><small>K. Ortnamnskommitténs arbeten.</small></h2>

Det är Norge, som hedern tillkommer att först
ha insett, det ortnamnsforskningen är en
statsangelägenhet. Genom lag påbjöds år 1863 en allmän
revision av Norges »matrikel» (riksjordebok). Men
så snart detta arbete kommit i gång, insåg man
nödvändigheten av att på samma gång få rättade de
talrika inkonsekvenser och felaktigheter, som förefunnos
i avseende på de i officiella arbeten upptagna gårdarnas
namn. Då denna uppgift krävde särskilda, speciellt
språkliga fackkunskaper, tillsatte K. M:t år 1878 en
för detta ändamål särskilt avsedd, av de framstående
språk- och fornforskarna professorerna Sophus Bugge
och Oluf Rygh samt prosten Johan Fritzner
sammansatt kommitté. Nio år därefter hade dessas arbete,
av vilket lejonparten övertagits av Rygh, fortskridit
så långt, att matrikelns tryckning kunde taga sin
början år 1887 och avslutas år 1892. Emellertid
kom man snart att tänka på, huru oförsvarligt det
vore att låta kommitténs intressanta och grundliga
undersökningar rörande namnens ursprung och historia,
vilka icke i matrikeln influtit, ligga outgivna för att
så småningom åtminstone delvis föråldras, varför inom
stortinget år 1896 väcktes förslag om samlingarnas
tryckning. Med den motiveringen, att arbetet vore
»av intresse för snart sagt varje gård i riket och
dessutom hade stor betydelse för det nationella
språkstudiet», bifölls förslaget, och medel anvisades till
arbetets utgivande. En detaljerad plan för verket
utarbetades nu av en av ecklesiastikdepartementet
tillsatt kommitté, bestående av Rygh, prof. G. Storm
och bibliotekarien J. B. Halvorsen. Denna plan
innehöll bl. a., att alla Norges härads-, socken- och
gårdsnamn av äldre och yngre datum skulle till ursprung
och historia förklaras i en samling fristående
publikationer, av vilka var och en skulle omfatta ett
särskilt amt och säljas till ett ytterst billigt pris.
Dessutom skulle utarbetas en allmän inledning, som
redogjorde för landets allmänna namngivningsprinciper,
de olika namntypernas utbredning m. m., och som
skulle utdelas gratis till varje köpare av en eller flera
amtsbeskrivningar. Verkets utgivning övertogs av dess
förnämste upphovsman Rygh och efter dennes död
(1899) av hans broder lektor K. Rygh, bibliotekarien
A. Kjær, universitetsstipendiaten A. B. Larsen samt
professorerna Hj. Falk och M. Olsen. Första delen
utkom redan 1897, inledningsbandet 1898, och före
utgången av år 1912 förelågo utom denna inledning
femton delar i tryck. Om arbetets stora vetenskapliga 
värde och allmänna intresse råder icke mer än
en mening bland såväl speciella fackmän som den
stora allmänheten, vilken får detta storartade verk
till det fabulöst billiga priset av knappa 8 öre per
ark i stort oktavformat.

Det av Norge givna exemplet framkallade helt
naturligt en med en viss avund blandad beundran i
Sverge, där liknande behov och önskningar sedan
länge varit väckta utan att i någon mån kunna
tillfredsställas av de visserligen icke så få, men — med
ett lysande undantag: Styffes ’Skandinavien under
unionstiden’ — i allmänhet ytterst dilettantiska och
i alla händelser osystematiska och utan känning med
varandra tillkomna bidrag till hithörande frågors
behandling, vilka då och då sågo dagen, oftast i rent
provinsiella eller mera tillfälliga publikationer. Att
saken icke kunde nöjaktigt behandlas annat än genom
statens försorg, blev för varje sakkunnig allt mer
uppenbart.

Redan vid det akademiska mötet i Kristiania
1896 hade på Bugges initiativ en privat kommitté —
vars svenska ledamot blev prof. Ad. Noreen — bildats
med uppgift att verka för en systematisk, publikt
understödd genomforskning av alla Nordens, inklusive
Islands, ortnamn. Inom kamerala kretsar i Sverge bragtes
saken ävenledes å bane, särskilt av dåvarande kammarrådet 
G. Thulin, och äntligen utgick den avgörande stöten
från fornforskarnas led, i det riksantikvarien H.
Hildebrand år 1901 till regeringen ingick med
underdånig framställning om att en genom sakkunniga
personer företagen systematisk undersökning av svenska
ortnamn måtte föranstaltas.

I anledning härav tillsatte på förslag av statsrådet 
Claëson, till vars sista ämbetshandlingar under
hans statsrådstid denna åtgärd hörde, K. M:t, »som
ansett förberedande undersökningar böra vidtagas för
åstadkommande för Sveriges del av ett arbete,
väsentligen motsvarande det i Norge med anslag av
allmänna medel utgivna samlingsverket ’Norske
gaardnavne’» en kommitté bestående av Hildebrand såsom
ordförande samt Thulin och Noreen som ledamöter.
Enligt kungabrevet av den 2 maj 1902 fick denna
kommitté till uppgift att »dels för ett län eller landskap
låta verkställa undersökning af namnen å byar och
gårdar äfvensom å viktigare berg samt större skogar,
sjöar och landsträckor, dels ock efter vunnen erfarenhet
uppgöra och, så snart ske kan, underställa K. Maj:ts
pröfning plan för arbetet i dess helhet jämte
beräkning af de penningbelopp, som för arbetets
fullständiga utförande kunna antagas vara erforderliga». I
kommitténs sammansättning har sedan dess den
förändring skett, att hr Hildebrand år 1907 i
sammanhang med sin avgång från riksantikvarieämbetet
entledigats från kommittéuppdraget, samt att hr Thulin
år 1909 i anledning av sin utnämning till regeringsråd 
begärt och erhållit befrielse från samma uppdrag
som i stället lämnats åt notarien i Kommerskollegiet
G. Hedin.

Kommittéledamöterna, som omedelbarligen sammanträdde 
till konstituerande möte, enades genast om
att till undersökningsföremål i första hand välja något
av de län, för vilkas vidkommande fullgoda
arbetskrafter funnos att påräkna i fråga om den särskilt
viktiga del av uppgiften, som bestode uti insamlandet
av namnmaterialet i levande folkmun å ort och ställe.
Efter att under sommaren 1902 hava låtit försöksvis
utföra smärre preliminära undersökningar inom 
Älvsborgs, Värmlands och Bohus län bestämde sig
kommittén hösten 1902 för att till försöksobjekt välja
Älvsborgs län.

Till att börja med uppgjordes nu till ledning för
dem, som skulle ute i bygderna undersöka namnens
verkliga lydelse, en detaljerad undersökningsplan,
vilken i tryck tillhandahölls dem. Denna »instruktion 
för de personer, som hafva att på ort och ställe
företaga undersökningar rörande svenska ortnamn»,
är publicerad i Vitterhetsakademiens Månadsblad
1903-1905, s. 414 ff. Vandrande från by till by
upptecknade nu dessa till ett tiotal uppgående
undersökare och inlämnade till kommittén uppgifter
rörande såvitt möjligt alla faktiskt i det levande talet
förekommande ortnamn av vad slag det vara månde,
varjämte de — när detta utan särskild tidsuppoffring
kunde ske — för att lämna bidrag till utredande av
kulturens ålder å respektive orter antecknade
förekommande fornminnen. På så sätt var redan vid
nyårstiden 1906 hela Älvsborgs län (samt av ovan
nämnd anledning därjämte Färnebo och Nyeds härader
av Värmlands län och vissa partier av Bohus län)
genomforskat.

Samtidigt med att undersökningarna å ort och
ställe bedrevos, lät kommittén insamla de upplysningar
rörande orternas äldre namn och beskaffenhet, som
stå att vinna ur äldre tryckta eller otryckta källor.
Den ojämförligt viktigaste av dessa är de från
omkring 1540 till 1877 förefintliga jordeböckerna, som
samtliga förvaras — otryckta — i Kammarkollegiet
och dess arkiv (Kammararkivet). Av dessa samt av
de från omkring 1550 till slutet av 1600-talet sig
sträckande tiondelängderna låter kommittén excerpera
de äldre fullständigt för vart år, de yngre med större
mellanrum; ett i högsta grad tidskrävande arbete,
som dock, vad Älvsborgs län beträffar, redan är
fullständigt avslutat. Övriga tryckta och otryckta gamla
källor, såsom medeltida brev, riksregistraturer,
fornisländska och fornnorska skrifter m. m. d., ha
excerperats i enlighet med av kommittén utarbetade
och i tryck utdelade »regler för excerpering af svenska
ortnamn ur äldre källor» (publicerade i
Vitterhetsakademiens Månadsblad 1903-1905, s. 413 f.).
Denna sistnämnda excerpering företages emellertid
naturligtvis, till kommande länsundersökningars gagn
och tids vinnande vid dessas bedrivande, samtidigt
för hela rikets vidkommande liksom ock den alltsedan
arbetets början fortgående excerperingen av otryckta
medeltidshandlingar (brev och jordeböcker) i
Riksarkivet, vilken bekostas av Vitterhets-, historie- och
antikvitetsakademien, och vars resultat med frikostigt
tillmötesgående helt ställes till kommitténs disposition.
Äntligen ha alla i Lantmäteristyrelsens arkiv
befintliga kartor från Älvsborgs län excerperats, för de
territoriella namnens vidkommande fullständigt intill
nu, beträffande naturnamnen åter i allmänhet icke
längre än till år 1800.

För att icke något viktigare bidrag till de förekommande 
frågornas rätta bedömande måtte komma att
förbises, har vidare kommittén genom biblioteksamanuensen 
dr V. Gödel låtit utarbeta en fullständig
förteckning å allt vad hittills rörande svensk
ortnamnsforskning föreligger i tryck, vilken bibliografi
under titeln »Svenska ortnamn» år 1904 publicerats i
Antikvarisk tidskrift för Sverige (XVII, 4). På
kommitténs anhållan har dr Gödel även utarbetat en
ännu icke publicerad bibliografi över Sverges
topografiska litteratur.

I den mån det på ovan angivna sätt tillkomna
materialet inflöt, skred nu kommittén till dess
bearbetande och redigerande på så sätt, att dess sovring,
sortering och preliminära redigering uppdrogs åt
kommitténs äldsta och erfarnaste biträde, fil. dr, senare
docenten vid Uppsala Universitet, S. Lampa, själv
västgöte. Dennes utkast till manuskript underkastas
sedermera en detaljerad granskning och, där så
behöves, supplering av kommitténs ledamöter var för
sig. Det sålunda, särskilt från språklig och kameral
synpunkt, reviderade manuskriptet förelägges
kommittén i sin helhet för att av densamma i och genom
plenarbeslut erhålla sitt slutgiltiga skick. Äntligen
genomgås under arbetets tryckning de talrika och
mödosamma korrekturen såväl och huvudsakligen av
doc. Lampa (vid förefallande behov även av andra
bland kommitténs biträden) som av kommittéledamöterna, 
dels var för sig, dels, då omständigheterna så
kräva, samlade.

Allt detta arbete regleras, i fråga om såväl det
helas anordning som enskildheternas beskaffenhet, av
en mycket detaljerad »arbetsplan för undersökning
af svenska ortnamn» (publicerad i Vitterhetsakademiens 
Månadsblad 1903-1905, s. 398 ff.), vilken
efter att ha av kommittén utarbetats vann K. Maj:ts
stadfästelse den 20 oktober 1905 och sedan dess icke
undergått annan ändring än att K. Maj:t i maj 1906
medgivit användningen av den genom kungl. 
cirkuläret av den 7 april 1906 reformerade stavningen
och i juni 1911 godkänt kommitténs förslag att i så
måtto inskränka undersökningens omfattning, att i
fråga om efter 1907 till undersökning upptagna län
endast viktigare avsöndringar och andra lägenheter
medtagas.

Sedan sålunda denna arbetsplan, för vilken nedan
skall närmare redogöras, erhållit definitiv karaktär,
kunde arbetets tryckning omedelbart sättas i gång,
och beslöts därvid efter överenskommelse med den
förläggare, aktiebolaget Ljus, som med storartad
offervillighet åtog sig att utan kostnad för statsverket
och till ett ytterst billigt försäljningspris befordra
arbetet till trycket, att varje härad för sig skulle i
en särskild volym utgivas, på det att den sålunda
åstadkomna prisbilligheten hos varje mindre del av
arbetet skulle befordra dess från det allmännas
synpunkt önskvärda spridning i så vidsträckta kretsar
som möjligt. Under år 1906 utgåvos successive
volymerna XII, III och V, resp. Väne, Bjärke och Flundre
härader; under år 1907 vol. X, Red vägs härad; 1908
vol. XIII, Vättle härad; 1909 vol. XIV, IV och II,
resp. Ås, Bollebygds och Ale härader; 1910 vol. XI
och XVI, resp. Vedens och Sundals härader; 1911
vol. XV och VI, resp. Nordals och Gäsene härader;
1912 vol. XVII, Tössbo härad. Länet i sin helhet
kommer att utgöra 20 volymer, så fördelade: I
inledning, II—XIX Älvsborgs läns 18 härader, fördelade
på en västgötaavdelning (II—XIV) och en
dalslandsavdelning (XV—XIX), XX register.

Emellertid hade sedan dels Örebro läns landsting, 
dels dess kungl. hushållningssällskap och andra
korporationer eller enskilda inom samma län år 1906
anslagit avsevärda belopp till en motsvarande
undersökning av Örebro läns ortnamn, 1907 års riksdag
ställt till K. Maj:ts disposition de medel (två
tredjedelar av det hela), som därutöver beräknats vara
behövliga för åstadkommande av en efter samma
— sedan genom det ovannämnda kungabrevet av
juni 1911 i någon mån förenklade — plan som för
Älvsborgs län företagen fullständig undersökning av
Örebro läns ortnamn. Detta arbete, vars — såsom
orden lyda — »ledning och huvudsakliga utförande
tillkommer Noreen», och för vilket denne lyckats till
sekreterare vinna den för ett dylikt uppdrag bäst
kvalificerade, närkingen docenten J. Sahlgren, har
nu fortskridit så långt, att undersökningen inom
orten ägt rum för hela länets vidkommande med
undantag av Nya Kopparbergs bergslag, varjämte
samtidigt dithörande excerperingar inom Kammarkollegiet
och Lantmäteristyrelsens arkiv utförts. Detta
material är redan vad de territoriella namnen beträffar
bearbetat för trycket i fråga om Askers, Edsbergs,
Glanshammars, Grimstens, Hardemo, Sköllersta, Sundbo
och Örebro härader.

Vidare har, sedan Värmlands läns landsting och
enskilda personer inom länet (varibland Selma Lagerlöf,
som ensam bidragit med 5000 kr.) anslagit en
tredjedel av det såsom behövligt beräknade beloppet, 1911
års riksdag ställt till K. Maj:ts disposition de
ytterligare erforderliga medlen för en efter samma plan och
under samma ledning som för Örebro län företagen
undersökning av Värmlands läns ortnamn. Detta
nya arbete, vars sekreterare liksom för Älvsborgs län

är doc. Lampa, är redan nu så långt fortskridet, att
undersökning i orten ägt rum inom Fryksdals, Färnebo,
Karlstads, Nyeds, Visnums, Väse, Ölme samt större
eller mindre delar av Jösse, Kils, Nordmarks och Näs
härader, och att de territoriella namnen bearbetats
för Fryksdals, Karlstads, Nyeds, Visnums, Väse, Ölme
och en del av Färnebo härad.

Äntligen må erinras om att framlidne läroverkskollegan 
E. Forsselius år 1911 till kommittén testamenterade 
en summa å 5000 kr. såsom bidrag till en
undersökning av Upplands ortnamn, vilken dock ännu
icke tagit sin början.

Men även på annat än ovan nämnt sätt har
under de senare åren kommitténs tid och arbete i
vidsträckt mån tagits i anspråk. År 1903 avlät
nämligen chefen för rikets allmänna kartverk en skrivelse
till statsrådet och chefen för jordbruksdepartementet,
däri anhölls, att det måtte tagas i övervägande, »om
och i hvad mån samarbete kunde anordnas mellan
rikets allmänna kartverk och den kommitté, som af
K. Maj:t tillsatts för forskning angående ortnamnen
i Sverige». Sedan denna skrivelse remitterats till
kommittén och denna förklarat sig villig att före
utgivningen av de särskilda kartbladen granska de å
desamma upptagna namnen, äger sedan år 1904 det
ifrågasatta samarbetet rum på så sätt, att varje
kartblad i korrektur granskas och revideras av kommitténs
särskilda, till de ifrågavarande orterna utsända
undersökare för att därefter, inom kommittén ytterligare
granskat och godkänt, till kartverket insändas. Sådan
behandling ha tills dato undergått dels de ekonomiska
kartorna för Frösåkers, Färentuna, Sollentuna, 
Sotholms, Svartlösa och Öknebo härader samt Bro-Vätö,
Danderyds, Frötuna-Länna, Väddö-Häverö, Värmdö
och Åkers skeppslager av Stockholms län, Norrbo,
Siende, Skinnskattebergs, Snävringe, Tuhundra,
Ytter-Tjurbo, Åkerbo och Över-Tjurbo härader av Västerås
län, Bara, Färs, Harjagers, Herrestads, Ljunits, Luggude,
Onsjö, Oxie, Rönneberga, Skytts, Torna och
Vemmen-högs härader av Malmöhus län, dels ock
generalstabskartbladen Alanäs, Alfta, Bingsjö, Björna, Brämö,
Degerfors, Grangärde, Holmön, Hotagen, Hudiksvall,
Husum, Härnösand, Indal, Junsele, Leksand,
Ljusnedal, Lövånger, Mora, Sollefteå, Ström, Sundsvall,
Sävstaholm, Umeå, Åsele och Örnsköldsvik.

Efter denna historik över kommitténs tillkomst
och dess verksamhet i sin helhet övergår jag nu till
en redogörelse för huru kommittén fattat och hittills
utfört sin närmast föreliggande huvuduppgift:
utarbetandet och utgivandet av verket »Ortnamnen i
Älvsborgs län».

Såsom redan antytts, härflyter det material, som
kommittén har att bearbeta, från tre huvudsakliga
källor. Den kanske viktigaste av dessa är
dialektuttalet på ort och ställe. I regeln har nämligen
allmogen på orten vida trognare än de av allehanda,
ofta med nejdens språk mindre förtrogna, tjänstemän
uppgjorda och mången gång av grova avskrivningsfel
vanställda, mer eller mindre officiella förteckningarna
bevarat det ursprungliga namnet, om ock detta i
allmogens mun icke sällan mer eller mindre förändrats
efter den ifrågakommande dialektens lagar. Dessa
äro dock vanligen så pass genomskinliga, att namnet
lätt låter sig med ledning av dialektuttalet återföra
till sin ursprungliga form. På grund av denna källas
sålunda ådagalagda stora betydelse är det av synnerlig
vikt, att de erforderliga uppteckningarna ske med
allra första. Källan grumlas nämligen med var dag,
som går, ity att den förbättrade folkskoleundervisningen 
och den alltjämt sig ökande samfärdseln bringa
dialektuttalet överhuvud och sålunda även i fråga om
ortnamnen att försvinna. I sin renhet förekommer
det mångenstädes knappast annat än hos mycket
gamla personer, och vad särskilt ortnamnen beträffar,
har kommittén redan haft många tillfällen att
iakttaga, hurusom det yngre släktet låtit i sitt språkbruk
det gamla hederliga namnet ersättas av ett förmodat
finare, som ofta för sin tillkomst blott har en fogdes
felläsning eller felskrivning att tacka, men som
ungdomen tillägnat sig genom debetsedlar, kungörelser o. d.

Den andra källan utgör äldre skrift av allehanda 
slag. Äldst äro våra runinskrifter, i vilka
ortnamn kunna anträffas av så gammalt datum som
800-talet. Så kommer medeltidens övriga skrift,
varvid särskilt äro att märka de på ortnamn så rika
breven o. a. handlingar. Från nyare tid ha vi
jordeboksserien, mantals- och taxeringslängder, tiondelängder
samt andra längder, som utgöra bilagor till
jordeböckerna eller länsräkenskaperna (såsom
avkortningslängder, jordrannsakningshandlingar o. d.); vidare
häradsrätters lagfarts- och inteckningsböcker med
dithörande protokoll, lantmäterihandlingar och tryckta
kartor, till kyrkoarkiverna hörande längder, bland
vilka särskilt kyrkböckerna (husförhörslängderna) äro
av vikt, samt naturligtvis dessutom diverse skrifter
och handlingar av skiftande innehåll, i vilka av en
eller annan anledning ortnamn anföras, t. ex.
riksregistraturerna och den topografiska litteraturen.

Den tredje och sista källan äro fornlämningarna,
som emellertid, såvida de icke undantagsvis bjuda på
någon upplysande runinskrift, endast indirekt äro av
gagn, detta därigenom att de lämna ledning vid
bedömandet av den viktiga frågan rörande en bygds
ålder.

Sedan nu allt material av ovannämnda slag
rörande ett visst härad till kommittén inkommit, har
det bearbetats på följande sätt. Alla namn ha
fördelats på tvenne huvudgrupper. Den ena utgöres
av vad kommittén kallar territoriella namn, dvs.
namn på landskap, län, härad, tingslag, socken,
kommun, församling, stad, by, hemman, lägenhet o. d.,
den andra av s. k. naturnamn, dvs. namn på öar,
sjöar, vattendrag, höjder och fjäll, moss- och
skogstrakter, slätter, dalgångar, ägoskiften m. m. d.
Vardera gruppen behandlas för sig, så att varje härads
beskrivning kommer att bestå av två delar, den
förra redogörande för de territoriella namnen,
ordnade sockenvis, den sednare för naturnamnen, på
samma sätt ordnade. Sedan länets alla härader på
så sätt behandlats, tillkommer en inledning med
redogörelse för länets allmänna namngivningsprinciper
och förklaring på allmännare förekommande
namnbeståndsdelars ursprung, betydelse och historiska
utveckling (t. e. förhållandet mellan formerna på
<i>-ryd, -röd, -red, -nid, -råda</i>). Det hela länet
omfattande verket avslutas med nödiga register.

Vad nu särskilt första huvuddelen, den som
behandlar de territoriella namnen, angår, så har denna
följande anordning. Sedan särskilda redogörelser
lämnats för sådana huvudindelningar som härad och
socken — landskap och län behandlas först i inledningen
till det hela — följer det material, som avser byar,
gårdar och lägenheter inom en viss socken, ordnat i
sex parallella spalter och därunder fortlöpande noter
på följande sätt.

Första kolumnen upptar dels med vanlig skrift
och stavad enligt principerna för sista upplagan av
Svenska akademiens ordlista (med ovan s. 31 f. angiven
modifikation) den namnform, som kommittén
föreslagit samt K. Maj:t och Kammarkollegiet efter
vederbörande jordägares hörande godkänt såsom officiellt
namn, dels med fonetisk skrift dialektuttalet på ort
och ställe, vartill fogas med vanlig skrift denna
dialektforms motsvarighet i riksspråk, därest denna icke redan
i huvudsak är given genom den officiella formen. Vid
valet av sådan har nämligen kommittén i regeln följt
den principen att låta den i orten allmänt begagnade
och hävdvunna namnformen få vara avgörande, vare
sig så att den oförändrad upptages, eller att med
ledning av densamma en ny form skapas, däri dialektala
ljud utbytts mot sina regelbundna motsvarigheter i
riksspråk. Så t. e. ha de orter, som i nu gällande
jordebok hittills benämnts <i>Sandvadskvarn</i> och <i>Väberga,</i>
men som i orten faktiskt heta <i>Vinges,</i> respektive
<i>Träbena,</i> fått dessa sistnämnda namn oförändrade sig
tillerkända, under det att ett dialektalt <i>Nolgårn</i> återgives
med <i>Nordgården</i>. Detta dock blott i händelse namnen
ha så att säga rent lokal användning och spridning.
Har däremot ett namn i någon viss form vunnit en
sådan allmän användning och spridning, att det kan
sägas ha ingått i det svenska riksspråket, skulle ju
en namnändring vålla mera besvär och oreda än
verkligt gagn, och har därför i sådant fall den hävdvunna
riksspråksformen bibehållits, även om den skulle svära
såväl mot uttalet på ort och ställe som mot äldre och
ursprungligare namnformer. Så t. e. har en allmänt
bekant fabrik i Trollhätte socken fått behålla namnet
<i>Önan,</i> som från början blott är en misslyckad
kompromiss mellan ett dialektalt <i>Öna</i> och dess
riksspråkliga motsvarighet <i>Ön</i>. Likaså omsättes en dialektform,
som vunnit allmänt burskap, icke till riksspråk. Så
t. e. skulle det icke falla kommittén in att föreslå,
det järnvägsstationen <i>Degerfors</i> måtte omdöpas till
<i>Digerfors,</i> ehuruväl denna sednare form enligt
kommitténs allmänna principer egentligen vore att anse
som ortens »rätta» namn i svenskt riksspråk.

I andra kolumnen äro uppförda alla det
ifrågavarande ortnamnets kända former, som äro av äldre
datum än jordeböckernas uppträdande omkring år 1540,
i tredje kolumnen däremot jordeboksseriens former till
och med nu gällande jordebok av år 1877, dock så, att
till sådana olikheter, som otvetydigt blott bestå i olika
stavsätt, ingen hänsyn tagits. Denna kolumn är i alla fall
genomgående den i avseende på material rikhaltigaste.
I den nästa, alltså den fjärde, äro upptagna alla övriga
tryckta eller handskrivna källors namnformer, såvitt
de icke äro med jordeboksseriens likalydande, i vilket
fall de endast medtagits, därest de uppträda
väsentligt tidigare eller senare än i jordeböckerna. Femte
kolumnen förtecknar sådana å ort och ställe nu för
tiden förekommande namnbiformer (såväl i
riksspråks- som dialektform) å en jordeboksenhet eller del därav,
vilka kommittén ansett ej böra erkännas som officiella.
Den sjätte och sista åter upptar utan att åsyfta en
absolut fullständighet, som svårligen kan uppnås,
gängse namn å till jordbruksenheten hörande
avsöndringar, vare sig fastställda eller icke fastställda, samt
å verk och inrättningar, samtliga återgivna såväl i
riksspråks- som dialektform.

I de utförliga noterna meddelas de upplysningar,
som kunnat vinnas rörande orternas ålder, de å dem
anträffade fornlämningarna, allehanda kamerala
förhållanden av mera allmänt intresse, såsom frågan om
äldsta uppvisbara jordnaturen, tidpunkten för ett
yngre hemmans tillkomst, överflyttningar från ett
hemman, en socken eller ett härad till ett annat hemman
osv., sådana geografiska och historiska notiser, som
kunna vara av vikt för utredande av ortnamnets
ursprung, och till sist framställning av den mening
rörande namnets härledning, vid vilken kommittén
stannat, samt där så ske kan uppgift om å orten
befintliga fornlämningar och anträffade fornfynd.

Den andra huvuddelen, behandlande naturnamnen,
har att stödja sig på källor, som delvis äro av annan
art än förra delens, och som genomgående äro
betydligt mindre givande, särskilt emedan några i egentlig
mening officiella namnlängder här ej finnas att
tillgå.

Denna del har därför fått en vida enklare
uppställning med endast tre kolumner, av vilka den första
upptar den av kommittén fastställda namnformen
jämte dess dialektuttal, den andra alla källcitaterna,
kronologiskt ordnade, den tredje anmärkningar, 
väsentligen bestående av utredning rörande namnens ursprung
och historia.

Sedan en gång — såsom man får hoppas —
alla Sverges län blivit på detta sätt behandlade, bör
enligt kommitténs åsikt verket i sin helhet förses med
en allmänt hållen, utförlig inledning, däri redogöres
för verkets tillkomst, publikationens historia och de
principer, som kommittén vid sitt arbete följt, samt
framför allt lämnas en på det publicerade materialet i
sin helhet grundad utredning av Sverges namnskick,
vad dess ortnamn beträffar.

Den nu skildrade ortnamnsundersökningens
betydelse och uppgift är dels av rent vetenskaplig, dels
av praktisk art. Om den förra sidan av saken kan
jag här yttra mig kort under hänvisning till min
uppsats om »Våra ortnamn och deras ursprungliga
betydelse» (i Spridda studier, andra samlingen). Alla
språkvetenskapsmän äro utan vidare ense därom, att
det för språkforskningen är av utomordentlig betydelse
och utgör ett av dess för närvarande mest trängande
behov att genom en sådan undersökning såväl få
ortnamnen fullständigt samlade samt till sin verkliga
nuvarande och forna lydelse fastställda som ock att
få en grundlig utredning av de namngivningsprinciper,
vilka under tidernas lopp gjort sig gällande beträffande
svenska ortnamn. Men även den stora allmänheten
inser lätt värdet av och intresserar sig därför
tvivelsutan för åtminstone ett par språkvetenskapliga
resultater av denna forskning. Det ena är uppvisandet av
att vi i våra allra äldsta ortnamn ha att göra med ett
rikt ordmaterial av så hög ålderdomlighet, att det
endast med användande av vetenskapens mikroskop
och teleskop kan uppvisas vara svenskt; uppvisandet
alltså t. e. av att <i>Trosa</i> och <i>Skövde, Järva, Malexander,
Yngarn</i> och <i>Båven</i> icke äro vare sig hebreiska eller
hottentottska, såsom vid första påseende kunde
förefalla, eller överhuvud något främmande språk, utan
just god gammal svenska, fastän de ifrågavarande
orden kommit ur bruk i annan användning än såsom
ortnamn. Det andra är utrotandet av de talrika
ovetenskapliga eller kvasivetenskapliga
namnhärledningar, som äro i svang bland allmänheten och av
densamma tyckas omfattas med större förkärlek, ju
orimligare de äro, t. e. att <i>Hellekis</i> på Kinnekulle
har sitt namn av jätten Helle och hans hustru Kisa
— något som redan Linné i sin västgötaresa förtäljer,
och som ännu tros på orten — eller att <i>Hjälleskate
(Hjällesgata)</i> i Värmland är uppkallat efter de båda
kämpar Hjalle och Skate, om vilka gamle Saxo
berättar. I de flesta fall är nämligen kommittén i
tillfälle att, särskilt vad de territoriella namnen
beträffar, meddela dessas verkliga, sannolika eller åtminstone
möjliga ursprung.

Näst språkforskningen drager kulturhistorien
vetenskaplig nytta av denna undersökning, som möjliggör
många viktiga slutsatser rörande en bygds historia
och särskilt bosättningens gång och ålder. En, om
ock mycket ofullständig och naturligtvis blott
preliminär, redogörelse för några av de viktigaste
hithörande resultater, som redan nu tyckas av
forskningen framgå, lämnar jag i en här följande uppsats
med titeln »Ur våra ortnamns historia». — Att även
den politiska historien har gagn av att få en mängd
i äldre källor omnämnda orter identifierade och till
sitt rätta namn verifierade, behöver blott antydas.

Mångfaldigare och mera påräknande allmänt
intresse är emellertid arbetets praktiska betydelse.
Först och främst från kameral och administrativ
synpunkt, något som också Kammarkollegium till fullo
insett. För uppläggandet av de nya jordeböcker, som
med första borde komma till stånd, är nämligen
kommitténs arbete en nödvändig förutsättning. Så gott
som dagligen upptäcker nämligen kommittén en mängd
oegentligheter, som i nya jordeböcker böra undanröjas,
t. e. upptagna lägenheter, som nu äro obefintliga och
därför böra försvinna, andra som tillkommit,
uraktlåtna fastställelser, fastställelser som ägt rum men ej
vederbörligen registrerats m. m., framför allt en mängd
oriktiga eller vilseledande namn på jordeboksenheterna
eller deras delar. Det kan icke vara med god
ordning förenligt eller i det praktiska livet lämpligt, att
t. e. gårdar, som faktiskt på ort och ställe heta och
hetat <i>Nordgården, Därragården, Ödegården,</i> i jordeboken
hittills fått bära namnen <i>Jönsagården, Mellangården</i>
och <i>Håke Assarsgården;</i> att byarna <i>Bäckabolet, Åryd,
Börsbo, Väddåkra</i> och <i>Sverkestorp</i> hittills officiellt
benämnts med vrångformerna <i>Backabordet, Årred,
Björsbo, Vedåkra</i> och <i>Sverkilstorp;</i> att andra fått bära
två officiella namn, av vilka endast det ena har något
verkligt berättigande, t. e. <i>Hall</i> eller <i>Hunnaryd</i> för
<i>Hunarydet, Kila</i> eller <i>Kulla</i> för <i>Kila, Sandvads-</i> eller
<i>Häljekvarn</i> för <i>Häljakvarnen;</i> att till felaktigt uttal
förledande felstavningar ymnigt förekomma, t. e. de
hittillsvarande <i>Tunne-</i> för <i>Tuneboda, Kålbrands-</i> för
<i>Kolbrandstorp, Herrs-</i> för <i>Härstorp</i> osv. i oändlighet.
Även sådana smärre oegentligheter som de
hittillsvarande <i>Store Månsagården</i> för <i>Månsagården, Ytterberg</i>
for <i>Yttern, Skäggskvarn</i> för <i>Skägga</i> äro visst icke
oskadliga.

För att visa, hur liten respekt de hittillsvarande
officiella skriftformerna i själva verket förtjäna, torde
det vara nog att här anföra några få, men talande
exempel. Nu gällande jordeboks <i>Tisseboda</i> har haft
följande, på en serie av felläsningar och felskrivningar
beroende utveckling. I 1574 års jordebok heter det
<i>Tyskö,</i> 1580 <i>Tysko,</i> 1581 <i>Tysbo,</i> 1584 <i>Tisbo,</i> 1616
<i>Tissbo,</i> 1622 <i>Tissbodh,</i> 1632 <i>Tisseboda</i>. Och vad säges
om följande utvecklingsserie: <i>Blaka, Bilaka, Bilocka,
Billåka, Willåker, Wildåker, En wild åker, En åker</i>.
Jämfört härmed betyder det mindre att <i>Mo rotetorp</i> i
Nysunds socken år 1584 får heta <i>Morotetorp</i>.

Liknande fel förekomma i stort antal å de
officiella kartor av ekonomisk, topografisk och
ekonomisk-topografisk natur, som för närvarande äro under
utgivning genom rikets allmänna kartverk. Det kan
naturligtvis icke vara önskligt, att sådana på ren
felskrivning eller missuppfattning hos den kartografiske
upptecknaren beroende former, som ekonomiska kartans
<i>Torsktjärn,</i> felläsning för en äldre kartas <i>Forsktjärn</i>
och detta i sin tur felstavning av ännu äldre
<i>Forstjärn, Tättebo</i> i stället för <i>Fältebo, Steten</i> för <i>Streten,
Gråberg</i> för <i>Granberg, Stålås</i> för <i>Ståtås, Slättåkra</i> för
<i>Slättäckran</i> m. m. förevigas på kartbladen, genom dem
vinna allmän spridning och förorsaka villervalla. Också
har, såsom ovan nämnts, chefen för kartverket livligt
behjärtat detta förhållande och vidtagit mått och steg
för att så småningom få detsamma undanröjt.

Även för ordnandet av våra fastighetsförhållanden
kommer kommitténs arbete att bli av stor betydelse.
Efter lagberedningens förslag lära inom en ej alltför
avlägsen tid nya vitsord ägande fastighetsböcker komma
att uppläggas, grundade på det nu under arbete
varande jordregistret. Av synnerlig vikt måste vara
att i jordregistret eller åtminstone i de blivande
fastighetsböckerna ortnamnen upptagas i den riktiga form,
som de på grund av kommitténs granskning erhållit.
Givet är också, att, såsom redan ovan antytts,
kommitténs arbeten komma att bli av särskilt värde för
kamerala undersökningar. Av de excerpter, som göras
ur jordeböcker o. d., kan man nämligen erhålla en
klar överblick över en fastighets tillkomsttid och
förändringar i avseende å dess jordnatur m. m.

Att den stora allmänheten skall med glädje hälsa
ett företag, som bland annat leder till sådana
praktiska resultat som att de många orter, vilka sakna ett
officiellt namn, få ett sådant sig tillerkänt; att
oåterkalleligen försvunna namn äntligen avföras ur och
sålunda upphöra att skräpa i allehanda längder och
andra handlingar; att orter, som bära två namn, få<sp>
ett</sp>, men då ett allmänt erkänt; att man får en
fullständig uppslagsbok med redogörelse för ställenas
ålder, jordnatur, namn under skilda tider och dessa
namns härledning m. m.; detta ta vi för givet. Att
samma allmänhet även är synnerligen intresserad av
att få veta, hur ett ortnamn efter nu gällande
riksortografi bör<sp> stavas</sp> — en fråga, som kommittén
visserligen anser vara av underordnad betydelse men
naturligtvis ägnar en sorgfällig uppmärksamhet —
därpå har man redan många bevis.
Och ett är säkert, nämligen att, därest det på
nämnda sätt igångsatta företaget genomföres enligt
den för detsamma uppgjorda planen, erhåller Sverge
ett verk, som med avseende på mångsidighet och
utförlighet står i sin art utan like inom något annat land.

Till sist må i detta sammanhang nämnas, att
Norges och Sverges föredöme nyligen förmått även
Danmarks myndigheter att intressera sig för ett
motsvarande forskningsarbete. Sedan prof. Joh. Stenstrup
1909 offentligen yrkat, att Danmark måtte »snart
følge i de to andre Rigers spor,» och ungefär samtidigt
han och en samling andra ämbets- och vetenskapsmän
till regeringen riktat en dylik vädjan, tillsattes den
13 juli 1910 en officiell 12-manna-kommitté för
frågans utredande. Sedan ett mindre utskott, bestående
av mag. H. V. Clausen, prof. Kr. Erslev,
högskoleläraren dr M. Kristensen, doc. Ax. Olrik och adj. H.
Ussing, utarbetat en arbetsplan för åstadkommande
av till att börja med en officiell praktisk namnlista,
varpå med tiden skulle följa en vetenskaplig
bearbetning av det för namnlistans skull insamlade materialet,
insände kommittén denna plan till regeringen, som
nu utverkade ett anslag å 2,000 kr. av statsmedel
för år 1912. Den 27 juli 1912 uppdrogs åt hrr
Kristensen och Ussing att för detta anslag dels i
Uppsala och Stockholm »ved selvsyn sætte sig ind i den
svenske Ortnamnskommitteens arbejde», dels företa
en preliminär undersökning av ett eller flera
själländska amt. Som resultat härav har redan på nyåret
1913 en av Kristensen utarbetad kortfattad översikt
över »Københavns amts landsbynavne» sett dagen.

För en utredning av Islands namnskick är redan
ett gott stycke arbete undangjort genom prof. F.
Jonssons i den isländska tidskriften Safn til sögu Islands
år 1911 utgivna stora avhandlingen om gårdsnamnen
på Island. Och även i Finland planeras för
närvarande en systematisk undersökning av de svenska
ortnamnen. Den nordiska ortnamnsforskningen i sin
helhet synes alltså gå en ljus framtid till mötes.

*

</chapter>
<chapter name="Runinskrifter från nyare tid">

<h2><small>Runinskrifter från nyare tid.</small></h2>

Det är icke meningen att här redogöra för de
icke sällsynta fall, då man i nyare tid, dvs. efter
reformationen, av antikvariskt och patriotiskt intresse
använt runskrift i stället för numera vanlig skrift på
minnes- och gravvårdar, skådemynt o. d. Bland
dylika lärda produkter torde väl inskrifterna på
professorerna Olof Verelius’ (d. 1682) och Fredrik Tamms
(d. 1905) gravstenar å Uppsala kyrkogård samt på
Molins Bältespännare utanför Nationalmuseum i
Stockholm vara och bliva de mest bekanta. Ej heller skall
jag här dröja vid runornas ymniga användning för
rent praktiska behov, nämligen dels såsom till sitt
ursprung väl vanligen oförstådda bomärken, dels å de
ytterst talrika s. k. runstavar, som under 1500-, 1600- och 
1700-talen brukades i stället för vår tids almanackor.
Och slutligen vill jag ävenledes endast mera i
förbigående erinra om de avsiktliga förfalskningar, som
i form av dels runstenar, dels runhandskrifter då och
då sett dagen, och av vilka den ryktbaraste torde
vara »Hjalmars och Ramers saga med Lucas Halpaps
uttolkning», en i Uppsala 1690 ventilerad avhandling,
däri meddelades en »hos en bonde i Rasbo» upptäckt,
men i verkligheten förmodligen av professor C. Lundius
fabricerad saga på något sorts rådbråkad isländska i
runskrift. Författarens »enfaldiga arbete» var
tillägnat kronprinsen, utgavs ånyo i praktfull folio av
Peringskiöld och för tredje gången i Oxford 1703
samt behandlades länge med största vördnad såsom
en urkund från omkr. 700, tills den senare såsom
biskop m. m. bekante K. G. Nordin 1774 ovederläggligt 
uppvisade dess egenskap av förfalskning. Dess
yngsta efterföljare utgöres av den runsten från år
1362(!), som 1899 upptäcktes nära Kensington i
Minnesota och väckte ett stort jubel icke blott hos
den amerikanska allmänheten, utan även hos en och
annan »vetenskapsman» i Förenta staterna, ehuruväl
det även för den mest oskolade är uppenbart, att
innehållet utgör ett sammelsurium av svenska, danska
och engelska, så lydande: <i>8 göter ok 22 norrmen po
opdagelsefärd fro Vinland of vest. Vi hade läger ved
2 skjär en dags rise</i> [det danska <i>rejse</i> med engelsk 
stavning!] <i>norr fro deno sten. Vi var ok fiske en dagh äptir.
Vi kom hem, fan 10 man röde af blod og ded</i> [det
engelska <i>dead</i> ’död’]. <i>AVM</i> [dvs. Ave Maria] <i>fraelse af
illy</i> [det engelska <i>ill</i> ’ondo’]. — <i>Här 10 mans ve havet
at se äptir vore skip, 14 dagh rise from deno öh, ahr
1362.</i>  Då vissa uttryck tyda på svensk dialekt och
vissa runtyper erinra om de dalska runor, varom jag
nedan skall tala, så kan man misstänka, att någon
utvandrare från Dalarna haft sin hand med i spelet.

Mera värd en närmare utredning är emellertid
frågan om hur länge den från forntiden ärvda
runskriften här i Norden fortlevde i det dagliga livet
vid sidan av de med kristendomen inkomna latinska
bokstäverna. Tidigast tycks den ha kommit ur bruk
i Danmark. Riksamiralen M. Gyldenstjerne har
efterlämnat en dagbok, däri han under en sjöresa år 1543
skrivit hela fem sidor med runor, och en hans kusin
B. Bilde har på brev och handlingar från åren 1545—51 
gjort fyra olika anteckningar med runskrift, men
sedan anträffas inga danska spår av sådan art. På
Island förekomma gravstenar med runor på 1500-talet 
och ännu en dylik så sent som 1681. Från
Norge saknades länge kännedom om någon runskrift
från 1500-talet. Men 1896 framdrogs i Västergötland
en liten slev av masurbjörk, vilken troligen
härstammar från Gudbrandsdalen, där sådana slevar ännu
stundom anträffas, och denna bär följande inskrift
med runor: <i>For thi ieg lithen er skal ingen mig forttenke</i>,
dvs. »för det jag liten är, skall ingen tänka illa om
mig». Språket torde höra till 1500-talets slut och
är tydligen danska, Norges dåvarande skriftspråk. Men
att runor voro i bruk i Norge betydligt längre,
framgår av två andra inskrifter, den ena av år 1789 på
en träkanna från Dovre, den andra av år 1799 på
en skjutstavla från Höjengård.

Men liksom i forntiden de ojämförligt flesta
runinskrifterna uppträda i Sverge, så ock i nyare tid. I
en år 1541 tryckt mässbok i Runstens kyrka på
Öland har inskrivits Davids psalm 150 v. 3 på latin med
runor, och 1628 skall Jakob De la Gardie ha skrivit
brev i runskrift med hemliga order till kommendanten
på Bohus. Men längst höllo sig runorna på Gottland
och i Dalarna. Visserligen är den yngsta daterade
gottländska gravstenen med runor från år 1514, men
en gottländsk runkalender på pergament är daterad
1572, och en viss Jakob Ishem skrev år 1621 namn
med runor i Atlingbo kyrka på Gottland. Intressantast
är dock det fynd av en planka, som suttit i taket på
Lokrume kyrka, vilket gjordes år 1864, men länge
förblev obeaktat. Denna planka bjuder på en ganska
lång inskrift från 1600- eller 1700-talet, vilken dock
är delvis ganska otydlig. Vad jag år 1901 kunde säkert
läsa av densamma var: <i>. . bukdis. detta. kurka. tack.
af. koda. arlik. men. buk. mestares. uar. en. kod. och.
for. standik. man. olof. iakobsen. lila. haltarna. uar.
hans. reta. namn. kurkio. uardar. uar. iakob. larsen.
thomasa. och. iakob. olofsen. nyplinks. di. fyr. melte</i>,
dvs. <sp> . . .</sp> »byggdes detta kyrktak av goda ärliga män.
Byggmästaren var en god och förståndig man. Olof
Jakobsen (i) Lilla Haltarve var hans rätta namn.
Kyrkovärdar var Jakob Larsen (i) Tbomase och Jakob
Olofsen (i) Nyplings, de nyssnämnde(?)». Lilla
Haltarve, Tomase och Nyplings äro ännu befintliga gårdar
i trakten. Av särskilt intresse för runornas historia
i vårt land är, att de latinska bokstäverna <i>c, o, p</i> 
och <i>y</i> i denna inskrift förekomma blandade med
runorna.

Längre och rikare än på något annat håll i
Norden fortlevde emellertid runornas bruk i Dalarna
och angränsande trakter av Härjedalen. Sverges förste
fornforskare Johan Bure omnämner år 1599, att en
särskild avart av runorna ännu var i bruk hos
dalkarlarna. År 1615 upptecknade häradshövdingen A.
Hansson i sin dombok 19 »besynnerliga bokstäfver»,
som funnos inskurna i »en gammal stamtorr fura»
vid det s. k. Draggå-röset på gränsen mellan Rättviks,
Mora och Orsa skogsmarker; en runinskrift som man
ännu icke lyckats tolka. I sin dagbok för resan till
Dalarna antecknar Linné från Älvdalen den 11 juli
1734 följande: »Bönderna här i församlingen, förutan
det, att de bruka runstafvar, skrifva än i dag sina
namn och bomärken med runska bokstäfver, som
synes på wäggar, skötstenar, skålar etc. Det man
på intet annat ställe i Swerge ännu wet continueras»
(dvs. fortfarande vara i bruk). 1773 omnämner vår
store språkforskare Johan Ihre, att de dalska runorna
alltjämt voro i användning, och 1832 uppger J. G.
Liljegren, att de ännu förekommo, åtminstone som
namnmärken. Ja ännu vid mitten av 1880 talet träffade
professor A. G. Högbom i Lillhärdal, nära Härjeåns
källor, en gammal gubbe som var runkunnig och
hade runristningar å sitt husgeråd.

Detta var allt vad man för ett par tiotal år sedan
hade sig bekant rörande de dalska runornas
förekomst. Men nu följde en rad av glänsande
upptäckter. År 1894 iakttog man en inskrift med
dalrunor på en trästol från Lillhärdal, troligen från början
av 1600-talet och avfattad på oklanderligt Älvdalsmål, 
så lydande: <i>uer og en sir fost äd ed han har
siofue gart feld han strafuer ed ig har ga[r]t</i>, dvs. »var
och en ser först det som han har själv gjort, innan han
straffar [dvs. klandrar] vad jag har gjort». 1903
upptäcktes av kand. J. Boëthius en dylik inskrift på ett
gammalt loft i byn Orsbleck uti Orsa socken, lydande
på Orsa-mål sålunda: <i>ierk ulsun an afer gort lofted
1635 ierk är de su afer gort lof<sp>. .</sp></i>, dvs. »Erik Olsson
han har gjort loftet 1635. Erik är det som har gjort
lof<sp>..</sp>»  1904 erhöll jag underrättelse om en längre
inskrift från Älvdalen, som någon gång under tiden
1869—85 upptäckts och upptecknats av en
lantmätare Vesterberg. Den visade sig innehålla gamla
psalmbokens psalm 375 strof 9 (= nya psalmboken
442,<small>9</small>) i följande efter dalskt språk något omstuvade
form:

<poem><i>Gif. at: jag. ikie. saknar:
imorgu: när: iag: uaknar
tin: stura: almaksand</i> [dvs. allmaktshand],
<i>som mig i ala: dag</i>[ar]:
<i>b</i>[e]<i>skydar: oc lidsagar:
umsider: in i lifs: ens: land:</i>
<i>L</i>[ars] <i>L</i>[ars]<i>S</i>[on] <i>M</i>[arit] <i>L</i>[ars]<i>D</i>[otter] <i>1706</i>.</poem>

Samma år fick jag även kännedom om en
runstav från Älvdalen, därå utom de för en runstav
karakteristiska 19 »gyllentalen» i runor fanns
meddelandet, att <i>Ulafe afe kart</i>, dvs. »Olof har gjort
(detta)», och samma år upptäckte den ovannämnde
Boëthius icke mindre än sex nya inskrifter från
Älvdalens och en från Venjans socken. De flesta av
dessa innehålla blotta namn- och dagteckningar från
exempelvis 1669, 1706, 1712 och 1738 eller en enkel
notis, såsom att <i>K. O. D. 1768 afuer gät</i>, dvs. »K[arin]
O[ls]D[otter] 1768 har gått vall», men en från Baltzars
fäbodar är jämförelsevis utförlig och lyder: <i>1750 den
21 seftember. led. mig. iesu. år. i. lifet. til. ted. räta.
uandrings. mål — 175<sp> . .</sp> dattom. sant. mattei dag</i>, dvs.
»1750 den 21 september. Led mig Jesu här i livet
till det rätta vandringsmål. — 175<sp> . .</sp> datum sankt
Mathei dag».

Ännu mera givande blev år 1905. Då erhöll
jag meddelande om en i Lillhärdals kyrkby funnen
hyvel med inskriften: <i>E E S</i> (bomärke) <i>1759 — eiär
yfu</i>[ä]<i>l</i>, dvs. »E[rik] E[rs]S[on] äger hyveln». Som man
lätt finner ha vi här att göra med norskt språk, något
som ej är ägnat att väcka förvåning, då fråga är om
en inskrift från det fordom norska landskapet
Härjedalen. Samma år upptäckte dåvarande kand. L.
Levander tio nya inskrifter från Älvdalens socken. Av dessa
utgöra fyra blotta dateringar från åren 1700, 1724
och 1726. En 1708 gjord inskrift vid en fäbod lyder
helt enkelt <i>gud. b</i>[e]<i>uara. täta. aus</i>, dvs. »Gud bevara
detta hus». En annan dylik med det besynnerliga
utseendet <i>ikmitlmigsägrgusoniaguilidrielpa</i> tolkar jag som
<i>i k[å]mi t[ä]l mig, säg[ä]r Guds son, jag vil id[ä]r ielpa</i>,
dvs. översatt till vanlig svenska: »’I kommen till
mig’, säger Guds son, ’jag vill eder hjälpa’». En
samling av 15 »revstickor» från storskiftet 1795
meddelar namnen på lika många skiften i och omkring
Åsens by. En matskål av trä har följande inskrift
på vanlig svenska: <i>E[rik] O[ls] S[on], 1749. dena.
skålen, afuer. iag. giort. första håret</i> [dvs. året], <i>iag.
blåste</i> [nämligen myrmalm] <i>norde</i> [dvs. norr], <i>i. Sleskian</i>.
<i>oc. då. slute. vii. blåsa. den. 16. october.</i> På en
bodvägg i Åsen läses följande 1726 daterade bit av en
hittills obekant psalmvers (varav början tydligen
föreligger även i den ovan nämnda inskriften från
Baltzars fäbodar):

<poem><i>led. mig. iesu.</i> [h]<i>är. i. lifued</i> [dvs. livet]
<i>til. mit. räta. uandrings. mål.</i>
<i>när. iag. tröta. fiät.</i> [h]<i>ar. cklifid</i> [dvs. klivit]
<i>oc. ey. mera. uandra. tål.
blif. o. iesu, tå. min. uila</i> [dvs. vila].
<i>ner</i> [dvs. när] <i>mig. alting.</i></poem>

På en annan bodvägg i grannskapet förekommer
’fader vår’ i följande illa tilltygade form:<i> fader. vår.
somm. äst. i. <sp> . .</sp> lum.</i> [h]<i>eligat. vard</i>[ä]<i>r. titi. nam.
tilkomer. tiis. rike. sk</i>[e]<i>. tin. vila. såsom. i.</i> [h]<i>imäln. så.</i>
[o]<i>c. på. iorden. vårt. dagl. bröd. gif. os. i. dag.</i> [o]<i>c.
förlåt. os. vära.</i>

1906 påträffade intendenten vid Nordiska museet
P. G. Wistrand dels å en från Väsa by i Älvdalen
inköpt sticka ett fullständigt alfabet av dalrunor med
däremot svarande, å andra sidan inristade, latinska
bokstäver, dels ock på två budkavlar från samma
socken inskrifter från åren 1818 och 1859, däri några
dalrunor förekomma inströdda bland vanliga latinska
bokstäver. Samtidigt upptäckte Levander på en
trästicka från Åsen följande andliga visa:

<poem><i>Min: krona: är: besvärlig:
o: iesu: tänek</i> [dvs. tänk]: <i>täer</i> [dvs. där]: <i>på:
ehuru: skiön o</i> [dvs. och]: <i>härlig:
hon: eliest: synas: må:
så: skal: doc: kronan: tin:
then: the af: törne: diorde</i> [dvs. gjorde]:
<i>hvars: svårhet: tu: för: sporde:
här: lätta: mödan: min</i></poem>

Och till råga på allt har nyligen (1910) den
outtröttlige upptäckaren (numera fil. dr) Levander
meddelat, att han i Älvdalen ytterligare påträffat dels
»en stor mängd inskrifter från 1800-talets (!) förra
hälft» — dessa dock i allmänhet av mindre intresse — 
dels ock omkring ett dussin nya inskrifter från
1700-talet samt tre från 1600-talet. De till innehållet
intressantaste av dessa nya inskrifter äro följande.

På en bod vid Vanån läses: <i>ien. am. uid. uerid.
åg. gart. sä. bude. i. iulius. 1681. i. stur. aflåsa. åg. ragn:
så. adum. uid. barkbröd. åg. nån. benug. abor. te. iätå:</i>
dvs. »Här ha vi varit och gjort Säboden i juli 1681
i stor brist och regn(?); så hade vi barkbröd och
någon benig aborre till [att] äta». [Härpå följa de
skrivandes namn].

På en tall vid Blåfljot lästes åtminstone ännu 1890:
<i>kyne. kesa: alin. i. våred: 1705.</i> [därpå initialer], dvs.
»Korna kesa. Rumpan i vädret».

På en nu nedhuggen tall vid vägen mellan Flåj
och Sprängbodarna stod: <i>ien. buför. vid. ad.
sprängbod. 12. iunius 1706: vid. gik. trät. og. ien. kåv. va.
ofärdug. gu. iåp os fram:</i> [därpå initialer], dvs. »Här
bodföra (föra kreatur till säters) vi till Sprängbodarna 12
juni 1706. Vi gick [oss] trötta, och en kalv var
ofärdig; Gud hjälp oss fram».

På ett bord i Billingsbodarna står 1730 och en
lång rad initialer, varpå följer: <i>den: 11: julius. är. går.
mycet. mat. på. teta. bordet velest. den. såm. ade. så
mycit. amen,</i> dvs. »Den 11 juli. Här går mycket mat
på detta bordet. Väl är (dvs. lycklig) den, som hade
så mycket! Amen».

Vi känna sålunda numera till åtskilligt mera än
ett femtiotal med dalska runor avfattade inskrifter,
bland vilka de daterade från tiden före 1800
förskriva sig från åren 1615, 1635, 1669, 1670, 1671,
1681, 1705, 1706, 1708, 1712, 1724, 1726, 1730, 1738,
1749, 1750, 1759, 1761, 1768, 1787, 1790 och 1795.
Dessa urgamla skrifttecken voro sålunda i oavbruten
användning ända tills inemot år 1800, ett
forskningsresultat varom man ännu för ett tiotal år sedan icke
kunde drömma. Och de allra sista årens upptäckter
ha ju till och med ådagalagt, att den älvdalska
runskriften, om ock numera stadd i förfall genom
uppblandning med vanliga bokstäver, rätt flitigt brukades
under hela förra hälften av 1800-talet, ja ännu på
budkavlen av 1859.

*

</chapter>
<chapter name="Ur våra ortnamns historia">
<h2><small>Ur våra ortnamns historia.</small></h2>

De djupgående ortnamnsforskningar, som för
närvarande bedrivas i alla de skandinaviska länderna,
ha i Sverge fått sitt förnämsta uttryck i det stort
anlagda verk över alla »Sverges ortnamn», varav
tretton häradsbeskrivniugar tillhörande »Ortnamnen i
Älvsborgs län på offentligt uppdrag utgivna av Kungl.
Ortnamnskommittén» redan sett dagen. Tack vare
dessa forskningar kan man redan nu börja skymta
konturerna av Sverges bebyggelsehistoria, och några
av de resultater, till vilka man kan anse sig ha kommit,
vill jag här meddela. Visserligen stöda de sig i
allmänhet endast på vad undersökningen av Älvsborgs
län givit vid handen, men i det stora hela torde de
dock komma att med tiden visa sig äga giltighet även
för stora delar av det övriga Sverge.

Ett av de allra äldsta till nutiden bevarade lagren
av namn på bebyggda orter i Sverge utgöres sannolikt
av namnen på <i>-lev</i> eller, som det i södra Sverge nu
heter, <i>-löv,</i> t. e. <i>Eslöv.</i> Detta <i>-lev,</i> som motsvarar det
danska <i>-lev</i> i t. e. <i>Haderslev</i> och det tyska <i>-leben</i> i
t. e. <i>Eisleben,</i> är nära besläktat med ordet <i>(kvar)leva</i>
och betyder ursprungligen ’vad som lämnats någon
i arv eller län’. I överensstämmelse härmed utgöres
vad som går näst före <i>-lev</i> av ett, nästan alltid för
längesedan utdött, mansnamn. Redan denna omständighet,
att <i>-lev</i> i regeln är sammansatt med förhistoriska eller
åtminstone från hednatiden stammande personnamn,
tyder på dessa ortnamns synnerligen höga ålder. I
samma riktning pekar det förhållandet, att de
vanligen utmärka stora byar, i synnerhet kyrkbyar,
eller hela socknar (dvs. gamla kyrkbyar), sålunda
den tidigast i besittning tagna bygden. Detsamma
bevisas därav, att de i trakter med hedar och
skogsbygd ligga utanför dessa oländigare marker, vilka
naturligtvis först i nödfall och efter den bördigare
marken tagits i anspråk för odling. Men det
fullständigt avgörande beviset för deras höga ålder består
däri, att de endast förekomma i sådana nejder, som
ha att uppvisa byggda gravar från stenåldern och i
synnerhet det äldsta slaget av dylika namn,
nämligen de s. k. (sten-)dösarna. Då nu detta
sammanträffande icke gärna kan vara en tillfällighet, så måste
dessa namn eller åtminstone de därmed betecknade
bebyggda orterna antagas vara till stor eller största delen
samtidiga med stenåldersgravarna och säkerligen icke
få av dem redan från dösarnas tid, dvs. omkring
3000 år eller något mera före Kristi födelse.
Huvudmassan av dessa namn trädas i Danmark (i
synnerhet på Själland), där mer än <sup>3</sup>/<sub>5</sub> av kyrkbyarna äro
så benämnda, och i Skåne, och man har påstått, att
de i Sverge vore inskränkta till de forna danska
provinserna. Men så är icke förhållandet, utan de
anträffas, om ock sparsamt, vida längre i norr, med
säkerhet åtminstone ända till trakten av Herrljunga,
där vi ha sockennamnet <i>Tarsled,</i> förr <i>Thorslef,</i> och
Trollhättan, där vi t. e. ha i Flundre härad
sockennamnet <i>Rommele,</i> förr <i>Romundalef</i> (dvs. Romunds
läns- eller arvegods), och i Väne härad byn <i>Börsle,</i> troligen
av <i>Birtingslef,</i> samt i Ale härad byn <i>Färdsle,</i> troligen
av <i>Färdhingslef</i>. Ja i det ursprungligen norska
Bohuslän träffas ett gott stycke norr om Lysekil byn
<i>Färlef</i>.

Från stenåldern och säkert åtminstone från tiden
något före 2000 f. Kr. härstamma av liknande skäl
de äldsta namnen på <i>-lösa,</i> ett för längesedan utdött
ord med betydelsen ’ängsmarker’, t. e. <i>Torrlösa</i> i
Skåne. Från dessa urgamla namn, som huvudsakligen 
träffas i södra Skandinavien, mest på Själland
(med mer än 50 fall och med omkring hälften av
kyrkbyarna så benämnda) och Fyen, men även dock 
åtminstone så långt norrut som i Västergötland (t. e.
<i>Komlösa,</i> dvs. kummelängen, i Boråstrakten), Värmland
(t. e. <i>Gässlösa</i> i Ölme härad), Närke (t. e. <i>Stora
Mellösa</i> ’mellanängen’ i Örebrotrakten, <i>Siklösa</i>
’sumpängen’ nära Arboga) och Uppland (t. e. <i>Boglösa</i> ’den
krokiga ängen’ i Trögd, <i>Gumlösa</i> ’Gudmundsängen’ i
Teda socken, båda nära Enköping), äro noga att skilja
de över hela Norden spridda jämförelsevis unga
namnen på <i>-lösa</i> av typen <i>Brödlösa,</i> vilka höra till
adjektivet <i>lös</i> och utmärka ställen där något, t. e.
såsom i det anförda fallet <i>bröd,</i> saknats eller
föregivits saknas.

Nästa viktigare namnlager utgöres av sammansättningar 
med <i>-vini,</i> en form av det urgamla ord
<i>vin</i> ’betesmark’, som vi träffa även i t. e. <i>Väne</i> (förr
<i>Vinia</i>) härad i Älvsborgs län och <i>Vänngarns</i> slott i
Uppland. Framför detta <i>-vini</i> går aldrig ett 
personnamn, utan ord som passa bättre till ’betesmark’,
t. e. <i>Gäsene</i> (av <i>Gas-vini,</i> dvs. gåsbetet) härad i
Älvsborgs län, <i>Ränne</i> (av <i>Rand-vini</i> ’betet vid bergets
rand’) i Bjärke härad, <i>Böne</i> (av <i>Bo-vini</i> ’betet vid
bostaden’) socken norr om Ulricehamn. Dylika namn
uppträda massvis i synnerhet i Norge, vars äldsta
namnlager de torde utgöra, samt i mellersta Sverge,
framför allt Västergötland. De förekomma jämsides
med de yngre stenåldersgravar, som kallas gånggrifter
och hällkistor, samt med bronsåldersgravar och böra
alltså rimligtvis kunna härstamma delvis åtminstone från
slutet av stenåldern, dvs. omkring 2400 — något efter 2000
f. Kr. Att åtminstone i Norge dylika namn
väsentligen tillkommit vid denna tid framgår därav, att
— såsom geologen Brøgger uppvisat — de på så sätt
benämnda gårdarna regelbundet ligga på en nivå som,
om man tar i betraktande landets höjning sedan dess,
måste ha utgjort den tidens strandlinje, och det är
naturligtvis just vad man väntar sig, att den första
bosättningen ägde rum nere vid stranden och icke
på ett konstant avstånd därifrån, uppe i mera oländig
mark. Att åter sådana namn upphörde att tillskapas
redan före vikingatidens begynnelse (mot slutet av
700-talet e. Kr.), framgår därav, att de alls icke
förekomma i de många under vikingatiden grundade
nordiska nybyggena i främmande land (men däremot
i någon mån på de redan omkring 700 koloniserade
Shetlandsöarna).

Samtidiga eller, eftersom de synas tyda på mera
fast bosättning, snarast något yngre äro namnen på
<i>-hem,</i> motsvarande de tyska på <i>-heim,</i> t. e. <i>Hildesheim,</i>
och de engelska på <i>-ham,</i> t. e. <i>Birmingham</i>. Ordet
<i>hem,</i> senare stympat till <i>-im</i> och i folkmun vanligen
med tiden blivet till <i>-um,</i> står här i sin urgamla
betydelse av ’bygd, befolkad nejd’ och föregås vanligen
av något, som anger nejdens beskaffenhet eller läge,
t. e. <i>Markims</i> (’skogsbygdens’) socken nära Sigtuna,
<i>Gärdhem</i> ’omgärdad bygd’ och <i>Lerum</i> ’lerbygden’, båda
i närheten av Trollhättan (det sednare för övrigt
flerestädes), <i>Naglum</i> (förr <i>Naflem)</i> ’nafle-bygden’ — vi skulle
nu säga »den centralt belägna bygden» — och
<i>Rånnum</i> (förr <i>Randhem)</i> ’bygden vid randen’ av
högslätten, båda i Vänersborgstrakten. Liksom namnen
på <i>-vini</i> uppträda dessa rikligast i Norge och mellersta
Sverge och allra mest i Västergötland, där deras
huvudmassa är belägen i trakten av Falköping och
Skara, landskapets äldsta större bygd med en
ofantlig mängd av i synnerhet gånggrifter, men även
hällkistor. De måste därför gärna ha börjat att användas
senast vid bronsålderns begynnelse, dvs. omkring
1800 f. Kr. Detta antagande stämmer också med i
Norge gjorda iakttagelser rörande de med <i>-hem</i>-namn
uppkallade orternas läge i förhållande till det
forntida vattenståndet. Även detta slags namn synas ha
upphört att bildas före vikingatidens begynnelse,
eftersom de — frånräknat några få exempel från Island
och Shetlandsöarna — saknas i de av vikingar
anlagda kolonierna. Namn sådana som t. e. <i>Fridhem</i>
utanför Visby äro nämligen helt unga bildningar, som
därför använda <i>hem</i> i detta ords moderna betydelse
och sakna de hög ålder angivande biformerna på <i>-um.</i>

Från samma tid eller kanske delvis från en något
yngre period förskriva sig ock de äldsta av våra
talrika namn på <i>-inge.</i> I motsats mot de i det 
föregående nämnda äro dessa namn icke sammansatta
ntan utgöra, åtminstone till största delen,
ursprungliga ättenamn av typen <i>Merovinger</i> ’ättlingar av
Meroveus’, Karolinger ’ättlingar av Carolus magnus (Karl
den Store)’, o. d. Dessa ättenamn övergingo med
tiden ofta till att beteckna den ort, där ätten bodde,
alldeles såsom <i>Bajern, Sachsen, Franken</i> m. m.
ursprungligen helt enkelt betytt ’bajrare, sachsare,
franker’ osv. Hithörande bildningar på <i>-ing</i> — ofta även
<i>-ung</i> (jfr ättenamn sådana som <i>Folkungar,</i> det tyska
<i>Nibelungen</i> o. d.) — äro synnerligen vanliga inom hela
den germanska världen, icke minst i Tyskland, till
vars äldsta ortnamnslager de ävenledes höra. I
Skandinavien äro de talrikast i Danmark och södra samt
mellersta Sverige, t. e. i Skåne <i>Göinge</i> (förr <i>Gydhinge)</i>
härad, som motsvarar det tyska <i>Göttingen;</i> i
Östergötland<i> Gröninge</i> i Kinds härad, motsvarande det
holländska <i>Groningen,</i> och <i>Kvillinge</i> i Bråbo härad,
motsvarande det tyska <i>Quedlin-,</i> förr <i>Quidilinga-burg;</i>
i Södermanland <i>Märinge</i> på Tosterön, samma namn
som det av de germanska langobarderna skapade
<i>Marengo</i> i Lombardiet, och <i>Silinge</i> i Villåttinge härad,
vilket innehåller samma folkslagsnamn som i slavisk
mun blivit <i>Schlesien</i> (i latinsk skrift <i>Silingia).</i>

Till bronsålderns senare del och järnåldern
däremot föra oss, åtminstone vad större delen av Sverge
beträffar, de ytterst talrika namn, som ursprungligen
ändades på <i>-stadhir</i> (numera på <i>-sta</i> eller <i>-stad)</i>, en
plural böjningsform av det ord med betydelsen ’ställe’
som vi numera, frånsett ortnamn, icke äga kvar annat
än i uttrycken »i någons stad och ställe» och »var
och en i sin stad» samt uti sammansättningar såsom
<i>bostad, gödselstad</i> o. d., till vilka ock höra ortnamn
av typen <i>Halmstad</i> (dvs. plats för halmupplag), som
troligen på sina håll är äldre än <i>stadhir</i>-typen. Denna
pluralform hade ungefär betydelsen ’bopålar’ och
användes företrädesvis om nybyggares anläggningar.
Huvudmassan av dylika namn träffas i Östergötland,
Mälarprovinserna och Norrland, således i bevisligen
först jämförelsevis sent befolkade trakter. Men i dessa
nejder utgöra de ett av de äldsta namnlagren, ty de
så benämnda orternas läge på<sp> slätter</sp> visa otvetydigt
hän på en tidig fast bosättning. Deras sparsamma
förekomst i t. e. Västergötland förklaras därav, att
här bosättningen å slätterna försiggått redan under
<i>-hem</i>-namnens period. Att de syfta på skedd
bosättning, antydes ock av den omständigheten, att framför
<i>-stadhir</i> naturligtvis på grund av dess nyssnämnda
betydelse så gott som alltid går ett personnamn, och
deras i förhållande till vår tid höga ålder bevittnas
därav, att detta personnamn nästan alltid är något
av de under hednatiden brukliga, t. e. i de östgötska
sockennamnen <i>Gistad, Sjögestad, Tollstad och Vickensta,</i>
förr <i>Gislastadhir, Sighvaldstadhir, Tholfstadhir</i> och
<i>Vikingstadhir</i> av <i>Gisle, Sighvald, Thorolf</i> och <i>Viking</i>. De
följa i det stora hela järnåldersgravarna och äro väl
sålunda i allmänhet från järnålderns början, dvs.
omkring 700 f. Kr., men på sina håll kanske rätt mycket
äldre. Å andra sidan är det tydligt, att sådana namn
flitigt nyskapats ända till inemot vikingatidens slut,
således till omkring 1000 e. Kr., men ej senare. Ty
under det att de äro mycket talrika i vikinganyhyggen
som Island, äro de däremot sällsynta i de något
senare tillkomna svenska nybyggena i Finland.

Yngre än föregående måste, på grund av de
därmed betecknade orternas sämre belägenhet i fråga
om terrängförhållandena, de namn vara, som bildats
på <i>-landa,</i> en plural böjningsform av ordet <i>land</i> i
betydelsen av ’terräng, mark’, t. e.<i> Råglanda, Velanda</i>
’jaktmark’ (jämför fornsvenskans <i>vedha</i> ’jaga’),
<i>Bjärlanda</i> (förr <i>Bjärklanda</i> ’björkbevuxen mark’),
<i>Mörlanda</i> ’skogig terräng’ (jämför <i>Möre</i> ’skog, särskilt på
sumpig mark’), alla sydöst om Trollhättan. Dock
förskriva de sig ännu övervägande från hednisk tid
och torde i allmänhet kunna dateras till 500 e. Kr.
och närmast följande århundraden.

Naturligtvis härröra från hednatiden även de
icke synnerligen talrika ortnamn, som innehålla namn
på någon hednisk gudomlighet, t. e. <i>Onsjö</i> (äldst
<i>Odhenshögh</i>) i Vänersborgstrakten, <i>Torshälla</i> (förr
<i>Thorshärghe,</i> dvs. Tors offerplats). Däremot höra sådana
namn som <i>Baldersnäs</i> (i folkmun <i>Ballnäs</i>) och <i>Torsby</i>
ej hit, emedan <i>näs</i> och <i>by</i> aldrig förbindas med
gudanamn, utan det förra innehåller ordet <i>båld</i> ’stor’, det
sednare än mansnamnet <i>Tord,</i> än <i>Tore</i>.

På gränsen mellan heden och kristen tid står
den stora massan av namn på <i>-torp,</i> i mellersta och
södra Sverge även uppträdande såsom <i>-orp, -arp, -rup,</i>
t. e. <i>Stjärnorp</i> i Östergötland, <i>Alnarp</i> och <i>Borup</i> i
Skåne (jämför de danska <i>Es-trup, Sver-drup, Hö-rup</i> 
o. d.). <i>Torp</i> betyder här ’utflyttaregård eller mindre
utflyttareby’ och är noga att skilja från det vida
yngre namnslutet <i>-torpet,</i> som från början avsett
verkliga ’torp’ i modern mening, t. e. det bekanta
<i>Fiskartorpet</i> nära Stockholm. Med denna betydelse av de
gamla <i>-torp</i>-namnen stämmer det förhållandet, att de
så benämnda orterna oftast ligga i skogstrakter, och
att före <i>-torp</i> nästan alltid går ett personnamn, som
naturligtvis anger nybyggaren eller utflyttaren.
Vanligen äro dessa personnamn gamla hedniska sådana,
t. e. i <i>Halvorstorp, Anderstorp</i> (av <i>Arndor), Olstorp</i> (av
<i>Olof), Öventorp</i> (av <i>Övind, Eyvind), Arvidstorp,
Gudmundstorp, Häljestorp</i> (av <i>Helge), Källstorp</i> (förr
<i>Kättelstorp), Tollestorp</i> (av <i>Thorlef).</i> Men även kristna
förekomma, t. e. <i>Jonstorp</i> (av <i>Johannes), Perstorp</i> (av
<i>Peter), Bengtstorp</i> (av <i>Benedikt), Klagstorp</i> (av <i>Nikolaus).</i>
Detta visar, att huvudmassan av dessa namn tillhör
slutet av hednatiden och början av den kristna, alltså
är från omkring 1000 e. Kr. Att denna tid var en
period av ivrig nyodling och bosättning, ådagalägges
av den ovanligt stora mängden av dylika namn.

Ungefar samtidiga eller något yngre äro de, som
sluta på <i>-bol</i> eller <i>-böle,</i> två former som förhålla sig
till varandra såsom för<i>-dom</i> till före<i>-döme</i> (<i>låt</i> till <i>läte,
fall</i> till från<i>-fälle</i> osv.), t. e. <i>Knutsbol, Forsbol</i> och
<i>Nyböle,</i> alla i Vänersborgstrakten. Detta <i>-bol, -böle</i> betyder
helt enkelt ’gård, hemman’. Dylika namn äro nu
jämförelsevis fåtaliga, ofta därför att <i>-bol</i> med tiden
utbytts mot det i ortnamn vida vanligare <i>-bo</i> av <i>-bodha,</i>
varom se i det följande. Så t. e. ha i nyssnämnda
nejd <i>Brandsbol</i> och <i>Tungebol</i> blivit till de nutida
<i>Brandsbo</i> och <i>Tungebo</i>.

Alldeles ovanligt talrika äro de namn, som i
Östergötland, Småland och Blekinge ändas på <i>-ryd,</i>
t. e. <i>Landeryd, Markaryd, Backaryd,</i> i Skåne och
Bohuslän vanligen på <i>-röd,</i> t. e. <i>Linneröd, Kåröd,</i> i
Halland och Västergötland åter på <i>-red,</i> t. e. <i>Knäred,
Öxnered</i>. Det här uppträdande gamla ordet <i>rydh</i> 
betyder ’röjning, särskilt i skog’ och är nära besläktat
med det i Värmland och Dalsland så vanliga <i>-rud,</i>
t. e. <i>Sillerud, Mellerud,</i> med <i>-rödja,</i> i t. e. <i>Finnerödja,</i>
med <i>Råda</i> i Värmland, <i>Ruda</i> i Ydre, <i>Ryda</i> i Uppland
och på längre håll med <i>Ryr</i> (äldst <i>Rydher)</i> i Bohuslän,
Dalsland och Västergötland. Såsom man kan vänta
sig på grund av ordets ursprungliga betydelse, ligga
de så benämnda orterna i gamla skogstrakter, och
namnen innehålla oftast såsom första beståndsdel ett
personnamn, som utan tvivel är den förste
rödjarens, t. e. <i>Anered</i> (av <i>Anund), Björred</i> (av <i>Björn),
Torsred</i> (av <i>Tord), Ramnered</i> (av <i>Ramund),</i> alla i
Vänersborgstrakten. De äldsta av dem äro samtidiga
med de föregående, men bildningssättet är gängse
under hela den kristna medeltiden. Deras
synnerligen stora antal visar tydligt, att även början av den
kristna tiden i vårt land hade att uppvisa stor
livaktighet i fråga om nyodlingsföretag.

Samtidiga med föregående äro de rätt talrika
namnen på <i>-bodha,</i> numera vanligen förkortat till <i>-bo</i>.
Här föreligger en gammal pluralform av ordet <i>bod</i> i
den ursprungliga mening av ’tillfällig bostad för folk
eller fä, skjul, magasin’, som ännu kvarlever i <i>sjöbod,
fäbod, visthusbod</i> o. d. Sådana oftast i skogstrakter
uppförda bodar, i de flesta fall väl avsedda till bruk
för jägare, fiskare och vallhjon med deras kreatur och
redskap, växte med tiden ut till hela gårdar, bebodda
året om. Såsom förra led ha hithörande namn ofta
eller oftast ett personnamn, väl den ursprunglige
ägarens eller ock dens, som stadigvarande slog sig ned på
platsen, t. e. <i>Gunnarsbo, Persbo, Gundlebo</i> (av <i>Gundla,</i>
<i>Gunilla, Gunnhild), Grunnebo</i> (av mansnamnet <i>Grunde),</i>
samtliga i trakten av Vänersborg och Trollhättan.

Till medeltiden och snarast dennas senare del
höra de namn, som äro sammansatta med <i>-hult</i> ’liten
skog, dunge’. Som man kan vänta sig går före <i>-hult</i>
sällan ett personnamn, utan i stället något som anger
skogens natur, t. e. <i>Fagerhult, Sjöhult, Svalehult,</i> alla
sydöst om Trollhättan.

Vid ingången till nyare tiden möta oss de namn
som äro försedda med slutartikel. Först på
1500- och 1600-talen träffas nämligen sådana namn som
<i>Kyrkobyn, Trätängen,</i> dvs. den omtvistade ängen,
<i>Smedstaken,</i> dvs. smedens intaga eller arrende, <i>Dalen,
Ekeskogen, Finneviken, Holmgärdet, Hökebräckan</i> (av
dialektordet <i>bräcka</i> ’backe’), <i>Sandliden, Näset.</i> Under
det att i Tunhems socken <i>Nygård</i> träffas redan 1360,
så visa sig därsammastädes <i>Bockegården</i> först 1675,
<i>Bergegården</i> 1685, <i>Fågelgården</i> 1687 osv. I
Vassända-Naglums socken kännes <i>Gudmundstorp</i> redan från
1413, men <i>Torpet</i> först 1564, <i>Krusetorpet</i> 1616,
<i>Hedetorpet</i> 1632, <i>Ryketorpet</i> 1637 osv. Emellertid är att
märka, det många namn från medeltiden senare
antagit den för dem från början främmande slutartikeln,
varför man icke utan vidare kan av en nutida
namnform med artikel draga den slutsatsen, att själva
gården tillkommit först i nyare tid.

Ännu yngre — och till mycket stor del först från
våra dagar — äro med få undantag de många namn,
som uttalas med huvudtonvikten lagd på sednare
sammansättningsleden. Av gammalt datum äro
visserligen <i>Västerås,</i> ett namn som åtminstone förskriver sig
från 1200-talet, <i>Norrtälje,</i> omnämnt under detta namn
1413, <i>Oregrund,</i> anlagt 1491 m. fl., och av respektabel
ålder äro t. e. <i>Hudiksvall</i> med privilegier av 1580,
<i>Söderhamn,</i> anlagt i början av 1600-talet och med
privilegier av 1620, samt <i>Vänersborg,</i> anlagt 1642. Men till
verkligt sena tiders barn höra de hart när otaliga, litet
varstädes uppdykande namnen å villor, stationssamhällen 
o. d. av typerna <i>Karlslund, Niklasberg, Mariero,
Strömsborg, Åkersdal, Margretehill</i> osv.

Vad äntligen framtiden bär i sitt sköte i fråga
om namgivningen på det här behandlade området, är
naturligtvis icke gott att säga. Låtom oss emellertid
hoppas, att den i form av <i>Tivoli, Bellevue</i> o. d.
uppdykande kosmopolitismen ej må vinna alltför stor
terräng. Ej heller kunna vi rimligtvis fröjda oss åt
sådana ekvilibristiska övningar som det av <i>Fle</i>etwood,
<i>Ro</i>thlieb och <i>Hopp</i>enstedt bildade <i>Flerohopp</i> i
Madesjö socken (Kalmar län) eller de genom bakframläsning 
av <i>Ekenstam</i> och <i>Flodin</i> tillskapade <i>Matsneke</i> och
<i>Nidolf</i><footnote><small>I Spridda studier, andra samlingen, 2. uppl. s. 127, har
jag av förbiseende uppfört detta <i>Nidolf</i> bland dopnamn.</small></footnote>, båda i Bygdeå socken (Västerbottens län).
Skänkom då snarare våra sympatier åt andra moderna
företeelser på detta område, såsom de från Nordens
forntid lånade <i>Valhall, Gimle</i> och <i>Manhem,</i> men ännu
hellre åt hederliga svenska uttryck sådana som <i>Hälsan,
Hvilan</i> och <i>Lugnet,</i> vilkas tilltagande användning i
förening med det framför alla andra moderna namn
gynnade <i>Fridhem</i> ju bjuda på en tilltalande
folkpsykologisk inblick. Men det kan bli för mycket av det
goda också. Och det torde redan vara fallet, då vi
nu ha minst 36 <i>Hvilan,</i> 129 <i>Lugnet</i> och 311 <i>Fridhem,</i>
av vilka sistnämnda ej mindre än 30 tillkommit på
några av de senaste åren. Fortgår det på det viset,
få vi snart bland våra ortnamn allt annat än
glädjande motsvarigheter till <i>Andersson, Pettersson</i> osv.
bland familjenamnen. All ära åt fredsrörelsen, även
sådan den uppenbarar sig i vårt ultramodernaste
ortnamnsskick, men en liten smula större uppfinningsrikedom 
i fråga om variation av uttryckssättet vore
verkligen högst önskvärd.

*

</chapter>
<chapter name="Motsägelsens tecken, språkliga kuriosa">

<h2><small>Motsägelsens tecken,</small></h2>
<h2><small><small>språkliga kuriosa.</small></small></h2>

I logiken talas om något som kallas »contradictio
in adjecto», d. v. s. motsägelse i fråga om
bestämningsordet. Såsom exempel plägar anföras »en
fyrsidig triangel» eller »en kantig cirkel». Dylikt
betraktas i logiken som ett grovt fel såväl i tankegång
som uttryckssätt, och vi kunna ju icke annat än ge
herrar logici rätt härutinnan. Men vad skola vi då
säga om de massor av åtminstone vid första påseende
alldeles likartade motsägelser, som vi alla dagligdags
producera, och som språkvetenskapsmännen begärligt
samla, sortera och förse med etiketten »katakreser».
Vi tala ju utan spår av språklig ruelse om en <i>gammal
ung</i>karl och <i>flickan</i> Petters<i>son,</i> vi känna <i>karlar</i> som
äro riktiga <i>käringar,</i> och kanske ett och annat
<i>fruntimmer</i> som är en riktig karla<i>karl,</i> med säkerhet
mången <i>kvinna</i> som är för<i>man</i> i ett arbetslag,
ämbete<i>man</i> i ett verk eller vetenskaps<i>man</i>. Vi
annonsera om jakt<i>horn</i> av <i>silver</i> eller åtminstone av
<i>gammalt ny</i>silver och sko<i>horn</i> av <i>mässing</i> och dryckes<i>horn</i>
av <i>guld</i> och bläck<i>horn</i> av <i>glas,</i> om <i>tenn</i>soldater av <i>bly</i>
och stryk<i>järn</i> av <i>mässing,</i> ja på det yttersta av dessa
tider även om <i>trä</i>ben av <i>aluminium</i>. Ena dagen få
vi en <i>flicka</i> till skjuts<i>pojke,</i> den andra en <i>änka</i> till
hus<i>jungfru</i>. Vi äta <i>dansk schweitser</i>ost på <i>Uppsalas
franska</i> bröd och dricka därtill <i>Stockholms bajerska</i> öl.
Kandidaten som genomgått sitt <i>åtta månaders</i> prov<i>år</i>
tänder kanske brasan i en <i>järnkakel</i>ugn med en
<i>vax</i>tänd<i>sticka</i>. <i>Röda vit</i>sippor ha vi sett både i <i>östra
Väster</i>götland och i <i>västra Öster</i>götland. Vi klaga
över att vår skjuts<i>häst</i> är en riktig lat<i>mask,</i> att de
<i>svarta</i> vinbären ännu äro <i>gröna</i> i följd av den kyliga
väderleken, och att <i>vit</i>ögat är <i>rött,</i> emedan vi varit
utsatta för drag. Den ene föredrar <i>oxhare,</i> den andre
<i>kalvjärpe</i>. Vi ha inte råd att köpa oss en <i>skotsk
bryssel</i>matta, men väl ett par <i>franska</i> gants <i>de Suède</i>.
Vi höra, att <i>svalor</i> börjat användas till brev<i>duvor,</i>
och för att riktigt få ett intryck av att den språkliga
världen är uppochnedvänd erinra vi oss slutligen, att
vår mormors<sp>mor</sp> odisputabelt hör till våra för<i>fäder</i>,
och att Nansen på sin ryktbara polarfärd kom så
långt norrut, att han såg <i>norr</i>sken i <i>söder</i>. Och så
kunde vi hålla på i oändlighet.

Vad är nu skillnaden mellan den förkättrade
»contradictio in adjecto» och den hövligt bemötta
»katakresen»? Ha logikerna orätt i att »den
fyrsidiga triangeln» är en styggelse för tanken och ett
språkligt vidunder? Ingalunda, ingalunda. Så länge
ordet ’triangel’ uteslutande — såsom inom
matematiken är och väl alltid förblir fallet — betyder
’tresidig figur’, kan man icke med någon reson tala om
en fyrsidig sådan. Men om vi tänka oss, att det
inom orkestermusik använda instrumentet triangel
med tiden komme att av vissa praktiska eller
estetiska skäl erhålla än en fyrsidig, än en oval, än en
cirkelrund osv. fason, utan att man dock brytt sig
om att ändra det gamla namnet, så kunde man mycket
väl tala om både en fyrsidig och en rund triangel.
Ty då menade man med ’triangel’ icke längre det
samma som förr, utan blott ett musikinstrument med
väsentligen samma uppgift som forntidens trekantiga
pjäs. Motsägelsen i uttrycket »fyrsidig triangel» vore<sp>
då</sp> ej längre verklig, utan hade blivit blott skenbar.

Av denna art är förhållandet vid alla s. k.
katakreser. När man talar om det av Nansen skådade
<i>norr</i>skenet i <i>söder,</i> så menar man icke längre med
»norrsken» ett sken som åskådaren iakttar i norr,
utan man menar ett visst, för de nordliga polartrakterna 
karakteristiskt ljusfenomen, som alltför väl kan
uppträda söder om en i dessa trakter tillräckligt
långt norrut befintlig person, men som icke kan kallas
»södersken», emedan denna term avser motsvarande
ljusfenomen inom de sydliga polartrakterna. På
likartat sätt avslöja sig alla de ovan anförda
katakreserna vid närmare granskning såsom blott skenbara
motsägelser. Att de emellertid samtliga mer eller
mindre förvåna, ja understundom stöta oss, när vi
närmare reflektera på deras beståndsdelar, beror på
att i dem alla ingå ord, som ännu i språket kunna
förekomma i betydelser, vilka svära mot betydelserna
hos de ord, som i det föreliggande fallet äro med
dem förbundna. Så t. e. ligger det pikanta i
uttrycket »gammal ungkarl» däri, att <i>ung,</i> som här
uppträder i betydelsen ’ogift’, annars plägar betyda raka
motsatsen till <i>gammal</i>. Dylika katakreser kunna vi
därför kalla »levande». I motsats till dessa kunna
vi kalla dem för »döda», vid vilka icke längre någon
dylik motsättning förefinnes mellan en mera tillfällig
och en vanligare betydelse. Sådana fall varken glädja
eller stöta andra än språkmän, som äro underkunniga
om att det ena ordet i förbindelsen en gång i tiden haft
en betydelse som, om den nu fortlevde, skulle svära
mot det andras. <i>Torr humor</i> och <i>rött bläck</i> äro icke
någon sorts motsägelser för den, som ej pedantiskt
hänger upp sig på att <i>humor</i> äldst betytt ’fuktighet’ och
<i>bläck</i> ’svart’ (engelska <i>black</i>). Andra dylika fall äro
<i>guldplomb</i> av franskans <i>plomb</i> ’bly’; <i>stålpenna</i> av latinets
<i>penna</i> ’fjäder’; <i>hallonlimonad</i> av franskans <i>limonade</i>
’citronvatten’; <i>tio</i> dagars <i>karantän</i> av franskans
<i>quarantaine,</i> äldst ’40 dagars tid’; den stac<i>kars flickan</i> eller
<i>flick</i>stac<i>karn</i> av det fornsvenska stav<i>karl</i> ’karl som går
med (tiggar)stav’. Stundom är gränsen mellan levande
och döda katakreser icke så lätt att uppdraga. Dock
torde t. e. den icke längre vara medveten om det
forna intima sammanhanget mellan <i>behändig</i> och <i>hand,</i>
som om en annan fällde det omdömet, att han var
»så be<i>händig</i> i <i>fötterna».</i>
</chapter>
<chapter name="Namnet Fridtjuv">

<h2><small>Namnet Fridtjuv.</small></h2>

Uti isländskan och fornnorskan träffas åtskilliga
mansnamn som sluta på <i>-thiof</i> (i nominativ <i>-thiofr),</i>
skenbarligen samma ord som <i>thiof(r)</i> tjuv. Så är
emellertid icke fallet, och en smula eftertanke måste
ju säga oss, att man i forntiden, då tjuven var om
möjligt mera föraktad och avskydd än nu, icke gärna
kunde ge sitt barn ett namn som innehöll ordet
»tjuv». Däremot träffas detta ord då visserligen någon
gång — och detta helt naturligt — såsom öknamn.

De ifrågavarande mansnamnen äro, som det tycks,
alldeles främmande för Sverge och Danmark. Detta
förhållande jämte den nyssnämnda omständigheten,
att de ej rimligtvis kunna innehålla ordet »tjuv»,
har för länge sedan bragt språkforskarna på den utan
tvivel alldeles riktiga tanken, att dessa namn bero
på inflytande från England, med vilket land norrmän
och islänningar under vikingatiden ju stodo i så livlig
beröring. De äro sålunda dels ombildningar, dels
efterbildningar av fornengelska sammansättningar med
ordet <i>theow,</i> som ingenting har med »tjuv» att skaffa,
utan betyder ’tjänare’, sedan även ’träl’. De äldsta
av dem äro säkerligen namn på fångar, tagna på
härnadståg till de brittiska öarna. Så t. e. betyder
det vanligaste av dem alla, <i>Valthiof</i> (fornengelskt
<i>wealhtheow,</i> som i Beovulf-dikten brukas som namn
på en drottning), helt enkelt ’träl från Wales’ eller
’välsk träl’, <i>Hunthiof</i> är ’träl från Hunaland’ (dvs.
Syd-Tyskland) eller ’hunnisk träl’, <i>Eythiof</i> ’träl från
någon av (de skotska) öarna’, <i>Herthiof</i> ’träl, tagen
på härfärd’ osv. Efter mönstret av dylika namn
gjorde man, sedan den ursprungliga betydelsen ’träl’
bortglömts, andra mera ståtliga såsom <i>Geirthiof</i> av
<i>geir</i> ’spjut’, <i>Arnthiof</i> av <i>arin</i> ’äril, härd’ o. d.

Emellertid finnes det i den isländsk-fornnorska
litteraturen även en liten grupp av namn som
verkligen äro sammansatta med ordet »tjuv». Men dessa
äro samtliga icke namn på verkliga människor, utan
på uppdiktade väsen såsom, de i Eddan nämnda,
dvärgen <i>Althiof</i> ’alltjuv’, dvs. mästertjuv, och jätten
<i>Hrossthiof</i> ’hästtjuv’. Till denna lilla grupp hör
nu också namnet <i>Fridthiof,</i> som väl aldrig före
Tegnérs tid burits av någon människa av kött och
blod, såvida icke möjligen det i ett fornsvenskt, men
på latin avfattat, pärmebrev från omkring 1290 en
gång uppträdande <i>Fridthuwir</i> skulle vara en
felskrivning för <i>Fridthiuvir,</i> som i så fall väl utgör ett
enstaka lån från våra grannar i väster.

Frånsett sistnämnda mycket tvivelaktiga fall träffas
namnet före 1800-talet endast och allenast i den
isländska sagan om <i>Fridthiof hin frökne</i> (dvs. den käcke),
en något före år 1300 författad, men blott i
handskrifter från inemot 1500 och senare bevarad 
kärleksroman, som rör sig alltigenom med uppdiktade
personer, samt i två likaledes unga och romanartade
sagor, som i förbigående omnämna Fridthiof-sagans
hjälte, nämligen sagorna om Torsten Vikingsson, som
göres till Fridthiofs fader, och om en uppdiktad svensk
kung Gautrek. Namnet betyder ’fred-tjuv’ och avser
att på det för isländsk poetisk stil så karakteristiska
sättet medelst en omskrivning (s. k. kenning)
känneteckna sagans hjälte såsom en krigare till liv och själ.

I Biörners Nordiska kämpadater gjorde Tegnér
redan i sin barndom bekantskap med den isländska
Fridthiof-sagan och under åren 1819—1825 utarbetade
han på grundval därav sin allbekanta »Frithiofs saga».
Därmed inträdde <i>Fritiof</i> i de svenska dopnamnens
led. Liksom nämligen vid slutet av 1700-talet
hänförelsen för de s. k. Ossians sånger blev anledning
till att många poetiska själar döpte sina barn med
de från dessa dikter hämtade namnen <i>Oskar, Ossian,
Fingal</i> och <i>Selma,</i> eller liksom i våra dagar
Björnsons författarskap framkallat sådana svenska dopnamn
som <i>Arne</i> och <i>Arnliot,</i> så blev det en naturlig följd
av den hänryckning Tegnérs mest lästa och beundrade 
dikt väckte, att dess hjältar levde upp inom
svenska familjer i form av unga plantor med namnen
<i>Fritiof, Hilding, Viking</i> och <i>Atle</i>. Det populäraste av
dessa namn var naturligtvis <i>Fritiof,</i> som vid en år
1886 företagen mönstring av 37,191 manspersoner ur
de s. k. bildade klasserna i Sverge, visade sig ha 42
bärare, vilket vill säga att något mer än var tusende
bildad svensk man bar detta namn.

En av dessa gick dock liksom i många andra
avseende så ock i fråga om namnet sin egen väg.
I patriotisk iver ville han stöpa sitt isländska namn
i en svensk form, nutidssvensk vad de däri ingående
ljuden beträffade, men framtidssvensk i fråga om
dessa ljuds beteckning. Han gav det därför formen
<i>Fridtjuv,</i> sålunda siande om den ljusare ortografiska
framtid, på vilken han trodde, om han ock icke
kunde ana, att han själv skulle bli dess egentlige
skapare.

*

</chapter>
<chapter name="Sverges ortnamn, en översikt">
<h2><small>Sverges ortnamn,</small></h2>
<h2><small><small>en översikt.</small></small></h2>

Så underliga än många av våra ortnamn kunna
förefalla, står det dock sedan länge fast, att de med
försvinnande få undantag äro av inhemsk börd och
icke förskriva sig från något annat folkslag än det
(eller möjligen de), som nu bebor vårt land. Utländska
äro nämligen blott dels några nymodiga utifrån lånade
namn på mindre lägenheter, villor, utvärdshus o. d.
såsom de bibliska <i>Emaus</i> och <i>Salem,</i> de från Italien
hämtade <i>Albano</i> och <i>Tivoli,</i> det franska <i>Bellevue,</i> det
isländska <i>Valhall(a),</i> dels namnen på de Sverge föga
berörande, av holländska sjömän namngivna havsvikarna 
<i>Kattegatt,</i> dvs. kattgluggen, och <i>Skagerak,</i> dvs.
sträckan vid Skagen. Visserligen av inhemsk börd,
men dock icke stammande från svenskar eller dessas
förfäder äro de flesta namnen i de av finnar eller
lappar bebodda delarna av vårt land, t. e. de finska
<i>Haparanda</i> ’aspstrand’, Karesuando ’krokigt lugnvatten’
och <i>Rämmen</i> i Värmland, troligen av det finska <i>räme</i>
’träsk’; de lapska <i>Lule</i> ’östervatten’, Jokkmokk ’åkrök’,
<i>Kebnekaise</i> ’kitteltopp’, <i>Kaskasatjåkko</i> ’enrisfjäll', 
<i>vare</i> ’laxberg’, <i>Njommelsaska</i> ’harsprång’. Den övriga
massan av namn däremot är skapad antingen av
nutidens svenskar eller av deras förfäder alltsedan
stenåldern.

Låtom oss då först ta i betraktande de s. k.
territoriella namnen, dvs. namn på de större eller
mindre områden, vari landet av innevånarna uppdelats.

Vad då först beträffar namnet på själva vårt
fosterland i sin helhet, så är <i>Sverge</i> (förr även <i>Svirge,</i>
såsom t. e. Gustav II Adolf nästan alltid skriver) en
redan på 1400-talet uppkommen sammandragning av
<i>Sverike,</i> äldre <i>Svearike,</i> dvs. svearnas rike. Folknamnet
<i>svear,</i> som tidigast träffas hos Tacitus år 98 e. Kr.
under formen <i>sviones,</i> är ursprungligen ett adjektiv i
bestämd form, sannolikt med betydelsen ’de egna, de
sina’. Obestämda formen av samma adjektiv råka vi
i den fornengelska, från 700-talet stammande
Beovulfdiktens <i>Sviorice</i> och i det från isländskan lånade
poetiska uttrycket <i>Svitjod,</i> ursprungligen namn på svenska
folket, enär sednare leden är det isl. <i>thiodh,</i> fornsv.
<i>thiudh</i> ’folk’, samma ord som ligger till grund för
folknamnet <i>tyskar</i> och troligen även för vårt häradsnamn
(Norra och Södra) <i>Tjust</i>.

Namnet »svear» avsåg äldst blott befolkningen
på Mälarens norra strand, och endast i mån av denna
nejds växande politiska inflytande kom namnet
<i>Svealand</i> att omfatta även de närliggande landskapen, så
att t. e. Upplands och Västmanlands innebyggare
omkring år 1300 börja sammanfattas under
benämningen »uppsvear» i motsats mot »södermän» på
Mälarens södra strand. I motsättning till »Svealand»
tillskapas så på 1400-talet <i>Götaland</i> som benämning
på de av »götar», virdar m. fl. folkstammar bebodda
trakterna söder om Kolmården och Tiveden, och
samtidigt uppträder <i>Norrland</i> såsom namn på våra
nordliga landsändar. Emellertid hade långt dessförinnan,
åtminstone redan på 1200-talet, »Svearike» börjat
användas som beteckning för hela det dåtida svenska
väldet, där ju svearna voro den mäktigaste stammen,
de där ensamma ägde att utse den gemensamme
konungen.

De olika »land» — vad vi numera kalla »landskap» 
— som tillsammans bildade detta välde, buro
namn dels efter innebyggarna, dels på grund av
landets egen natur. Till den förra av dessa båda grupper
böra: <i>Västman(na)land,</i> uppkallat efter »västmännen»,
dvs. (upp)svearna väster om Sagån; <i>Söderman(na)land</i>
efter de ovannämnda »södermännen»; <i>Ångerman(na)land</i>
efter de vid de trånga vikarna — Hägdånger, Ullånger
m. fl. bildningar av det <i>anger</i> ’trång vik’, som även
ingår i det norska Hardanger (Stavanger m. m.) —
boende »ångermännen», ursprungligen blott en avdelning 
av hälsingarna; <i>Hälsing(a)land,</i> äldst namn på
hela kustlandet från och med det nuvarande
Hälsingland till Östersjöns norra ända, uppkallat efter
»hälsingarna», dvs. de som bo vid »Halsen», sannolikt
ett gammalt namn på Bottniska viken (jfr <i>Hälsingborg</i>
och <i>Hälsingör</i> vid Öresunds förträngning och <i>Kvarken,</i>
dvs. strupen, såsom namn på Bottniska vikens
smalaste del); <i>Gästrik(a)land</i> efter »gästrikarna», ett
folknamn som torde betyda ’nykomlingar’ (jfr ty. <i>gestern</i>)
och syfta på att folket utgjordes av kolonister från
Uppland; <i>Jämt(a)land</i> av »jämtarna», dvs. de idoge,
samma ord som det tyska <i>emsig</i> i dess äldre form
<i>emaz</i> (som förhåller sig till <i>jämte</i> såsom ty. <i>herz</i> till
<i>hjärta</i> o. d.); det unga <i>Lappland,</i> förr liksom ännu i
dag på ort och ställe kallat <i>Lapp(e)markerna,</i> dvs.
lapparnas utmarker. Slutligen hör hit även <i>När(i)ke,</i>
äldst <i>Närikiar,</i> ett gammalt adjektiv i pluralis, troligen
betydande ’de vid (Kvismare)-sundet’ och från början
endast syftande på »Närboarna» i Närboås (numera
Norrbyås) socken sydöst om Örebro och i centrum
av landskapets äldsta bygd; alltså ursprungligen icke
ett namn på landet, utan på folket, liksom t. e. våra
ortnamn på <i>-inge, -unge</i> och i utlandet namnen Bajern,
Sachsen, Franken m. fl. (se ovan s. 63).

Till den andra gruppen, där namnet utgår från
en rent geografisk synpunkt, höra däremot: <i>Dalarna,</i>
förr <i>Dala</i> (i dativ <i>Dalom)</i>, äldst syftande på Dalälvens
båda floddalar, Öster och Västerdalarna; <i>Härjedalen,</i>
ursprungligen avseende blott dalen kring Ljusnans
biflod Härjån; <i>Västerbotten,</i> dvs. västra delen av
<i>Norrbotten</i> — liksom <i>Österbotten</i> i Finland är en
förkortning av det äldre namnet <i>Öster-Norrebotten</i> — varmed
ursprungligen betecknades Östersjöns innersta parti
(»botten») norr om Kvarken och sedan landet på ömse
sidor därom; <i>Medelpad,</i> äldst <i>Mädhal padha,</i> dvs.
(landet) mellan (Ljungans och Indalsälvens) ådalar;
<i>Uppland</i>, dvs. de längre in och därför högre <i>upp</i> belägna
<i>lands</i>delarna i motsats mot det ursprungligen ej till
Uppland hörande kustlandet <i>Roden,</i> dvs. rodden, det
senare <i>Roslagen,</i> dvs. (norra) Rodens (skepps)lag;
<i>Värm(el)land,</i> ursprungligen avseende landskapets äldsta
bygd, det sydvästra hörnet, trakten kring sjön <i>Värmeln</i>
och dess avlopp till Vänern, Borgviksälven (som kanske
en gång hetat <i>Värma</i> och givit upphov till sjönamnet);
<i>Dalsland,</i> som först på 1500-talet uppträder jämte det
äldre och ännu allmänt brukade <i>Dal,</i> varmed
ursprungligen avsågs blott det i sydöst belägna låglandet utefter
Vänern, häraderna <i>Sundal</i> och <i>Nordal,</i> under det att
det vidsträckta höglandet jämte Nordmarks härad av
Värmland kallades <i>Markerna,</i> dvs. gränsskogarna eller
utmarkerna, ett namn som på sätt och vis ännu går
igen uti dessa nejders sockennamn <i>Nössemark,
Ärtemark</i> och <i>Skillingmark, Töcksmark</i> samt, med <i>-skog</i> i
stället för <i>-mark, Edsleskog, Fröskog, Tisselskog,
Torrskog, Ånimskog</i> och <i>Blomskog, Järnskog, Svanskog,
Östvallskog; Halland,</i> vars innebyggare, »hallin», omnämnas
redan på 500-talet av den gotiske historieskrivaren
Jordanes, förmodligen av <i>hall</i> ’berghäll’; <i>Skåne,</i> förr
<i>Skanö,</i> som redan omkring år 50 e. Kr. anträffas hos
romaren Plinius d. ä. under formen <i>Scadinavia</i> —
varav genom felläsning uppstått det <i>Skandinavien,</i> som
med tiden utsträckts till att beteckna hela den
germanska norden — ett namn som till sin förra hälft
är av oklart ursprung (möjligen vintergudomligheten
<i>Skade</i> i gammal genitivform), under det att <i>-avia</i> (det
tyska <i>aue,</i> svenska <i>ö)</i> betyder ’trakt vid eller i vatten,
strandäng’; <i>Bleking(e),</i> bildat av det gamla ordet <i>bleka,</i>
äldst <i>bleikia</i> (jfr blekingsbornas namn »pleicani» hos
historieskrivaren Adam av Bremen på 1000-talet) ’krita,
kalkjord o. d.’ med anledning av särskilt västra
Blekinges jordmån och kritlager; <i>Småland,</i> ursprungligen
blott avseende de »små land», vilka såsom <i>Finnveden</i>
(äldst <i>Finnhed,</i> vars innebyggare »finnaithæ»
omnämnas redan av Jordanes), <i>Njudung, Tjust</i> (vars
befolkning »theustes» nämnes redan hos Jordanes), <i>Möre</i>
’sank skogsmark’ m. fl. omgåvo <i>Värend,</i> detta ett
urgammalt namn, bildat liksom innebyggarnas namn
»virdar» av ordet <i>ver</i> ’man’ och betydande ’trakt rik
på män’, således ungefär detsamma som våra poeters
»Manhem»; <i>Öland,</i> äldst kanske blott <i>O</i> (jfr
befolkningens äldsta namn <i>eynir, öningiar); Gottland,</i> förr även
<i>Gutland</i> (danskans <i>Gulland)</i>, bildat liksom de sannolikt
från Gottland utvandrade goternas egen benämning
på sitt folk, <i>Gutthiuda,</i> av det fornnordiska <i>got, gut</i>
(tyskans <i>guss)</i> ’utgjutning, utflöde’ och kanske syftande
på de upprepade utvandringar från Gottland, om vilka
även den fornsvenska gutasagan vet att förtälja
åtskilligt; <i>Östergötland,</i> förr <i>Östra Götland</i> i motsats mot
<i>Västra Gotland,</i> varifrån det koloniserats; <i>Västergötland,</i>
förr <i>Västra Götland</i> och ännu tidigare blott <i>Gautland,</i>
dvs. landet vid <i>Gaut</i>älven — på 1600-talet uppträdande
i den omstöpta formen <i>Götaälv</i> — en bildning av det
med ovannämnda <i>got, gut</i> nära besläktade ordet <i>gaut</i>
’utgjutning, flöde, ström, fors’, snarast syftande på de
ryktbara Trollhättefallen (jfr hurusom Olaus Magni
på 1500-talet kallar hela älven för »Trollhetta») eller
möjligen på älvens egenskap att vara utlopp för Vänern.

En särställning intar <i>Bohuslän,</i> som icke är namn
på något »land»skap utan, såsom av själva namnet
höres, på ett »län», vars hövidsman residerade på
<i>Bohus</i> slott, äldst <i>Bagahus,</i> dvs. borg som sätter sig
till motvärn, ett namn som det gjort skäl för, ity
att det aldrig blivit av fiende intaget. Detta län
omfattade till att börja med endast trakten mellan
Götaälv och Uddevalla, men utsträcktes redan under
medeltiden till det där norr om belägna <i>Viken,</i>
ursprungligen namn på Kristianiafjordens båda stränder, men
med tiden inskränkt till trakten mellan Uddevalla och
Svinesund. Andra på dylikt sätt efter den kunglige
befallningsmannens residens uppkallade »län» äro:
<i>Älvsborgs</i> efter det omkring 1360 vid Götaälvs
mynning anlagda slottet,<i> Malmöhus</i> efter den 1434 byggda
kungsgården i Malmö, <i>Kronobergs</i> efter den 1444 byggda
kungsgården nära Växjö, <i>Skaraborgs</i> efter den 1584
grundlagda kungsgården vid Skara och det år 1762
ur <i>Västernorrlands</i> (jfr <i>Östernorrland</i> som en under
medeltiden stundom uppträdande benämning på Österbotten) 
utbrutna <i>Gävleborgs</i> län efter det av Johan III
anlagda slottet. Däremot fick <i>Kopparbergs</i> län år 1647
sitt namn efter det ryktbara kopparberget vid Falun.

Kring dylika borgar och slott, som kunde erbjuda
befolkningen skydd, uppväxte lätt städer. Också bära
många av dessa namn, som vittna om detta ursprung.
Redan på 900-talet fanns vid Öresunds »hals» ett
slott, som blev den kärna, kring vilken »hälsingarna»
bildade den efter borgen uppkallade staden <i>Hälsingborg</i> 
(äldst <i>Helsingiaborg)</i>. På samma sätt bära
<i>Trälleborg,</i> på 1200-talet <i>Thrälaborgh</i> ’trälarnas fästning’,
och <i>Sölvesborg,</i> som existerade åtminstone redan omkr.
1400, namn efter de gamla slotten, det sistnämnda
väl anlagt av någon med namnet Sölve. Och efter
mönstret av dylika befästa städers namn fingo <i>Göteborg</i>
vid Götaälv 1619 och <i>Vänersborg</i> vid Vänern 1642
sina namn i anledning av de skansar, varmed de vid
sin grundläggning försågos; jfr fästningsnamnen
<i>Karlsborg</i> och <i>Oskar-Fredriksborg</i>.

Som slotten gärna anlades på »holmar», varmed
förr liksom ännu i vissa dialekter förstods ej blott
mindre öar, utan ock upphöjningar i terrängen, ha vi
fått åtskilliga från slottsnamn på <i>-holm</i> utgående 
namn. Åtminstone från 1200-talet förskriva sig de
med slott eller andra befästningar försedda <i>Borgholm</i>
på Ölands västra »landborg», <i>Laholm</i> (äldst <i>Lagaholm)</i>
vid Lagan och <i>Stockholm</i> (förr vanligen blott <i>Holmen,</i>
dvs. nuvarande »Staden mellan broarna») vid det hos
Snorre Sturlasson nämnda <i>Stocksund</i> (dvs. nuvarande
Norrström), förmodligen — såsom Sahlgren påpekat —
så kallat efter någon av stockar gjord enklare bro över
strömmen. Från 1500-talet ha vi<i> Ängelholm,</i> äldst
<i>Ängloholm</i> (jämte <i>Engelsholm)</i> av kvinnonamnet <i>Ängla</i> (eller
mansnamnet <i>Ängel)</i>, stad 1516, och <i>Vaxholm</i> på Vaxön,
uppkallat efter den fästning som 1549 anlades på
Vaxholmen, dvs. <i>Vaksholmen</i> ’bevakningsholmen’. Jämför
namn på slott sådana som <i>Broholm, Djursholm</i> (numera
köping), det av Bo Jonsson Grip anlagda <i>Gripsholm,
Krageholm</i> osv. Däremot ha de unga köpingarna
<i>Figeholm, Hässleholm, Pataholm,</i> förr <i>Pata</i> ’fiskegård’, och
det 1910 till stad befordrade <i>Tidaholm</i> vid Tidan inga
slott o. d. att tacka för sina namn.

Naturligtvis anlades fästen också gärna på berg.
Från dylika anläggningar förskriva sig stadsnamnen
<i>Falkenberg,</i> efter det åtminstone redan på 1200-talet
befintliga slottet på Falkberget, och <i>Varberg,</i> förr
<i>Vardberg, Vårdberg</i> ’vaktberget’, med slott från omkr. 1300.
Däremot har den unga på Lindesåsen belägna staden
<i>Lindesberg</i> 1645 fått sitt namn efter det vid Lindes
berg bedrivna bergsbruket, liksom köpingen
<i>Kopparberg</i> 1908 fått namn efter sin gruva.

Våra flesta städer ha emellertid uppstått av och
vid platser, där man mera allmänt möttes för idkande
av handel. Till sådana mötesplatser ägnade sig naturligtvis 
först och främst de gamla hedniska offerställena.
Också höra till våra allra äldsta städer sådana som
<i>Lund,</i> grundat redan strax efter år 1000 och kanske
bärande sitt namn på grund av en gammal offerlund;
<i>Visby,</i> äldst <i>Vi</i> ’helig plats’, handelsplats åtminstone
sedan 1000-talet; <i>Skövde,</i> förr <i>Sködve, Sködvi,</i> av samma
<i>vi</i> och ett gammalt ord<i> skadhva</i> (engl. <i>shadow,</i> ty. <i>schatten)</i>
’skugga’ eller kanske <i>skadhu</i> (jfr lat. <i>scateo</i> ’framväller’)
’källa’ — i så fall väl syftande på den ryktbara offer
källa, som i kristen tid fick heta »sankt Elins» —
omnämnt på 1200-talet, men såsom stad först på
1400-talet; <i>Torshälla,</i> förr <i>Thorshargh</i> eller <i>-härghe</i> av
<i>hargh</i> (varav t. e. <i>Harg</i> nära Östhammar) eller <i>hörgh</i>
(varav t. e. <i>Hör</i> och <i>Hörby</i> i Skåne) ’offerplats’, känt
från 1200-talet, stad 1317; troligen ock <i>Motala,</i> känt
från 1200-talet, men köping först 1823, av <i>mot</i> ’ställe
där vägar eller andra farleder mötas’ och <i>al</i> ’tempel’,
ett uråldrigt ord som väl även ligger till grund för
namnen på <i>Ale</i> härad vid Götaälv, <i>Norr-</i> och <i>Söderala</i>
socknar i Hälsingland, <i>Ala</i> socken på Gottland, <i>Götala</i>
invid Skara m. m.

Vårt fornspråks beteckning för ett ställe där man
köpte och sålde var ordet <i>köping</i>. Det är då lätt
begripligt, varför så många av våra stadsnamn
innehålla detta ord. Tidigast, redan i början av
1100-talet nämnes <i>Linköping,</i> äldst <i>Liunga-, Ling-,
Liong-</i> eller <i>Lynköpung</i> (jfr <i>ling-on</i> och <i>ljung,</i> isl. <i>lyng</i> ’små
buskartade växter, ljung’, såsom ortnamn ’ljunghed,
hed’), dvs. Ljungköping, där Östergötlands allmänna
ting, »lionga (hedarnas) thing», hölls. Minst lika
gammalt, ehuru ej omnämnt förr än på 1200-talet, är
väl <i>Falköping,</i> ’staden på <i>falan’</i>, dvs. slätten, samma
ord som ingår även i <i>Falbygden</i> och i namnet på det
först 1609 till »köping» upphöjda <i>Falun,</i> detta en
förkortning av »köpingen på <i>falune»</i>. Något efter mitten
av 1100-talet träffas <i>Enköping,</i> äldst <i>Enesköpung,</i> väl av
<i>ene</i> ’ställe där det växer enar’. På 1200-talet
omnämnas de i motsättning till varandra benämnda
<i>Söder-</i> och <i>Norrköping</i> (det förra dock med säkerhet existerande
redan på 1000-talet), vidare <i>Nyköping, Köping,</i> detta
förkortat av det ursprungliga <i>Laghlysaköpung</i> ’handelsplats 
där lagar pålysas’, och <i>Jönköping,</i> äldst <i>Iuna-,
Ionaköpung,</i> vid Junabäcken. Först på 1400-talet
uppträder <i>Lidköping</i> vid Lidan och på 1700-talet <i>Malmköping</i>
i Malma socken.

Vid nyare tidens början nedsjönk ordet »köping»
till att beteckna ett obetydligare stadssamhälle, och
man gav nu åt verkliga städer efter tyskt föredöme
benämningen »stad». Så bildade äro Karl IX:s
skapelser <i>Mariestad</i> 1583, <i>Karlstad</i> 1584 (förut <i>Tingvalla,</i>
nämnt redan 1290) och <i>Filipstad</i> 1611, uppkallade
efter hans första drottning, honom själv och sonen
Karl Filip. Likaså det av Kristian IV år 1612 anlagda
<i>Kristianstad,</i> vars sednare hälft översatts till grekiska
i namnet på den av samme regent 1600 grundade
köpingen <i>Kristianopel,</i> och äntligen det 1666 vid
fiskläget Strömmen tillkomna <i>Strömstad</i>. I ortnamn av
äldre datum betyder <i>stad</i> ännu, såsom allmänneligen
i vårt folkspråk, helt enkelt ’ställe’, i pluralis ’bostad’
(jfr ovan s. 63 f.). Till dylika namn hör det åtminstone
redan på 1100-talet förefintliga <i>Ystad,</i> förr även <i>Öystath</i>
(invid <i>Öyia,</i> senare även <i>Ye,</i> nu <i>Öja</i> socken, varav kanske
stadens namn); vidare det 1307 till sin nuvarande plats
flyttade, förut vid Övraby belägna <i>Halmstad,</i>
förmodligen ’plats för halmupplag’ (jfr »eldstad» o. d.), det
på 1400-talet uppdykande <i>Båstad,</i> äldst <i>Båtstäde</i> (av
<i>städe,</i> en biform till <i>stad,</i> som träffas även t. e. i
Tingstäde socken på Gottland, i <i>ingen-</i> och <i>nägonstädes</i> m. m.)
’båtplats’, och det 1907 till köping upphöjda <i>Avesta,</i>
äldst <i>Aghastadhir</i> ’Ages bostad’.

Liksom i Danmark och Norge ordet <i>by</i> kommit
att få betydelsen ’köping, stad’, därigenom att många
byar med tiden svällt ut till större eller mindre städer,
så har ock hos oss stundom »by» kommit att bli en
stadsbeteckning. Detta är fallet i namnen på städerna
<i>Visby</i> (jfr ovan s. 87), de redan från 1300-talet såsom
betydande handelsplatser kända <i>Ronneby,</i> äldst <i>Rotneby</i>
vid vattenfallen i den från sjön Rottnen kommande,
förr Rottneån (av <i>rotn</i> ’rytande’ fors) kallade
Ronnebyån, och <i>Vimmerby,</i> ej långt från sjön Vimmern, samt
köpingarna <i>Gamleby,</i> så kallat sedan den redan på
1200-talet omnämnda staden <i>Västervik</i> 1433 flyttats
från platsen för det nuvarande Gamleby till sitt nya
läge, <i>Ljungby</i> och <i>Hörby,</i> förr <i>Hörgby</i> (jfr ovan s. 87).

Men även på den utveckling, som det urgamla
ordet <i>tun</i> ’inhägnad gårdsplats’ genomlupit i engelskan,
där det under formen <i>town</i> betyder ’stad’, äga vi ett
par exempel. Det ena är <i>Sigtuna,</i> som under formen
<i>Sictona</i> omnämnes redan på 1000-talet hos Adam av
Bremen och under formerna <i>Sigituna, Sictonia, Sithonia</i>
på 1100-talet. Senast omkring 1050 flyttades det
från sitt gamla läge vid det nuvarande Signilsberg,
förr kallat <i>Fornsigtuna,</i> till sitt nuvarande på andra
sidan av farleden. Vad förra delen av detta
ryktbara namn haft för betydelse, är ovisst. Det kan
vara en form av ordet <i>seger,</i> äldst <i>sigr</i> eller <i>sig,</i> och
»segergårdarna» skulle då — liksom Eddans <i>sigtopter</i>
’segertomter’ — kunna vara de gårdar, som ta priset
framför andra, eller där framgång och lycka bo (jfr
<i>segerhuva</i> och den lyckobringande <i>segersten,</i> varpå man
förr trodde), eller där någon seger vunnits. Men det
kan ock vara någotdera av de från svenska och norska
dialekter kända orden <i>sig</i> ’ur marken framsipprande
väta’ och <i>sik</i> ’vattensjukt ställe’ (jfr t. e. det
ångermanländska <i>Siktune,</i> nu <i>Sigtom)</i>, och denna mera
prosaiska tydning har väl, liksom i allmänhet dylika,
den större sannolikheten för sig. Det andra exemplet
är <i>Eskilstuna,</i> dvs. den helige Eskils (Södermanlands
apostels, död omkr. 1080) gravplats, äldst hospital,
sedan kloster, så kungligt slott, slutligen på
1600-talet stad.

Ja till och med den utveckling från ’hus’ till
’stad’, som visar sig i det franska <i>ville</i> av latinets
<i>villa,</i> ha vi motsvarighet till. <i>Sala,</i> som visserligen
ej blev stad förr än 1624, men som namnes redan
1335, är plural av <i>sal</i> i dess äldsta betydelse ’boning,
hus’ och utgör sednare leden i <i>Uppsala</i>. Detta namnes
redan på 900-talet hos norska skalder och på
runstenar samt såsom stad 1164, men avsåg då ännu
det numera s. k. Gamla Uppsala och hade fått sitt
namn ’Sala där uppe’ i motsättning till en nu
försvunnen gård Sala, belägen ett litet stycke längre
nedåt ån och ute på slätten. Sedan ärkebiskopssätets
flyttning 1273 till det första gången 1232 omnämnda,
men med säkerhet redan på 1000-talet existerande
<i>Arus</i> ’åns [dåvarande] mynning’ eller, som det till
skillnad från <i>Västerås</i> (äldst Arosa i början av
1100-talet, <i>Arus</i> 1164, <i>Västra Aros</i> 1275) kallades, <i>Ostra
Aros</i> (så 1276), började denna ort betecknas som 
»Uppsala», och den från hednatiden stammande
tempelplatsen fick nu snart tillägget »Gamla».

Då äldre tiders förnämsta samfärdsled var vattnet,
så är det lätt förklarligt, att man om möjligt förlade
sina allmänna mötesplatser, den senare tidens städer,
invid vattendrag. Också bära våra allra flesta
stadsnamn vittne härom. Låg orten vid ett stort vatten,
så var det av vikt, att den erbjöd en betryggande
hamn åt fartygen. Om en dylik förmån vittna:
<i>Simrishamn,</i> 1322 <i>Simbärshafn,</i> i <i>Simris</i> socken, som 1133
hette <i>Simbros</i> efter sitt läge vid mynningen (»oset»)
av Tommarpsån, som alltså en gång hetat <i>Simbr,</i>
samma ord som det tyska flodnamnet <i>Simmer</i> i
Renprovinsen; <i>Söderhamn,</i> stad 1620; det 1642 till stad
befordrade och efter drottning Kristina uppkallade
<i>Kristinehamn,</i> förut <i>Brohamn; Karlshamn,</i> stad 1664 och
uppkallat efter Karl XI; <i>Ulricehamn,</i> som 1741 efter
drottning Ulrika Eleonora fick detta namn i stället för
<i>Bogesund,</i> äldst <i>Baghasund</i> ’det motiga inloppet’ (jfr
<i>Bohus</i> ovan s. 84), omnämnt redan 1320 och såsom
stad på 1400-talet; <i>Oskarshamn,</i> som visserligen först
1856 blev stad och då uppkallades efter Oskar I,
men förut varit köpingen <i>Döderhultsvik</i> i <i>Döderhults</i>
socken, nämnd redan 1312 såsom <i>Dudraholt</i> ’de dödas
lund’; <i>Limhamn,</i> köping först 1906, men långt förut
livlig utskeppningsort för »lim», dvs. kalk; <i>Nynäshamn,</i>
nyss blivet köping.

Vid vikar, som ju erbjödo naturliga hamnar,
uppväxte <i>Västervik,</i> varom redan ovan (s. 89) talats,
<i>Arvika</i> ’åvikarna’, nämnt redan 1354, stad med namnet
<i>Oskarsstad</i> 1811—1821, sedan köping och slutligen
1911 åter stad med bibehållande av det ursprungliga
namnet, <i>Örnsköldsvik,</i> grundat 1842 och uppkallat
efter landshövding Örnsköld, <i>Påskallavik</i> och
<i>Valdemarsvik</i> vid östersjöviken <i>Vammarn</i> eller, som den
ofta i »förfinad» form får heta, <i>Valdemarsviken</i> (jfr
sjönamnet <i>Valdemaren</i> i st. för det genuina <i>Vammeln</i>
i Södermanland och Djurgårdens äldre namn <i>Valdemarsön</i> 
i stället för det ursprungliga <i>Valmundsö</i> eller, som
det också skrives, <i>Vadhmundsö)</i>. En lång och smal
vik kallas på vår västkust <i>kil,</i> och en dylik har givit
namn åt <i>Lysekil</i> (köping 1836, stad 1903) i Lyse
socken.

Sitt läge vid sund annonsera det gamla tingsstället 
<i>Askersund</i> (vid början av 1300-talet <i>Askäsund,</i>
1332 <i>Eskäsund)</i> av <i>äske</i> eller <i>aske</i> ’askskog’,
stadssamhälle 1640, det 1786 anlagda <i>Östersund</i> och den nyblivna
köpingen <i>Stocksund</i>. Ett trångt sund har av ålder hetat
<i>nor,</i> varav <i>Nora,</i> nämnt på 1300-talet, stad 1643; jfr
<i>Mora-Noret, Östnor</i> m. m.

Vid åar eller rättare sagt älvar ligga som bekant
<i>Luleå,</i> anlagt 1621 vid den nuvarande
»Gammelstaden» och 1649 flyttat till sitt nuvarande läge längre
ned vid älven, <i>Piteå</i> av år 1621, <i>Umeå</i> 1622, <i>Skellefteå</i>
1845, och detta läge har i nyare tid markerats genom
tillfogande av <i>å</i> till de äldre och ännu mycket
vanliga formerna <i>Lule</i> osv. Dessa utgå från än äldre
former på <i>-a,</i> samtliga uppvisade redan från 1300-talet
och ursprungligen namn på de floder som nu heta
<i>Luleälv</i> osv. <i>Lule,</i> äldst <i>Lula,</i> betydde, såsom redan ovan
(s. 79) nämnts, ’östervatten’, men de övriga äro av
oviss betydelse, helst man ej säkert vet, om de äro
av svensk eller lapsk börd. Däremot har det i forntiden 
så ryktbara <i>Kungälv,</i> som fanns till åtminstone
redan pä 900-talet, trots läget (före 1600-talet något
längre ned vid Götaälv än nu) och det nuvarande
namnet ursprungligen ingenting att göra med ordet
»älv». Det är nämligen en som det tycks först
omkring 1600 företagen omstöpning av det medeltida
<i>Konungahälla</i> ’konungahällen’, syftande på berghällars
lämplighet till och användning såsom naturliga kajer
eller landningsplatser. <i>Gävle</i> åter, vilket nämnes
såsom stad 1413, har tydligen sitt namn från den
genom staden flytande <i>Gavelån,</i> om ock namnets
bildningssätt ännu är oklart. Likaså har det redan 1178
nämnda <i>Skänninge</i> (äldst <i>Skeningia)</i> sitt namn av
<i>Skenån</i> och är möjligen från början liksom Närke (se
ovan s. 82) namn på ortens befolkning, alltså betydande 
’de vid Sken(ån)’. Efter sitt läge vid en ås
mynning, »<i>os»</i>, äro däremot benämnda <i>Västerås</i> av
äldre <i>Västrårs,</i> äldst <i>(Västra) Aros</i> (se vidare ovan
s. 90), vid Svartåns och det 1905 köping blivna
<i>Ahus,</i> på 1200-talet <i>Aos</i> ’åmynning’, vid Helgeåns
utlopp. Dessa namn, som sålunda ej ha något med
<i>ås</i> och <i>hus</i> att skaffa, ha en anförvant i den fordom
mycket betydande, men dock 1646 till by nedsjunkna,
redan från heden tid stammande staden <i>Lödöse,</i> där
<i>öse</i> är en biform till <i>os,</i> vilken även föreligger i
sockennamnet <i>Orsa</i> av ett ursprungligt <i>Oröse,</i> dvs.
Oreälvens utlopp. Äntligen vittnar även den redan på
1200-talet nämnda staden <i>Arboga (Arbugä</i> 1286)
’åböjningarna’ om sitt läge vid en slingrande å. <i>Säffle</i> 
köping, förr <i>Säffele,</i> synes vara ett ursprungligt
<i>Säfälle,</i> bildat av samma <i>sä</i> ’sjö’, som ingår i <i>Säby,
Sätuna</i> m. fl. ortnamn, och det <i>fälle</i> ’fall’, som vi ha i
»från-, tillfälle», och avser då det »fall», som Byälven
bildar vid Säffle, strax innan den utfaller i »sjön»
(Vänern). Och vid broar över åar ligga det redan
på 1200-talet omnämnda <i>Örebro</i> ’bron vid
sandgrunden’ (jfr <i>Skanör</i> m. m. strax här nedan), som varit
stad åtminstone sedan början av 1300-talet, samt
köpingen <i>Nybro</i>.

Vid sjöar ligga, såsom namnet anger, <i>Växjö,</i> dvs.
troligen Väg-sjö, som nämnes 1248 <i>(Växio)</i>, men fick
stadsprivilegier först 1342, och <i>Eksjö,</i> förr <i>Ekesjö</i> av <i>eke</i>
’ekskog’, som nämnes 1313 och blev stad omkr. 1400.
Efter sitt läge på Björkön (äldst <i>Birkö</i> av <i>birke</i>
’björkskog’ och <i>ö)</i> i Mälaren var den redan från början av
800-talet ur Ansgarii levernesbeskrivning kända, sannolikt i
slutet av 900-talet förstörda, rika handelsstaden <i>Birka</i>
benämnd. I det 1383 såsom stad omnämnda <i>Trosa,</i> i
början av 1300-talet <i>Trosö,</i> står väl däremot ordet <i>ö</i>
i sin gamla ovan (s. 83) nämnda betydelse ’trakt
vid vatten’, i detta fall syftande på den genom
socknen rinnande Trosaån. Av näs i sjöar ha sina namn
<i>Strängnäs,</i> där sträng förmodligen syftar på strömfåran
mellan fastlandet och Tosterön, nämnt redan i början
av 1100-talet och stad åtminstone omkr. 1300, samt
den färska köpingen <i>Bollnäs,</i> som 1312 hette
<i>Baldanäs</i> ’det stora (»bålda») näset’. Och efter sitt läge
på sandrevlar o. d. benämnas de med <i>ör</i> ’strandgrus,
sandbank’ o. d. (jfr »sten<i>ör»</i>) sammansatta <i>Skanör</i> 
(nämnt på 1200-talet), där förra beståndsdelen är
densamma som i Skåne och den avvikande vokalen beror
på tonviktens olika läge, <i>Kungsör</i> vid den forna
kungsgården Ulvesund samt det av Saxo på 1100-talet
såsom hamnplats omnämnda <i>Landör,</i> som, då Erik av
Pommern där gjorde en »kronans» anläggning, fick
efter tyskt föredöme namnet <i>Landskrona</i> (stad 1413)
och blev närmaste namnmönstret för Karl XI: s
skapelse <i>Karlskrona</i>. Samma »ör» ingår som förra led
i en mängd andra ortnamn, av vilka de mest bekanta
äro <i>Öresund, Örebro</i> (se ovan s. 94) och det i
dubbel måtto om ortens egenskap av att vara sjöstad
vittnande <i>Öregrund,</i> anlagt 1491. I <i>Vadstena,</i> äldst
<i>Vazstenar,</i> som nämnes redan på 1200-talet, men först
1400 blev stad, är förra leden troligen det från
fornnorskan kända ordet <i>vozt</i> (gen. <i>vaztar)</i> ’fiskeplats ute
i vattnet’, under det att sednare leden är pluralis
av <i>sten</i>.

Läge invid vatten intygas vidare av <i>Marstrand,</i>
ursprungligen <i>Masstrandir</i> (i folkets mun ännu i dag
<i>Masstrann),</i> dvs. troligen ’måsstränderna’, anlagt på
1200-talet, och det 1908 köping blivna <i>Morastrand</i>.
Ordet <i>strand</i> ingår ock på sätt och vis i <i>Haparanda</i>
(köping 1827, stad 1842), som visserligen är finskt (se
ovan s. 79), men vars sednare beståndsdel är det från
svenskans <i>strand</i> tidigt lånade finska <i>ranta</i>. Ungefär
samma betydelse, ’strand’, hade det gamla ord, <i>vara</i>
(jfr isländskans <i>varar</i> ’landningsplats’), som möjligen
bevarats i namnet på den unga köpingen <i>Vara;</i> men
då nejden åtminstone numera endast har att uppvisa
en rätt obetydlig bäck, så torde man här snarare ha
att söka ett annat gammalt ord <i>vara</i> ’vistelse(ort)’,
detsamma som vi ännu ha kvar i <i>från-, när-</i> och <i>tillvaro</i>.
Betydelsen ’strand’ tillkom förr också ofta ordet <i>sand,</i>
varav vi ha ett minne i <i>Härnösand,</i> dvs. Härnöns
sandstrand, nämnt såsom hamnplats 1374, stad 1585
(jfr <i>Kristiansand</i> i Norge). Och äntligen ha vi
strandläget antytt i de stadsnamn, som äro bildade med
orden <i>backe</i> och <i>vall</i>. <i>Kungsbacka</i> har nämligen sitt
namn efter det kungliga slott, som redan på
1300-talet låg vid åbrädden (danskans <i>åbakken)</i> därstädes.
Strandvallar åter och icke klövervallar är det som
åsyftas i namnen <i>Uddevalla</i> från 1400-talet, <i>Hudiksvall</i>
från 1500-talet på stranden av den stora fjärd, som
säkerligen en gång hetat <i>Huvudvik</i> (varav <i>Hudik</i> liksom
<i>hudkläde,</i> nu <i>huckle,</i> av <i>huvudkläde)</i>, och det av Gustav
II Adolf 1624 anlagda <i>Sundsvall</i>. Och efter de
sjöbodar, där fiskare från Falster uppehöllo sig under
sillfångsttiden, bär <i>Falsterbo,</i> i början av 1200-talet
<i>Falsterbode,</i> sitt namn.

Av våra återstående, jämförelsevis få, namn på
städer och köpingar syftar flertalet likaledes på
terrängförhållanden. Det för all bebyggelse så
förmånliga läget på en ås antydes av <i>Mönsterås,</i> 1309
skrivet <i>Mielstadhaas,</i> senare <i>Mölstadhas,</i> väl betydande
’åsen vid mjölplatsen’, dvs. detsamma som det nu
för tiden flerestädes förekommande Kvarnås(en); vidare
<i>Alingsås,</i> nämnt 1382, stad 1619, däri ett gammalt
mansnamn <i>Aling</i> (ursprungligen ’person från Ale
härad’) ingår, <i>Borås,</i> anlagt 1622 på den ås, som då
hette <i>Bo(d)aråsen</i> (nu Rydaåsen), dvs. åsen med
fäbodar eller jaktbod, och <i>Tranås,</i> som blev köping 1881.
Att <i>Östhammar,</i> som var stad åtminstone redan på
1300-talet och då låg litet längre västerut vid den
nu s. k. Gammelbyn (jfr förhållandet med Västervik
och Luleå, se ovan s. 89 och 92), en gång vilat
på hällebärget, intygar namnet, däri <i>hammar</i> har sin
uräldsta betydelse ’klippa, sten’ (senare ’stenyxa, yxa,
hammare’) liksom i så många andra nordiska ortnamn, 
t. e. <i>Stenhammars</i> slott i Södermanland, 
<i>Hammarön</i> vid Karlstad, Linnés <i>Hammarby</i> i Uppland,
<i>Hammerdals</i> socken i Jämtland, staden <i>Hamar</i> i Norge
osv. Det gamla ordet <i>arin</i> ’förhöjning’ (sedan ’härd’
som i danskans <i>arne)</i> i pluralis utgör troligen sednare
leden och det från Blekinge och Gottland kända <i>kalm</i>
’stenhop’ förra leden i <i>Kalmar,</i> äldst <i>Kalmarnar,</i> som
var stad åtminstone på 1200-talet, bekant
handelsplats redan i början av 1100-talet och omnämnes på
en runsten från kanske ännu äldre tid. <i>Malmö,</i> som
först 1319 flyttades till sin nuvarande plats och då
fick stadsprivilegier, men vars namn fanns till redan på
1100-talet, låg ursprungligen högre upp ännu och något
västerut samt hette <i>Malmhaugar,</i> senare <i>Malmöge, -öe,</i>
dvs. grushögarna, alltså med samma ursprungliga
betydelse ’grusmark’ hos ordet <i>malm,</i> som också träffas
i t. e. <i>Norr-</i> och <i>Södermalm,</i> vid sidan av vilka
<i>Östermalm</i> är en mycket sen efterbildning.

Pluralen av ett gammalt ord <i>tälghia</i> med betydelsen 
’skåra, (berg)skärning’ (detsamma som ingår i
Olof trätäljas, ’träskärarens’, namn) ha vi sannolikt i
namnen <i>Norr-</i> och <i>Södertälje,</i> som från början båda
hetat blott <i>Tälje</i>. Det sistnämnda omnämnes redan
på 1000-talet hos Adam av Bremen och var väl
redan då en stad, det förra däremot först på
1200-talet och strax efter 1400 med tillägget <i>Norra</i> (stad
1622), varefter så småningom det urgamla Tälje
började benämnas det <i>Södra</i>.

Läge i skogsbygd anges av åtskilliga stadsnamn.
<i>Åmål,</i> som nämnes redan 1312 under formen
<i>Ömordh</i> (1397 <i>Amord,</i> 1442 <i>Amoll)</i> är sammansatt av
<i>ö</i> eller dess biform <i>å</i> — jfr danska och äldre svenska
folkvisors <i>mår</i> i stället för<i> mö</i> — i den gamla betydelse
’trakt vid vatten’, som vi funnit även i namnen
Skåne och Trosa (se ovan s. 83 och 94), och
det gamla ord <i>mord</i> ’skog’, som i biformen <i>mard</i>
ingår i <i>Kolmården</i> (äldst <i>Colmardh)</i>, där <i>rd</i> bevarats,
under det att i Åmål denna forbindelse enligt
dialektuttalets krav blivit »tjockt» <i>l</i> (jfr »hin <i>håle»</i> för <i>hårde</i>
o. d.). <i>Hedemora,</i> som nämnes 1370 och såsom stad
i början av 1400-talet, hette förr <i>Henemora</i> och har
till sednare led pluralen av det gamla, i <i>mor</i>kullans
namn samt det ovan nämnda köpingsnamnet <i>Morastrand</i> 
m. fl. ortnamn ingående ordet <i>mor</i> ’moras,
sank skogsmark’ och till förra led genitiven av de
<i>hedna</i> (mindre sannolikt i betydelsen ’de på <i>heden’</i>),
vadan det alltså ursprungligen väl betecknat de mer
eller mindre oländiga skogsmarker, dit de sista
hedningarna drogo sig undan för de övermäktiga kristna.
<i>Värnamo,</i> äldst skrivet <i>Varnamo</i> (1237), är sammansatt
av <i>värn,</i> som förr hade en biform <i>varn,</i> och <i>mo</i> samt
anger rimligtvis ursprungligen en mo, där man i
krigstid medelst förhuggningar o. d. satte sig till
motvärn mot en inbrytande fiende. <i>Älmhult,</i> som blev
köping 1901, är bildat av <i>älme</i> ’almskog’ och betyder
således ’skogsdunge (hult) av almar’. Och det av
Gustav II Adolf anlagda <i>Säter</i> visar genom sitt namn
med betydelsen ’fäbodvall’ på ursprunglig skogsbygd.
Slutligen torde även <i>Skara</i> ha en dylik innebörd. Det
omtalas redan i början av 1000-talet av den isländske
skalden Sigvat såsom en stor stad, men är
gammal plural av ett ord <i>skar</i> ’kant, bryn’ (i
dialekter även ’avsats, liten bänk’) och syftar kanske
på ortens läge vid ett en gång där befintligt
skogsbryn (eller möjligen på någon avsats i
terrängen).

Däremot är det utom de redan behandlade
talrika stadsnamnen på <i>-borg, -köping</i> m. m., och de
alldeles färska <i>Eslöv</i> (om vars bildningstyp se ovan s.
58 f. och nedan s. 110 f.) och <i>Huskvarna</i> — båda blivna
städer 1911 — ytterst få som tyda på kulturella
förhållanden. Det tidigast 1250 nämnda och 1652 till stad
upphöjda Gränna, förr även »Brahe-<i>Gränna</i>» efter
anläggaren, är väl en bildning till ordet <i>granne</i>. Det
redan 1413 såsom stad omnämnda <i>Hjo</i> åter är väl det
urgamla ord med betydelsen ’familj, husfolk’, varav
vi ha genitiven kvar i <i>hjonelag</i>. Och i
<i>Mariefred,</i> köping på 1500-talet och stad 1590, ha
vi vårt enda poetiska stadsnamn, ursprungligen
avseende vårt senast anlagda (1493) och
tidigast upphävda (1525) kloster, uppkallat efter jungfru
Maria.

Lämna vi nu städerna för att bege oss till
landsbygden, och ta vi då först i betraktande våra
häradsnamn, så finna vi lätt, att dessa sönderfalla i
två grupper av samma slag, som vi redan iakttagit i
fråga om landskapsnamnen: en där namnet
ursprungligen avser innebyggarna, en annan där det syftar på
nejdens naturbeskaffenhet. En särskild ställning inta
de i Uppland och Västmanland förekommande namnen 
på <i>-hundra,</i> uppkommet av det gamla <i>hundare</i> 
’härad’, framför vilket går än ett folknamn såsom
i <i>Sämminghundra, Ärlinghundra</i> och <i>Närdinghundra,</i>
dvs. Sämingarnas, Arlänningarnas och de vid sjön
Närdingen boendes härad, än ett naturnamn såsom i
<i>Sjuhundra</i> ’sjöhärad’, än åter något annat såsom i
<i>Långhundra</i> och det av tvenne sammanslagna
<i>Tuhundra</i>. Däremot ingår icke ordet <i>härad</i> numera
såsom beståndsdel i något annat häradsnamn än
<i>Flundre</i> av äldre <i>Flodnähärädh,</i> men väl träffas stundom
det egentligen ett större område avseende <i>land</i>. Så
i <i>Aspeland</i> av äldre <i>Asboland</i> ’åsboarnas område’, <i>Inland,</i>
så benämnt i motsats till vad som förr kallades
»Utland» på andra sidan om Götaälv, <i>Oland,</i> väl ’obygd’,
och <i>Villand</i> av äldre <i>Vetland</i> ’avloppsområde’ (jfr isl. <i>veit</i>
’dike, kanal’ o. d.), så kallat på grund av sina många
vattendrag. Nymodiga bildningar äro de efter Finspångs 
bruk och Tuna socken uppkallade <i>Finspångalän</i> 
och <i>Tunalän</i>.

Inom den förra av de båda nyssnämnda huvudgrupperna 
utgöres ett ovanligt stort antal av de
namn, som sluta på <i>-bo.</i> Detta är en förkortning av
<i>-boa,</i> gen. pl. av samma ord, som vi ännu ha kvar i
<i>naboar, åboar</i> m. m. med betydelsen ’de som bo’.
Lätt begripliga äro då sådana häradsnamn som <i>Norrbo,
Slättbo, Sundbo, Västbo, Åkerbo, Åsbo, Östbo</i>. Mindre
genomskinliga äro <i>Albo</i> ’de i Alesmark, dvs. alskogen,
boendes’, <i>Bråbo</i> ’de vid Bråviken’, <i>Håbo</i> av adj. <i>hå</i>
’hög’ (jfr <i>Håtuna</i> inom ifrågavarande härad, <i>Hålanda</i>
m. m.), <i>Hölebo</i> av <i>höl</i> ’göl’, <i>Selebo</i> ’de på Selaön’,
<i>Sunnerbo</i> ’de i söder’ (jfr <i>sunnan</i> ’från söder’), <i>Tössbo</i>
’de i Tösse’, <i>Valbo</i> ’de på <i>Vardhyn’</i>, dvs. vaktängen
(vid norska gränsen), <i>Vedbo</i> i Småland ’de i veden’,
dvs. (stånd)skogen (jfr Ti<i>veden,</i> Håla<i>veden</i> o. d.), <i>Vedbo</i>
i Dalsland ’de vid <i>Vear’,</i> dvs. heliga platser (jfr »varg
i veum»), <i>Öknebo</i> ’de i öknen’, dvs. ödemarken. I
<i>Vadsbo</i> däremot ingår det vanliga <i>bo</i> i betydelsen 
’boställe’, här den kunglige fogdens på det gamla
kronogodset <i>Vad;</i> kanske ock i det östgötska <i>Valkebo</i> av
mansnamnet <i>Valke</i>. — En med namnen på <i>-bo</i> till
betydelsen nära befryndad bildning är det enastående
<i>Vifolka</i> ’befolkningens kring <i>Vi’</i>, dvs. helig plats (jfr
<i>Viby</i> socken i ifrågavarande härad), samma ord som
det nyssnämda <i>Ve(ar);</i> jfr s. 87.

Likaså betecknas ursprungligen folket, ej själva
trakten, genom namnen på <i>-kind,</i> ett urgammalt ord
med betydelsen ’ätt, stam’, framför vilket äldst stod
stamfaderns eller stamhövdingens namn. Så i
<i>Bankekind, Björkekind</i> och <i>Hanekind</i> av de gamla
mansnamnen <i>Banke, Bjarke</i> (jfr Bodvar Bjarke) och <i>Hane</i>.
Men sedan <i>-kind</i> blivit en vanlig bygde- eller
häradsbeteckning, kunde man bilda ett <i>Hammarkind</i> av
<i>hammar</i> i dess äldsta betydelse ’klippa’ (jfr ovan s.
96), <i>Skärkind</i> av <i>skär</i> ’ur marken (eller vattnet)
uppskjutande klippa’ och <i>Östkind</i>. Till vilkendera gruppen
<i>Frökind</i> och <i>Kåkind</i> höra, är något ovisst. Stundom
brukades slutleden ensam såsom i de västgötska
<i>Kind,</i> förr dock även kallat <i>Agnakind,</i> och (med böjd
form) <i>Kinne</i> — varur en del utbrutits under namn
av <i>Kinnefjärding</i> — på och kring Kinnekulle
(förr »Kinda berg») samt det småländska <i>Kinda</i>.
Som förra led ha vi samma ord i det till sin
egentliga mening oklara <i>Kinnevalds,</i> förr
<i>Kindvats</i> (dvs. -vattens) härad. Med detta <i>kind</i> får ej
förblandas det <i>kinn</i> ’kind, sida, brant sluttning’
o. d., som ingår t. e. i det västgötska sockennamnet
<i>Kinna</i>.

Av liknande innebörd äro sådana, till den allmänt 
germanska ättnamnstypen Merovinger, Folkungar
o. d. hörande namn som <i>Göinge,</i> äldst. <i>Gydhinga,</i>
samma namn som det tyska Göttingen, <i>Konga,</i> äldst
<i>Kurunga, Lösing,</i> äldst <i>Lösinga, Memming,</i> äldst
<i>Miminga,</i> allt plurala genitiver av folknamn, som väl
oftast äro byggda på en stamfars eller stamhövdings
namn; detta dock visst icke alltid, ty t. e. <i>Norr-</i> och
<i>Uppvidinge</i> betyda ’de norr i’ och ’upp i veden (dvs.
skogen) boendes’. Stundom träffar man ett
hithörande namn som utgör en singular genitiv och
sålunda väl utmärker häradet såsom varande en viss
särskilt framstående släktmedlems bygd, t. e. <i>Göstrings</i>
(äldst <i>Gilstrings), Lysings</i> och <i>Skånings</i> härader, dessa
alltså att jämföra med <i>Grums</i> och <i>Sevede</i> (äldst
<i>Sigvidhä)</i> härader av de gamla mansnamnen <i>Grum</i> och
<i>Sigvid</i> (nu <i>Seved)</i> samt <i>Onsjö</i> (äldst <i>Othins)</i> härad, väl
av mansnamnet <i>Odh(v)in,</i> isl. <i>Audhun</i>. Icke hithörande
äro <i>Bälinge</i> och <i>Villåttinge, Hisings</i> och <i>Kuttings</i>
härader, som äldst hette <i>Bäling</i> eller <i>»Bäla</i> hundare»,
<i>Vilattung</i> av <i>attung</i> ’åtting’ (viss del av en by), <i>Hising</i>
och <i>Koland,</i> väl ’trakt rik på kol’ (jfr <i>Värand,</i> nu
Värend, varom se ovan s. 83 f.), och sålunda ej
utgöra genitiver samt, åtminstone vad de tre sistnämnda
beträffar, ej återgå på mans- eller folknamn.
<i>Snävringe,</i> äldst <i>Snävingia,</i> åter är liksom det motsvarande
danska ordet <i>snævring</i> ’trång passage’ en bildning av
adjektivet <i>snäv,</i> förr även <i>snäver</i> (såsom ännu i danskan)
’trång, smal’ och syftar väl alltså på häradets form
av en (förr vida mer än nu) smal remsa utefter Kolbäcksån.

En mellanställning mellan de båda huvudgrupperna 
intaga de namn — s. k. kulturnamn —
som ursprungligen beteckna varken folket eller 
naturen, utan kulturella produkter såsom hus och hem,
odlad åker, broar o. d. Hit höra till att börja med
de blott i Uppland förekommande namn på <i>-tuna</i>
’inhägnade platser’, som från att ha betecknat byar
överförts till hela socknar och slutligen härader,
nämligen <i>Frötuna,</i> möjligen uppkallat efter någon
offerplats åt guden Frö (i isländsk form Frej) eller
gudinnan <i>Fröja</i> (Freja), <i>Färentuna</i> (äldst <i>Färingatuna)</i>
’Färingarnas gårdsplatser’, <i>Simtuna</i> (äldst <i>Simbatuna),</i>
<i>Sollentuna</i> (äldst <i>Solandatuna), Torstuna</i> och <i>Vallentuna</i> (äldst
<i>Valandatuna),</i> vilka alla utom det första ännu under
medeltiden voro blotta sockennamn, under det att
häraderna hette <i>Färingaö, Simbo, Solanda, Thorsaker,</i>
detta efter någon till ett Tors-tempels underhåll
anslagen åker, och <i>Valanda</i>. Alldeles samma utveckling
har ehuru tidigare genomlupits av de i Sydsverge
(och Närke) uppträdande häradsnamn, som utgöras
av ursprungliga gårdsnamn på <i>-sta(d)</i> av äldre <i>-stadhir</i>
(jfr ovan s. 63 f. och 88) ’boplats’, nämligen <i>Herrestad</i>
’Härve(d)s gård’, <i>Ingelstad</i> ’Ingjalds g.’, <i>Järrestad</i> ’Järles
g.’, <i>Sköllersta</i> ’Skölds g.’ och <i>Årstad</i> ’Åres g.’,
varemot <i>Medelsta,</i> förr <i>Medlesta,</i> icke hör hit, utan är det
»mellersta» häradet inom det forntida Blekinges
område. Enstaka exempel på ett liknande förlopp
erbjuda: <i>Möckleby</i> ’stora byn’ (jfr <i>Möckeln</i> ’den stora’
sjön), ännu under medeltiden sockennamn, varemot
häradet då hette <i>Myklabo; Gräsgård; Vartofta,</i> äldst
<i>Vardhtoptar,</i> av <i>vardh</i> ’vård, vakt, utkik’ (jfr Varberg
s. 86 och Valbo s. 100 ovan) och <i>topt</i> ’tomt’,
alltså ’tomterna vid utsiktskullen’, den nuvarande
<i>Varkullen; Algutsrum,</i> äldst <i>Asgutsrum</i> ’Asguts plats’.
Gamla gudaboningars och offerplatsers namn ligga
till grund för <i>Väse,</i> äldst <i>Väs</i> härad, genitiv av <i>vä</i> (biform
till <i>ve, vi,</i> varom se s. 87 och 101) ’helig plats’ och
troligen <i>Ale,</i> plural av <i>al</i> ’tempel’ (se s. 87). I detta
sammanhang kan lämpligen nämnas <i>Luggude,</i> äldst
<i>Lyuthgudhäreth,</i> av samma <i>liudhgudhi</i>
’folktempelföreståndare’ som även ingår i sockennamnet <i>Ludgo,</i> äldst
<i>Liuthguthuwi,</i> i Södermanland och bynamnet <i>Luggavi</i>
äldst <i>Ludhgudwi,</i> i Närke, vilka båda såsom sista led
ha <i>vi,</i> biform till det nyssnämnda <i>vä</i>.

Ursprungliga bygde-, icke bynamn ha befordrats
till häradsnamn i <i>Bollebygd</i> ’den stora och ståtliga
(»bålda») bygden’ och <i>Sörbygden</i> ’dybygden’ (äldst
<i>Saurböiar</i> ’dybyarna’, jfr <i>sörja)</i> samt i de med <i>-hem</i> i
dess ursprungliga betydelse ’befolkad nejd’ sammansatta 
<i>Askim,</i> äldst <i>Askheim,</i> av trädnamnet <i>ask, Gudhem</i>
’bygden kring gudatemplet’, <i>Hardemo,</i> äldst <i>Hardheem,</i>
troligen ’skogsbygd’ av samma <i>hardh</i> ’skogigt berg’
(ty. <i>Harz)</i> som i <i>Hardanger, Tanum,</i> äldst <i>Tuneim,</i>
och <i>Visnum,</i> äldst <i>Visnhem,</i> vid sjön Vismen. Ungefär
samma betydelse ligger i <i>Vista</i> och <i>Viste</i> (jfr hem<i>vist)</i>.

Från benämningar på odlade jordstycken utgå:
<i>Frösåker,</i> som anger en åt guden Frö anslagen
tempeljord, troligen vid <i>Harg,</i> som ju betyder ’offerplats’
(jfr ovan s. 87); <i>Harjager,</i> äldst <i>Harthakra,</i> troligen
’hårda åkrar’, möjligen ’skogsåkrar’ (jfr Hardemo strax
här ovan); <i>Jönåker,</i> äldst <i>Junaker; Ulleråker,</i> dvs.
guden Ulls tempeljord (jfr <i>Ultuna,</i> äldst <i>Ullatunir,</i> inom
ifrågavarande härad). Däremot ha både <i>Åkers</i> härad och
<i>Åkers</i> tingslag fordom hetat <i>Akerbo(a)</i> och höra sålunda
ursprungligen till de ovan (s. 100) behandlade
häradsnamnen på <i>-bo.</i> Till betydelsen närstående namnen
på <i>-åker</i> äro däremot <i>Tveta</i> ’avsöndrade jordstycken’
och <i>Svartlösa,</i> ursprungligen namn på tingsstället
<i>Svartalöt</i> ’svarta betesmarken’.

På annan mänsklig verksamhet än jordbruk syfta
<i>Bro, Fellingsbro,</i> äldst <i>Fiälandsbro</i> av mansnamnet
<i>Fiäland,</i> och <i>Vagnsbro,</i> väl av mansnamnet <i>Vagn</i>
(liksom familjenamnet <i>Wagnsson</i> och Skeppsholmens gamla
namn <i>Vagnsön</i>). Vidare <i>Kumla</i> ’gravminnesmärken,
kummel’, <i>Redväg</i> ’ridväg’, trakten kring Västergötlands
förnämsta landsväg under medeltiden, samt <i>Vaksala</i>,
äldst <i>Vakshald,</i> beläget å en kulle där man höll vakt
till skydd för Uppsala (jfr Vaxholm s. 86 ovan).

Den andra stora huvudgruppen bland
häradsnamnen, nämligen de rena naturnamnen, visar först
och främst, att vi äro hemma i ett starkt kuperat
land med talrika älvar och sjöar samt därtill hörande
näs och öar. Från äldre socken- och gårdsnamn,
givna på grund av läget, utgå <i>Boberg, Edsberg,
Gillberg</i> av <i>gil</i> ’klyfta’ (jfr <i>gäl</i> på en fisk), <i>Gullberg,
Norberg,</i> äldst <i>Norobergh, Rönneberg,</i> äldst <i>Rynibiargh</i>
’rammelberg’ (jfr isl. <i>hrynia</i> ’ramla ned’) och
<i>Skinnskatteberg,</i> äldst <i>Skinsäckaberg,</i> varemot <i>Bjäre,</i> äldst <i>Biärgha,</i>
direkt avser häradets läge på Hallandsås ena sluttning.
Samma synpunkt har varit bestämmande vid
namngivningen av det på åsens andra sida belägna <i>Höks,</i>
äldst <i>Höx</i> och <i>Höghs,</i> härad. Mindre höjder åsyftas i
<i>Oxie,</i> äldst <i>Oshöghä,</i> kanske av samma <i>os</i> ’asagud’, som
ingår i det norska, av medeltidens tyskar med <i>Anslo</i>
återgivna <i>Oslo</i> ’gudalund’, och <i>Vemmenhög,</i> äldst
<i>Vämundahögh,</i> av mansnamnet <i>Vämund.</i> Långsträckta
höjder ange <i>Ås</i> och väl även <i>Åse,</i> som dock äldst
skrives <i>Asu.</i>

Efter sin, åtminstone vad huvudbygden beträffar,
låglänta beskaffenhet äro däremot benämnda <i>Dal</i> vid
sjön Tåkern, <i>Fryksdalen</i> kring <i>Fryken, Nordal</i> och
<i>Sundal</i> (se ovan s. 83), <i>Sävedal</i> utefter <i>Säve</i>ån,
<i>Älvdalen</i> utefter Klar<i>älven</i> och det av äldre <i>Viskärdal</i>
förkortade <i>Viske</i> utefter <i>Viskan</i>. Ett nu utdött
älvnamn <i>Thund</i> ’svall, uppsvallning’, vilket även nämnes
i Eddan, ingår i <i>Tönnersjö,</i> äldst <i>Thundrösä,</i> där
sednare leden är samma <i>öse</i> ’flodmynning’, som vi redan
träffat i Löd<i>öse</i> m. m. (se s. 93), och namnet Thund
har alltså ursprungligen burits av den nuvarande
Genevadsån, nära vars utlopp gården <i>Tönnersa</i> i
Tönnersjö socken av det liknämnda häradet är belägen.
Det ursprungligare <i>os,</i> som vi ovan (s. 93) funnit i
Västerås och Åhus, ingår däremot i <i>Faurås,</i> äldst
<i>Färthusä</i> ’färdmynning’, ursprungligen namn på den
by Faurås, som ligger vid en ås utlopp i Ätran och
kanske varit ett ofta anlitat färjställe. Av sitt läge
vid Ämmån har väl <i>Handbörd,</i> äldst <i>Andbyrdh</i>
’motkant’ (jfr <i>and</i>sols ’motsols’ och in<i>bördes</i> jämte
inom<i>bords</i> av <i>byrdh</i> jämte <i>bordh</i> ’brädd, kant’) sitt namn,
ty detta syftade tvivelsutan äldst blott på den
ojämförligt största del av det nuvarande häradet, som i
motsats till den mindre och till »Norrabygd» — nu
<i>Stranda,</i> dvs. (Östersjö-)strandens, härad — låg på
andra (södra) sidan av ån. På strandläge syfta utom
sistnämnda namn även det halländska <i>Fjäre</i> ’strand
där ebb och flod växla’, vars befolkning redan hos
Jordanes omnämnes såsom »fervir», och <i>Bullaren,</i>
äldst <i>Bordhärne</i> ’strandplatå’ av det nyssnämnda <i>bordh</i>
’brädd’ och det med de s. 97 nämnda <i>arin</i> och <i>arne</i>
nära besläktade <i>ärne</i> ’platå’, kring den för sina höga
stränder bekanta sjön med samma namn. Efter den
långa och smala vik, som bildar Frykens södra ända,
är <i>Kil</i> benämnt, och det sjörika <i>Vättle</i> är väl helt
allmänt betecknat såsom ’vätans’ härad. <i>Kville,</i> äldst
<i>Kvilda</i> av fornsv. <i>kvild</i> ’fram<i>kväll</i>ande älv’,
ursprungligen ett gårdsnamn, har åter sitt namn av de åar,
som invid gården sammanflyta.

Efter öar äro benämnda <i>Orust,</i> äldst <i>Ordost,</i> och
<i>Tjörn,</i> äldst <i>Thiorn,</i> båda av oklar upprinnelse,
<i>Sotholm</i> efter <i>Sotholmen</i> vid byn <i>Sotinge</i> (ett ursprungligt
ättenamn av typen Göinge, se ovan s. 101 f.) samt
<i>Väddö,</i> äldst <i>Vödhö,</i> troligen ’vedö’, dvs. skogig ö, och
<i>Värmdö,</i> förmodligen ’Värmunds ö’ varemot i <i>Danderyd,</i>
äldst <i>Danarö,</i> väl av samma <i>dan</i> ’fast och jämn mark’
som vi ha i <i>Dannemora, Danmark</i> m. m., <i>ö</i> (om detta
ord här ingår) torde ha den ovan (s. 83, 94 och 97 f.)
nämnda betydelsen ’trakt vid vatten’. Efter
halvöar åter äro uppkallade <i>Näs</i> i Vänern, <i>Sotenäs</i> (vid
<i>Sote</i>fjorden) och <i>Stångenäs</i> i Kattegatt, <i>Skytt,</i> äldst <i>Sköt</i>
’utskjutande hörn’, här åsyftande Falsterborev, samt
<i>Tunge</i> (jfr land<i>tunga</i>) i Gullmarsfjorden. <i>Ed</i> ’smal
passage mellan två (eller utefter ett) vattendrag’ ha
vi i <i>Nyed</i> och troligen även i <i>Jösse,</i> äldst <i>Iosed</i>.

Skogsbygd anges av <i>Karlskoga,</i> uppkallat efter
Karl IX, <i>Mark</i> ’gränsskog’ mellan Västergötland och
Halland, <i>Nordmark</i> ’norra gränsskogen’ inom det gamla
Markerna (se ovan s. 83), <i>Norra</i> och <i>Södra Möre</i> ’sank
skogsmark’ (jfr <i>Nord-</i> och <i>Söndmöre</i> i Norge och
<i>Hedemora</i> m. m. ovan s. 98), <i>Mo</i> och <i>Våla</i> ’svedjefall’. Öppen
gräsmark åter anges av <i>Valla</i> och ängsmark av <i>Väne,</i>
äldst <i>Vinia,</i> plural av samma ord <i>vin</i> ’ängsbete’, som
i en oursprungligare form <i>-vini</i> (jfr ovan s. 60 f. och
nedan s. 115) ingår i <i>Gäsene</i> ’gåsbetet’. Annars äro namn,
som ange växtlighet, rätt sällsynta. Sådana äro dock
<i>Aska, Asker</i> ’ask(arna)’, <i>Bjärke,</i> kanske ’björkarna’ (vid
tingsstället?) och i alla händelser nära besläktat med
<i>björk, Bräkne,</i> väl ’bräknar’, dvs. ormbunkar, och
<i>Torna,</i> troligen ’tornbuskar’ (jfr hag<i>torn)</i>.

<i>Glanshammar,</i> av <i>ham(m)ar</i> i den ovan (s. 96)
nämnda betydelsen ’klippa’ (eller såsom ofta i närkiska
ortnamn ’kulle’), lär avse en nu nedlagd silvergruva.
<i>Grimsten,</i> äldst <i>Grymosten</i> av <i>grima</i> ’strimma’ o. d., och
<i>Runsten,</i> äldst <i>Runa-</i> eller <i>Ronasten</i> (antingen av <i>runi</i>
’lopp, flöde’ eller av det likalydande ordet med
betydelsen ’fargalt’), syfta väl snarare på enstaka
stenblock — så t. e. lär »grimstenen» där i nejden
förevisas — än på terrängens beskaffenhet. Detta
sednare är däremot säkert förhållandet beträffande <i>Himle,</i>
som äldst heter <i>Henöflä</i> av ett äldre <i>Heinyfli</i> (jfr isl.
<i>heinn</i> ’slipsten’ och <i>-yfli</i> ’-aktig’), dvs. den
’slipstensartade’ trakten, så kallad på grund av de glättade
hällar, som från och med ungefär häradets huvudort
Varberg norrut genom Halland träda fram i jordbrynet. 
Och <i>Rönö</i> (så redan 1822) i Södermanland
innehåller väl det i danska och isländska ortnamn
vanliga <i>rön</i> (isl. <i>hraun)</i> ’naken stengrund’.

Till våra äldsta ortnamn överhuvud höra de som
äro bildade med ändeisen <i>-und</i> (och dess sällsyntare
biform <i>-and,</i> som vi ovan s. 102 funnit i fsv. Koland
och Värand, och som kanske ock föreligger i de ovan
s. 103 nämnda fsv. Solanda och Valanda härader), vilken
anger rik tillgång på det som nämnes näst före ändelsen.
Ett sådant häradsnamn är <i>Veden</i> i Västergötland, äldst
<i>Vidhund</i> av <i>vidh</i> ’(stånd)skog’; möjligen ock <i>Daga</i> i
Södermanland, som äldst hette <i>Danund</i> (felläst eller
felskri vet för <i>Dauund?)</i>, senare <i>Dava</i>. Däremot hör
ej hit <i>Åsunda</i> i Uppland, som äldst hette <i>Ashundäri,</i>
dvs. Ås härad, och troligen ej heller <i>Hagunda, Lagunda</i>
vid Örsundaån och Låstaviken, <i>Norunda</i> kring Fyrisån,
alla tre i Uppland, <i>Siende</i> i Västmanland vid Mälaren
och <i>Oppunda</i> i Södermanland, vilka visserligen äldst
hette <i>Haghund</i> av <i>hagh</i> ’inhägnad (mark)’. <i>Laghund</i> av
<i>lagh</i> ’vatten, vätska’ (jfr socker<i>lag), Norund</i> av <i>nor</i>
’trångt vattendrag’ (jfr ovan s. 92), <i>Seund</i> av <i>sä</i> ’sjö’ och
<i>Uppunda</i> av <i>upp,</i> men snarast utgå från det <i>-hund</i> i
samma betydelse som det ovan (s. 99) nämnda <i>hundare</i>
’härad’, vilket ingår bl. a. i de gamla uppländska
namnen <i>Attunda-, Fiädhrunda-</i> (nu <i>Fjärdhundra)</i> och
<i>Tiundaland,</i> dvs. de 8, 4 och 10 häradernas land.

Andra häradsnamn av olikartat ursprung äro:
<i>Frosta,</i> äldst <i>Daprä</i> ’det sorgliga’, båda namnen givna
på grund av nejdens vattensjuka och <i>frost</i>ländiga
mark; <i>Gärds,</i> äldst <i>Geri,</i> svårligen samma ord som
<i>gere</i> ’kilformigt jordstycke’; <i>Lane,</i> äldst <i>Lana</i> av ett
<i>lan</i> ’passage’ (engelskans <i>lane</i> ’genomgång’, norska
dialekters <i>lån</i> ’svalgång’), väl syftande på läget utefter
farleden från Uddevalla till öppna havet, som förr
kallades <i>Lanasund; Lister,</i> samma ord som bynamnet
<i>Listre</i> i Axbergs socken (Närke), bildat — såsom
önamnet <i>Fal-ster</i> till <i>fala</i> ’slätt’ — av ett mot det
latinska <i>litus</i> ’strand’ svarande ord och nära besläktat
med <i>list</i> ’kant’ samt det norska landskapsnamnet
<i>Lister,</i> som äldst hette <i>Listi; Ljunits,</i> äldst <i>Lyugnäs</i> av
<i>liugn</i> ’blänkning’ (da. <i>lyn,</i> jfr <i>Ljungan</i> nedan s. 119),
väl på grund av de kritvita stränderna väster om
Ystad; <i>Väster-</i> och <i>Öster-Rekarna,</i> äldst <i>Reik</i> ’strimma,
något som skiljer’, i föreliggande fall mellan Mälaren
och Hjälmaren. <i>Västra</i> härad i Småland och <i>Östra</i>
härad, som uppträder både i Småland och i Blekinge,
äro helt enkelt benämnda efter sitt läge i förhållande
till andra inom samma landskap.

Gå vi så till våra socken- och bynamn, av vilka
de förra i regeln uppstått ur de sednare, så finna vi
dessa i det stora hela uppvisa samma typer som
häradsnamnen, ehuru här såväl de rena naturnamnen
som än mer de rena personnamnen äro jämförelsevis
fåtaligt företrädda, under det att däremot
huvudmassan helt naturligt utgöres av kulturnamn. De
rena personnamnen representeras nästan blott av två
grupper: de i synnerhet på Gottland talrika namn,
som utgöras av en singular genitiv på <i>-s</i> till ett
mansnamn (eller en titel), t. e. <i>Bengts, Bertels, Eriks,
Gustavs, Biskops,</i> dvs. Bengts osv. gård, och vidare
de till ett antal av omkr. 700 förekommande, i
synnerhet på de stora slätterna och vid de stora sjöarna
i Skåne, Värend, Östergötland och Uppland talrika
(t. e. i sistnämnda landskap omkring 130 namn, varav
9 sockennamn), till stor del från en tid långt före
Kr. födelse (jfr ovan s. 62 f.) stammande namn, som
utgöras av en plural genitiv på <i>-a,</i> senare även <i>-e,</i>
till ättenamn på <i>-ing</i> eller <i>-ung,</i> t. e. <i>Haninge,
Huddinge</i> (förr <i>Uddinge), Turinge, Skuttunge, Nårunga.</i>

Bland kulturnamnen torde de allra äldsta vara
de säkert till största delen redan från tiden långt
före Kr. födelse stammande (jfr ovan s. 58 f.),
väsentligen i södra Sverge förekommande — t. e. i Skåne
30 sockennamn förutom alla bynamn — på <i>-löv</i> eller
(i Västergötland) <i>-le(d)</i> av äldre <i>-lef</i> ’kvarlåtenskap’ (jfr
kvar<i>lefva),</i> ’forläning’, framför vilken ändelse nästan
alltid står ett urgammalt mansnamn, t. e. <i>Annelöv</i> av
<i>Anund, Glumslöv</i> av <i>Glum, Gödelöv</i> av <i>Göte, Görslöv</i> av
<i>Götar, Reslöv</i> av <i>Redhar, Remmarlöv</i> av <i>Rodhmar,
Roslöv</i> av <i>Roar, Rommele</i> av <i>Romund, Tarsled</i> av <i>Tord.</i>
Yngre medeltida motsvarigheter till dessa utgöra de
företrädesvis på Gottland och i Dalarna vanliga
namnen på <i>-arve(t)</i> ’arvegods(et)’, t. e. de gottländska
<i>Bondarve, Bosarve, Larsarve, Matsarve, Prostarve,</i> de
dalska <i>Domnarvet</i> (äldst <i>Domararvet)</i> osv., vilka i sina
förra beståndsdelar ju ofta bära tydliga vittnesbörd
om sin hänstamning från kristen tid, t. e. <i>Lars-</i> av
<i>Laurentius, Mats-</i> av <i>Mattias, Prost-</i> av <i>prost.</i> Urgamla,
troligen åtminstone redan vid bronsålderns början
uppkomna, äro åter namnen på <i>-hem</i> ’bygd’ (jfr ovan s. 61 f.
och 104), numera vanligen förändrat till <i>-um,</i> mera sällan
<i>-im.</i> Dessa uppträda framför allt i Västergötland, som
har omkr. 50 socken- och 30 bynamn av detta slag,
samt därnäst i Östergötland och Uppland, vardera med
omkr. 15 namn, å dessa landskaps tidigt odlade slätter,
t. e. <i>Gärdhem</i> (i dialektuttalet <i>Jalum), Tunhem</i> (i dialekten
<i>Tunum), Bergum, Dalum, Lerum, Markim</i> osv., där förra
leden anger något för bygden karakteristiskt. Med
dessa namn få ej förblandas de yngre, särskilt i
Norrland ej ovanliga bildningarna på <i>-om,</i> den fornsvenska
ändelsen i dat. pl., t. e. <i>Krokom,</i> dvs. i krokarna.

Huvudmassan av kulturnamnen utgöres emellertid
helt naturligt av sådana, som förskriva sig från den
tid, då vårt lands befolkning icke blott på vissa av
naturen mera gynnade trakter, utan i hela södra och
mellersta Sverge samt delar av Norrland övergick från
att vara kringströvande, ur hand i mun levande
<i>finnar</i> ’hittare’ (varav <i>Finnveden,</i> se ovan s. 83) till ett
i sträng mening bofast levnadssätt. De då tillkomna
namnen innehålla därför ock i regeln såsom förra led
ett personnamn, tydligen själva nybyggarens, under
det att sednare leden anger arten av hans jordagods.
Äldst bland dessa namn och delvis kanske redan
stammande från bronsåldern, men väl i allmänhet
tillkomna under århundradena närmast före och efter
Kr. födelse samt ända tills inemot vikingatidens slut (jfr
ovan s. 64) äro de på <i>-stadhir,</i> nu <i>-sta(d),</i> som helt enkelt
betyder ’bopålar, stadigvarande vistelseort, boplats’ och
förnämligast träffas på slättbygderna i Östergötland,
Mälarprovinserna — t. e. ensamt i Uppland nära 500,
varav 14 sockennamn, och i Västmanland 217 —
och Norrland, t. e. i Östergötland <i>Anestad, Göstad,
Hallesta</i> av <i>Anund, Göt</i> och <i>Halvdan,</i> i Västmanland
<i>Folkesta, Frosta, Grömstad</i> av <i>Folke, Frode</i> och <i>Grim,</i>
allt såsom vi se ursprungligen hedniska namn, aldrig
sådana som med kristendomen hit införts. Däremot
träffa vi dylika, blandade med hedniska, i de
ofantligt talrika, ensamt i Skåne över 1200, namnen på
<i>-torp,</i> i mellersta och södra Sverge ofta förkortat till
<i>-orp, -arp</i> eller <i>-rup,</i> med betydelsen ’gård eller mindre
by, som uppstått genom utflyttning från en äldre
(och större) sådan’, t. e. <i>Jonstorp, Tosterup</i> och <i>Åkarp</i>
i Skåne, <i>Björnorp</i> i Kalmar län, namn som sålunda i
allmänhet tillhöra övergången från heden till kristen tid
omkring år 1000 (jfr ovan s. 65 f.). Ungefär samtidiga
torde de icke så vanliga på <i>-bol</i> eller <i>-böle</i> ’gård, hemman’
vara, t. e. <i>Knutsbol, Olofsböle</i> eller, bildade såsom ofta
härvidlag är fallet av annat än personnamn, <i>Forsbol,</i>
över ett 50-tal <i>Nyböle (Nybble, Nibble)</i> och ett nästan 
slutande till Mälarprovinserna begränsat 40-tal <i>Tibble
(Tybble)</i>, äldst <i>Thykböle,</i> dvs. den tätt (»tjockt») bebyggda
byn. Avgjort till kristen medeltid höra däremot de
synnerligen talrika, nästan uteslutande till det forntida
Götaland inskränkta namnen på <i>-ryd</i> (så i Östergötland,
Småland och Blekinge) med biformerna <i>-röd</i> i Skåne
och Bohuslän, <i>-red</i> i Västergötland och Halland samt
<i>-rud</i> i Dalsland och Värmland. Ordet betyder
’röjning’, särskilt i skog, och därför uppträda
ifrågavarande namn också väsentligen i gamla skogstrakter,
t. e. i Skåne till ett antal av flera hundraden, men
uteslutande på och kring Linnerödsåsen. Oftast äro
de sammansatta med ett mansnamn, den förste
rödjarens, t. e. <i>Boaröd, Hjälmseryd, Torsred, Ölserud</i> av
<i>Bo, Hjälm, Tord</i> och <i>Ölver.</i> Ungefär samtidigt
uppkomna äro de ävenledes talrika namnen på pluralen
<i>-boda,</i> nu oftast förkortad till <i>-bo,</i> ’hus för tillfälligt
inhysande av folk, fä eller förnödenheter’. Dessa äro
spridda över nästan hela Sverges forna skogstrakter
och oftast sammansatta med personbenämningar, t. e.
<i>Ingeboda, Gundlebo</i> av <i>Gunilla, Skinnarebo</i> av <i>skinnare</i>
’körsnär’. Snarast något yngre äro de huvudsakligen
till Småland (t. e. ett 30-tal i Ydre) inskränkta på
<i>-måla, -målen</i> ’nyodling mot äganderätt för viss tid’,
t. e. <i>Torsmåla, Eriksmålen.</i>

Emellertid finnas ock rätt många kulturnamnstyper, 
som ej innehålla personnamn. En sådan är
den blott under hednatiden använda och väsentligen
Svealands slätter tillhöriga — t. e. i Uppland över
40 namn, varav 15 på socknar, alltså gamla kulturcentra 
— på <i>-tuna</i> ’inhägnade platser’, t. e. <i>Håtuna</i>
av <i>hå</i> ’hög’, <i>Sätuna</i> av <i>sä</i> ’sjö’. Men då offerplatserna
voro inhägnade, så träffas här ofta gudanamn, t. e.
<i>Fröstuna. Närtuna</i> (äldst <i>Nierdha-), Torstuna, Ultuna</i>
(äldst <i>Ulla-)</i>, dvs. Frös, Njords, Tors och Ulls hagar.
Gudanamn uppträda också före <i>-sala</i> ’boningar’, <i>-vi</i>
’helig plats’ och <i>-åker</i> ’odlad (tempel)jord’, t. e. <i>Onsala,</i>
äldst <i>Othänsala,</i> i Halland, <i>Odensvi, Frösvi, Torsvi,
Ullevi, Odensåker, Torsåker, Friggeråker,</i> äldst <i>Friggiär-,</i>
genitiv av gudinnenamnet <i>Frigg</i>. Däremot förekomma
icke, såsom förr antagits, gudanamn före <i>-by,</i> ty <i>Torsby</i>
o. d. är icke Tors, utan Tords eller Tores by. Men även
vanliga personnamn sammansattes i regeln icke med
<i>-by,</i> och då de i sådan ställning anträffas, något som
synnerligen ofta är fallet i Dalsland och Värmland
samt undantagsvis även annorstädes, så tyder detta
på att namnet är jämförelsevis ungt. De talrika från
heden tid stammande namnen på <i>-by</i> ange nämligen
icke en enda persons bosättning, utan grundandet
av ett helt byalag, och deras förra led anger vanligen
något för orten karakteristiskt, t. e. <i>Ekeby, Fornby</i>
(jfr <i>Gammelby), Ytterby, Åby, Åsby</i> osv. Av Upplands
mer än 650 namn på <i>-by</i> (varav 19 sockennamn)
innehålla mycket få ett personnamn.

Av övriga, mindre viktiga namntyper med kulturell
innebörd må här blott erinras om de huvudsakligen
till Småland hörande på <i>-rum</i> öppen ’(bo-)plats’, ofta
sammansatta med sjönamn, t. e. <i>Vinnersrum</i> vid
Vinningen; de i Bergslagen så vanliga på <i>-boning,</i>
numera <i>-bänning,</i> ’byggnad’ särskilt för bergsbruk,
sammansatta med personnamn, t. e. <i>Anders-, Håkansbänning,</i> 
under det att deras moderna motsvarigheter på
<i>-hyttan</i> äro mera varierande, t. e. <i>Finns-, Nyhyttan;</i>
de åtminstone i Värmland rätt vanliga på <i>-tan</i> av
äldre <i>-tagan, -takan</i> ’fångst(stalle)’, t. e.<i> Abbortan,
Järpetan;</i> de väsentligen till mellersta och norra Sverge
inskränkta på <i>-säter</i> eller pluralen <i>-sätra</i> ’mera tillfällig
vistelseort, fäbodställe’, t. e. <i>Aspsäter, Olsäter</i> av <i>Olof,
Nysätra;</i> de på <i>-vål</i> eller pluralen <i>-våla</i> ’svedjefall’, t. e.
<i>Torrvål, Ostervåla,</i> äldre motsvarigheter till de nyare
typerna <i>Storbränna, Torrbråten, Torpfallet;</i> slutligen de i
allmänhet rätt nya på <i>-gård</i> och <i>-gärde,</i> t. e.
<i>Stensgård</i> avmansnamnet <i>Sten, Nygård, Näsgärde</i>.

Bland de från rena naturnamn utgående socken- 
och bynamnen torde de äldsta sammansatta utgöras
av de på <i>-lösa</i> ’ängsmarker’, en typ som säkert uppstått
långt före Kr. födelse (jfr ovan s. 60) och huvudsakligen 
förekommer i södra Sverge, t. e. <i>Ramlösa, Torrlösa,</i>
samt bör noga skiljas från den rätt unga, allmänt
spridda, från början väl skämtsamma typen <i>Bröd-,
Mjöllösa</i> osv. ’ställe där man saknar bröd, mjöl’ osv.
Föga, om ens något, yngre än de förstnämnda äro de
ungefär liktydiga på <i>-vini,</i> numera vanligen blott <i>-(e)ne</i>
’betesmark’, som träffas förnämligast i mellersta Sverge
och särskilt massvis å Skaraborgs läns slätter, t. e. <i>Hene,</i>
äldst <i>Henene,</i> väl ’betet vid de glatta hällarna’ (jfr
Himle, ovan s. 108), <i>Kälvene</i> ’kalvbetet’, <i>Löne</i> eller
av yngre datum <i>Lovene,</i> väl ’lundbetet’ (jfr isl. <i>ló</i>
’lund’), <i>Vesene,</i> äldst <i>Visene,</i> ’ängsbetet’ (jfr ty. <i>wiese</i>
’äng’. Vi ha alltså i dessa båda typer urgamla
motsvarigheter till de moderna namnen på <i>-mad</i> och <i>-äng,</i>
t. e. <i>Torpemad, Bergsäng</i>. Ännu till hednatiden höra
vidare namnen på <i>-landa</i> ’terräng’, t. e. <i>Hjärtlanda</i>
’hjortmarkerna’, <i>Karlanda,</i> äldst <i>Kalvalanda,</i>
’kalvmarkerna’, <i>Rölanda,</i> äldst <i>Rödelanda,</i> ’röjningsmarkerna’.

Synnerligen ofta uppträder såsom sednare led
något ord som anger skogsmark. Mycket gamla äro
bland dessa namn de uteslutande till det sydliga
Sverge begränsade på <i>-hester</i> eller <i>-hestra</i> ’bokskog’,
senare ’busksnår, beteshage’, t. e. <i>Kalvhester, Stenhestra</i>.
Från medeltiden stamma i allmänhet de på <i>hult</i> ’dunge’,
särskilt sådan av lövskog, t. e. <i>Lindhult, Tranhult,
Älmhult</i> av <i>älme</i> ’almskog’ och det misshandlade
dalsländska sockennamnet <i>Ödskölt</i> (oftast — men icke
officiellt — än ytterligare förvrängt till <i>Ödsköld),</i> äldst
<i>Äskehult</i> ’askdunge’ (varemot det uppländska
sockennamnet <i>Frösthult,</i> äldst <i>Fröstolpt,</i> icke hör hit, utan
innehåller ordet <i>tolft</i> i betydelsen ’by med tolv
bofasta män’). Synnerligen talrika äro de ungefär
liktydiga på <i>-lund(a),</i> t. e. <i>Ekelund(a), Karlslund</i>. Många
äro även de på <i>-mo(n),</i> t. e. <i>Furumon, Tranemo</i>. De
urgamla namnen på <i>-mark</i> ’(gräns)skog’, t. e. <i>Sörmark</i>
’södra skogen’, ha nyare motsvarigheter på <i>-skog,</i> t. e.
<i>Alskog, Bäckaskog</i>. De på <i>-ris(et)</i> ange ’småskog,
busksnår’ o. d., t. e. <i>Småris, Björkriset</i>. Höjder, klippor
o. d. anges av typerna <i>Hedeberg, Lindås, Högalid</i> av
<i>lid</i> ’skogig sluttning’, <i>Stenkulla, Örbacka</i> vid Örån,
<i>Svenshög, Hökhammar, Hökhuvud</i> av <i>huvud</i> i bet. ’topp’.
<i>Mårdaklev, Möklinta, Högstena,</i> dalar, slätter o. d. av
<i>Furudal, Mohed, Ränneslätt, Edsvalla</i> m. m.

Lika vanliga såsom sednare led äro vattendragsbenämningar, 
t. e. <i>Sävsjö, Östanå, Edebäck, Strömfors,
Trankil, Sundsvik, Stocksund, Västnora, Rottneros</i> vid
Rottneälvens — så kallad på grund av sina stora vattenfall 
(jfr Ronneby ovan s. 89) — mynning (»os»), <i>Långsele</i>
av <i>sil</i> ’lugnvatten’, <i>Björkvattnet, Myrträsk</i> av <i>träsk</i> i dess
norrländska betydelse ’sjo’ (jfr <i>Torne träsk</i> o. d.),
<i>Svensgöl,</i> detta sistnämnda en särskilt i Tjust vanlig typ.
Synnerligen vanliga som slutled äro likaledes en hop
ord, som hänvisa på läge vid eller i vatten, t. e.
<i>Långed, Asp(e)näs, Transtrand, Storsand</i> av <i>sand</i> i bet.
’sandig sjöstrand’, <i>Sävare</i> av <i>sä</i> ’sjö’ och <i>vara</i> 'strand’
(jfr ovan s. 95), <i>Långören</i> av <i>ör</i> ’sandgrund’, <i>Hammarö</i>
— en typ som i Uppland representeras av ej mindre
än 18 sockennamn — <i>Björnsholm, Starrkärr, Björnmossen, 
Smörmyr</i> m. m.

Om också icke på långt när lika talrika som de
sammansatta så finnas dock även osammansatta
socken- och bynamn i mängd, tillkomna under vårt språks
alla perioder och delvis av allra högsta ålder. Också
dessa namn äro dels av kulturell innebörd, dels rena
naturnamn, dessa sednare naturligtvis i allmänhet av
äldre datum och därför ofta svåra eller omöjliga att
tolka i de många fall, då de redan i det forntida språket
endast såsom ortnamn leva kvar. Det oftast
förekommande inom kulturnamnens grupp är <i>Ryd,</i> som
inberäknat biformer sådana som <i>Rud, Röd, Råd, Ryda,
-et</i> m. fl. enligt »Post- och telegrafortförteckning» av
år 1909 och dess supplement av år 1912 är känt från
354 ställen. Därnäst komma <i>Boda, -a(r)ne</i> o. d. med
304, <i>Torp, -a, -et</i> o. d. med 295, <i>Haga, -en, -arna</i>
med 275, <i>Tomta (Tofta), -en</i> o. d. med 158, <i>Byn (Bön),
By (Bö)</i> o. d. med 125 och <i>Sätra (Säter)</i> o. d. med
115 fall. Ännu mycket vanligare äro emellertid de
till naturnamnens grupp hörande. Främst kommer
här <i>Berg, -a, -et</i> o. d. med 503 representerar, så <i>Backa,
-en, -arna</i> med 306, <i>Hult, -et, -a</i> m. m. med 298 —
frånsett de nära besläktade <i>Hylta(n)</i> och <i>Hylte</i> med
69 fall — <i>Näs, -et</i> m. m. 282, <i>Lund, -en, -a</i> m. m.
271, <i>Ås(en)</i> o. d. 254, <i>Kullen, -a</i> o. d. 203. Mellan
200 och 100 fall uppvisa <i>Hede(n), Holm(en), Dal(en),
Lid(en), Vik(en), Hög(en), Skog(en), Ön(a), Mo(n), Kärr(a),
Bäcken, Äng(en), Sund(et), Fors(a), Hamra (Hammar)</i>
och <i>Sand(a)</i> eller <i>Sanna</i> med sina biformer.

Då vi nu så utförligt sysslat med de territoriella
namnen och därvid ofta kommit in på naturnamnens
område, kunna dessa sednare här avfärdas i största
korthet, helst vi kunna alldeles förbigå de många
som äro självklara, t. e. <i>Östersjön, Dalälven, Sylfjället,</i>
och måste förbigå de ävenledes talrika som, vanligen
på grund av sin höga ålder, äro om också kanske
icke för alltid oförklarliga, så dock ännu oförklarade
eller åtminstone högst oklara, t. e. <i>Boren, Fryken,
Roxen</i> o. a., särskilt vattendrags namn.

Bland våra sjönamn märka vi först åtskilliga som
utgöras av urgamla nu för övrigt utdöda ord, som
helt enkelt betyda ’vatten, bölja, vågsvall’ o. d., och
som i allmänhet tillhöra stora sjöar, t. e. Vättern (jfr
det engelska <i>water</i> ’vatten’ och nedan s. 139 f.), <i>Vänern,</i>
av finnarna lånat som <i>Vaania</i> och översatt med <i>Vesijärvi</i>
’vattensjö’, Stora <i>Le</i> (jfr isl. <i>Hlér</i> ’sjö, havsguden’), <i>Lungen</i>
(jfr <i>lung</i>våt), <i>Unden</i> (jfr isl. <i>unnr</i> ’våg’), Horn- och Stor<i>avan</i>
(av det norrländska <i>ava = ävja), Juttern</i> (jfr <i>Jutland</i> 
’vattenland’), <i>Sommen</i> ’(vatten)samlingen’, <i>Värmeln</i>
’källsjön’ (jfr isl. <i>vermsl</i> ’källsprång’ och s. 82 ovan).
Andra namn ange sjöns storlek, t. e. <i>Möckeln</i> (jfr
<i>mycken</i> av äldre <i>mykil</i> ’stor’), <i>Bolmen</i> (jfr <i>bolm</i>röka eller
kortare <i>bolma</i> samt <i>bål</i>stor och <i>bål</i>geting), <i>Storsjön,</i>
eller ock dess form, t. e. <i>Bredsjö, Mjösjö</i> av <i>mjö</i> ’smal’,
<i>Trehörningen</i>. Andra åter avse sjöns yttre eller inre
karaktär, t. e. <i>Glan</i> och <i>Stora Gla</i> av <i>glad</i> i bet. 
’skinande, blank’, <i>Töcken</i> och <i>Tåkern</i> ’den töckniga’ (jfr
det norska <i>tåke</i> ’dimma’), <i>Immeln</i> (jfr <i>imma)</i> och
<i>Ömmeln</i> ’den dimmiga’, <i>Båven,</i> förr <i>Bågen</i> (jfr <i>Bogesund</i>
ovan s. 91) ’den motiga’, <i>Jogen,</i> förr <i>Liogen</i> ’den ljumma’,
<i>Lönern,</i> äldst <i>Lyniande</i> ’den brusande’, <i>Asunden</i> i
Västergötland (ofta oriktigt skriven <i>Åsunden)</i> ’svallsjön’,
<i>Jälmaren</i> (vanligtvis oriktigt stavad <i>Hjelmaren),</i> äldst
<i>Ialman</i> ’bullraren’, <i>Rottnen</i> ’rytandet’ i Småland och
Värmland, ursprungligen namn på avloppsälvarna med
de höga vattenfallen (jfr ovan s. 89 och 116). På
strändernas djur- eller växtvärld syfta t. e. <i>Älgsjön</i> eller
kortare <i>Älgen, Ulvsjön</i> och <i>Ulven, Svansjön</i> och <i>Svanen</i>
samt, av ett utdött ord <i>(alft, almt, älft, älmt, olft)</i> med
samma betydelse, <i>Ä(l)mten Äl(f)ten, Änten, Alten, Anten</i>
och <i>Örten;</i> vidare <i>Gråsken,</i> äldst <i>Gräsga</i> ’den gräsiga’,
dvs. det samma som <i>Grässjön, Grängen</i> av <i>gran</i> liksom
<i>Gransjön, Ivösjön</i> kring <i>Ivö</i> ’idegranson’. Andra
terrängförhållanden avse t. e. <i>Yngen,</i> förr <i>Öingen,</i> så benämnd
för sina många öar, <i>Grytsjön, Gryten, Grycken</i> (av ett
<i>Grytgen</i> ’den grytiga’) och <i>Gröcken,</i> alla fyra av <i>gryt</i>
’sten’, <i>Örsjön</i> och <i>Ören</i> av <i>ör</i> ’strandgrus’, <i>Mälaren</i> av
<i>mal</i> ’sandbank’, varav även <i>Maljen,</i> äldst <i>Malghe,</i> ’den
maliga’ i socknen <i>Malexander</i> (av <i>Maligs sander</i>
’Maljens sandstrand’). Många sjöar äro naturligtvis
uppkallade efter byar o. d. i deras närhet, t. e. <i>Orsasjön</i> i
Orsa socken, <i>Glafsfjorden</i> vid <i>Glava</i> (äldst <i>Gladvall,</i> dvs.
slätten kring sjön Stora Gla, om vilken se ovan s. 118).

Av våra älvnamn må utom de redan ovan (s. 84,
92, 89 och 116) förklarade Göta älv, Luleälv, Ronnebyån
och Rottneälven här nämnas: <i>Ljungan,</i> äldst <i>Liogna,</i>
’den blänkande’ (jfr <i>ljung</i>eld, förr <i>liugn</i>); <i>Ljusnan,</i> äldst
<i>Liosna</i> (eller <i>Lusn),</i> ’den ljusa’; <i>Lidan</i> ’den (långsamt)
skridande’ (jfr »tiden <i>lider»</i>); <i>Ätran</i> ’den <i>etter</i>kalla’;
<i>Ämmån,</i> äldst <i>Em</i> ’dimma’ (jfr <i>imma); Fyrisån</i> ’ån med
(övre och nedre) <i>Föret’</i>, dvs. marken som än står
under vatten, än ligger torr (jfr <i>Fjäre</i> härad ovan s.
106), förr kallad <i>Salaån</i> efter gården Sala (se ovan s.
90), men av Olof Rudbeck d. ä. omdöpt till Fyrisån
efter de hos isländska författare nämnda <i>Fyrisvellir</i>
»Fyrisvall», dvs. slätterna kring Föret, och <i>Fyr(u)i</i>
(så redan omkr. 900) ’Föret’. Vidare må påpekas de
av ord med betydelsen ’vatten’ o. d. benämnda <i>Lagan</i> (jfr
<i>Lagunda</i> härad ovan s. 109) och <i>Viskan</i> av det <i>vis-</i> (jfr
<i>Vesene</i> ovan s. 115), som ingår även i <i>Visslaån,</i> sjöarna
<i>Vismen</i> och <i>Veselängen</i> m. m.

Bland namn på fjäll och bergstrakter äro några
benämnda efter läget inom ett visst territorium, t. e.
<i>Kinnekulle</i> (se ovan s. 101), <i>Åreskutan</i> ’det fram<i>skjutande</i>
(berget) vid Åre’. Av andra sammansatta namn må
nämnas <i>Hälleberg,</i> så kallat för sina lodräta <i>hallar</i>
’hällar’, <i>Ålleberg</i> ’berget med fåror’, av <i>ålla</i> ’ränna’ o.
d., <i>Hattåsen</i> och <i>Kungshatt</i> av <i>hatt</i> i bet. ’bergstopp’
liksom <i>Trollhättan</i> (och det norska <i>Snöhättan)</i> av <i>hätta</i>
i samma betydelse, <i>Kolmården</i> av det gamla adjektiv
<i>kol</i> ’svart’, som ännu kvarlever i uttrycket »kola
mörkret», samt <i>mard</i> ’skog’ (se ovan s. 98), alltså med
samma bet. som det tyska Schwarzwald, <i>Gälaveden</i>
av <i>gäl</i> i bet. ’trång klyfta’ (jfr Gillberg ovan s. 105)
och <i>ved</i> ’skog’, <i>Hålaveden,</i> väl ’skogen med <i>hål</i>vägar’.
Bland osammansatta namn må erinras om <i>Städjan</i>
’städet’ och <i>Kullen</i> (i Skåne) av det <i>kull</i> ’topp’, som
ingår i <i>hattkull, kullkasta</i> m. m., samt <i>Billingen,</i> väl
av det fornnordiska, ännu i vissa svenska och norska
dialekter kvarlevande <i>billing</i> ’tvilling’, ett namn som
väl motiveras av bergets iögonenfallande tvekluvna
beskaffenhet.

Våra önamn äro till största delen oförklarade.
Här må därför blott exempelvis anföras <i>Ven (Hven),</i>
äldst <i>Hwäthän,</i> troligen ’klippan’ (jfr isl. <i>huedhra</i> ’klippa’),
<i>Runmarö,</i> äldst <i>Rothmö,</i> och <i>Rådmansö,</i> äldst <i>Rudhma,</i>
båda av <i>rodhme, rudhme</i> (jfr da. <i>rödhme</i>) ’rodnad,
rödaktig färg’ (t. e. på klippor), samt de många som
innehålla pluralen av <i>arin</i> ’förhöjning’ (jfr Kalmar ovan
s. 97), t. e. <i>Arnö</i> för äldre <i>Arnedhe</i> av <i>ed</i> ’smal
landremsa mellan eller utefter vatten’, <i>Askarö</i> och <i>Helgarö,</i>
båda av äldre <i>-arna.</i>

Till sist må besvaras en fråga, som kanske mången
läsare av ovanstående framställning vill göra: vilket
är det oftast förekommande av alla Sverges nu
brukliga ortnamn? Detta är utan allt tvivel det mycket
unga <i>Fridhem,</i> varav redan 311 exemplar antecknats,
under det att det därnäst vanligaste, <i>Torp,</i> uppvisar
blott 206, så <i>Berg</i> 205, <i>Berga</i> 190, <i>Haga</i> 176, <i>Näs</i> 
och <i>Backa</i> 172, <i>Hult</i> 169, <i>Boda</i> 164, <i>Nygård</i> 160,
<i>Sö(de)rby</i> 150, <i>Åsen</i> 148, <i>Karlslund</i> 144, <i>Lugnet</i> 129
osv. Måtte detta nu så populära Fridhem, också vara
ett sant ord och av profetisk innebörd för vårt folks
framtid!

</chapter>
<chapter name="Dekorativ stavning av familjenamn">
<h2><small>Dekorativ stavning av familjenamn.</small></h2>

Danska författare ha skrivit åtskilligt om vad de
kalla »dekorerede fornavne», varmed de mena
förnamn, försedda med tillägg som karakterisera namnets
bärare, vare sig i dålig eller god riktning. Även i
svenskan ha vi gott om dylika. Jag erinrar om <i>skral-Hans, 
grill-Janne</i> med den av tidningen Figaro
uppfunna efterbildningen <i>trill-Janne</i> (dvs. sportfåne per
velociped), <i>snål-Jåp</i> (av <i>Jakob</i> med den äldre
biformen <i>Jap,</i> varav <i>Jäppe,</i>) <i>dummer-Jöns, barfota-Lasse,
krok-Mickel, tråk-Måns, döv-Nicke</i> (av <i>Niklas</i>), <i>grin-Olle.
snuske-Pelle</i> eller, för att vända oss till det täcka
könet, <i>högfärds-Brita, pip-Lisa, sladder-Maja</i> osv.
Benämningen »dekorerade» synes mig emellertid föga
träffande, enär det karakteriserande tillägget, såsom
vi av nyss anförda exempel se, i regeln är allt annat
än prydligt och det »dekorerade» namnet i sin helhet
snarare att anse som ett skällsord, mera undantagsvis
ett smeknamn.

Med långt större skäl synes man mig kunna tala
om dekorerade familjenamn. Jag förbigår här de
mindre talrika fall, då prydnaden består i tillägget
av en förstavelse såsom i <i>af Klintberg, de Berg, von
Andersson</i> eller av en ändelse såsom i <i>Hagströmer</i> (av
<i>Hagström</i>), <i>Bolinder</i> o. d. fall, där det dekorativa
bihanget är att jämföra med frackskörten på
kavaljerens och släpet på damens dräkt, vad man
skulle kunna kalla integrerande dekorationer, de där
innebära en verklig omfasonering av plagget,
respektive namnet. Jag vill i stället dröja vid de
ojämförligt vanligare fall, då namnets prydnad eller
prydnader — ty de uppträda ofta hopvis — äro att
förlikna vid de lösa, för att icke säga lösliga, påhäng
som kallas ordnar. Mot dekorerandet med en eller
flera ordnar, som ju ej förändra själva formen av
personens dräkt, utan endast förläna den en färgrikare
och stämningsfullare prägel, svarar nu i namnvärlden
användandet av vad jag här kallar dekorativ stavning,
dvs. anlitande av andra — helst sällsynta — eller
flere bokstäver, än som för ett enkelt och okonstlat
återgivande av namnets ljud erfordras. En dylik stavning 
ändrar ju nämligen på intet sätt själva lydelsen
av namnet, utan förvandlar det blott till en större
ögonfägnad. Denna fägnad beredes visserligen icke
alltid den goda smaken, utan väl ofta snarare den
chronschoughska, ty mig åtminstone förefaller <i>h</i> i
<i>Sjöahnder</i> och <i>Lundehll</i> som någonting à la örhänge
och alla rariteterna i <i>Rohzén, Caullvine</i> och <i>Lourahng</i>
erinra mig om vildarnas ringar i öron, näsa, läppar
osv. Men å andra sidan måste man vara en fanatisk
och doktrinär nystavare för att icke otvunget medge,
att <i>Creutz</i> och <i>Coyet</i> äro bra mycket vackrare än
<i>Kröjts</i> och <i>Kåjätt</i> skulle vara. Den enkla grunden
härtill är den, att dessa namn i motsats till de förra
ha över sig den ålderns patina, som ju förskönar så
månget konstverk. Äkta ruiner äro som bekant i
regeln sköna, konstgjorda sådana däremot osmakliga,
åtminstone för en odlad smak.

Härmed ha vi närmat oss svaret på frågan om
ursprunget och arten av de beståndsdelar, som komma
till användning vid den dekorativa stavningen. Dessa
utgöras nämligen i regeln av antikviteter, äkta eller
— mer eller mindre stilenligt — eftergjorda, till en
mindre del av jämförelsevis modernt utländskt gods,
importerat eller hemmagjort med falsk
ursprungsbeteckning, vald i känslan av att det främmande
just såsom sådant för mången gäller som skönt.

Först och främst anlitas då gamla bokstäver,
som antingen helt och hållet, såsom <i>q</i> och <i>w</i>, eller
i det allra närmaste, såsom <i>c</i> och <i>z</i>, försvunnit ur
modern praktisk svensk skrift. Den vördnad, som
på grund av deras ålder och sällsynthet tillkommer
dem, gör, att t. e. <i>w</i> kan användas som så att säga
högtidsdräkt för <i>v</i>, <i>q</i> för <i>k</i>, <i>z</i> för <i>s<i>, och <i>c</i> omväxlande
för än <i>k</i>, än <i>s</i>. Också är <i>Wall, Wallin, Widman,
Wiklund</i> o. d. vida mera omtyckt än <i>Vall</i> osv., och
säkerligen anses <i>Hwasser, Swartling</i> o. d. som prydligare
än <i>Hvasser</i> osv. <i>Carls(s)on</i> är ännu ojämförligt
vanligare och allmänt såsom finare ansett än <i>Karls(s)on</i>
och hrr <i>Sederblad, -holm, -stedt</i> och <i>-ström</i> äro
ögonskenligen plebejer vid sidan av sina för örat likställda
kolleger <i>Cederblad</i> osv. Känslan härav har framkallat
sådana stavningar som å ena sidan <i>Clarholm</i> (av
<i>Klarälven), Clase, Colja</i> (jfr fisknamnet), <i>Crona, Cullin,
Cumlin</i> (av <i>Kumla</i>), å andra sidan <i>Celander, Celinder, Cilén,
</i>
<i>Cyrén</i> (jfr växtnamnet) och <i>Cimmerdahl, -lund</i> (jfr
stavningen <i>Cimbrishamn</i> för <i>Simrishamn</i> genom en falsk
anslutning till <i>cimbrernas</i> gamla folknamn) vid sidan
av de etymologiskt trognare <i>Simmerlund, -ström</i>. En
superfin användning av <i>c</i> för <i>s</i> kommer till synes i
<i>Larcén, Olcén, Rocén, Svencén</i>, och i båda sina valörer
får det tjänstgöra i <i>Clace</i> och <i>Cruce</i>. Vad åter <i>z</i>
beträffar, så har det ju gamla (och utländska) anor i
<i>Zakrisson, Zedritz, Ziegler, Schwartz</i> m. m.  I anknytning 
härtill har det i dekorativt syfte insatts i t. e.
<i>Zandell, Zandén, Zandersson</i> (av <i>Sander,</i> kortform av
<i>Alexander</i>), <i>Zantes(s)on, Zegolson</i> (av <i>Segol</i>, dialektform
för <i>Sigurd</i>), <i>Zelander, Zelinder, Zeverin, Zilén, Zimmerlund, 
Zyrén</i> samt med stor förkärlek i namn på <i>-son,
-sen, -sén(s)</i> såsom <i>Carlzon, Larzon, Pehr(s)zon, Petérson,
Zakrizon, Lar(s)zen, Larzén, Pehrzén, Peterzén(s)</i>. Andra
trevliga användningar av <i>z</i> visa <i>Axzén, Chruzander,
Henrikz, Leonardz</i> och <i>Petruz</i>. Slutligen ha vi <i>q</i>, som
emellertid så nyss avskaffats till dagligt bruk, att det
knappt hunnit nobiliseras och ett <i>Almkvist</i> eller
<i>Kvarnström</i> vid sidan av otaliga <i>Almqvist, -quist, -qwist,
Qvarnström</i> o. d. nästan har nyhetens behag.

Men vi äga av forno icke blott vissa ovanliga
bokstäver, utan även många nu i vanlig skrift obrukliga 
bokstavsförbindelser. I dessa spelar <i>h</i> en
synnerligen framträdande roll, som så småningom gjort det
till ett slags våra familjenamns vasaorden.

I äldre svensk skrift ingick tills omkring år 1700
<i>h</i> i förbindelserna <i>dh</i>, <i>gh</i> och <i>th</i>, av vilka de båda
förra väsentligen förekommo efter vokaler och <i>r</i>, den
sistnämnda i vissa ords början. Till gammalt skriftbruk 
ansluta sig därför sådana stavningar som 
<i>Lindbladh, Wingårdh, Modigh, Lindbergh, Wiborgh, Thorsson</i>.
Genom falsk analogi har man sedan fått sådana i
fornälskarens ögon långtifrån sköna stavningar som
<i>Asplundh, Ljungwaldh, Henningh, Thelning, Thurbin,
Dhunér</i>. Nu hade emellertid tyskan, varifrån vi fått så
många familjenamn, <i>h</i> även näst efter lång vokal i
sådana fall som <i>Hahn, Hahr, Kahl,</i> vidare i ordslut
efter <i>t</i>, t. e. <i>Roth</i> (dvs. röd), samt i förbindelserna <i>ch</i>
(dock icke i början av ord) och <i>sch</i>, t. e. <i>Bach, Leche,
Schröder, Busch</i>. Detta gav genom en icke i allo lycklig 
imitation upphov till sådana stavningar som
<i>Ahlgren, Andréhn, Dahl, Julihn, Karlsohn, Lindbohm,
Stenbiht, Båth, Corth, Qvisth, Width, Aschan, Schånberg,
Schöldberg</i>. Därtill kom, att man från latinet (och
grekiskan) övertagit <i>ch</i> i början av ord, t. e. <i>Christiansson, 
Chrysander</i> (dvs. guldman), samt <i>ph</i> och <i>rh</i>, t. e.
<i>Philipsson, Arrhenius,</i> och härav tog man sig
anledning att även stava <i>Chrigström, Chronwall, Phalén,
Rhödin, Rhezelius</i> (förr <i>Reese</i>), <i>Rhubin</i>. Nu hade man
hunnit få det intrycket, att <i>h</i> lämpligen kunde
anbringas i dekorativt syfte ungefär var som helst, och man
gjorde flitigt bruk av den vunna friheten, stavande
<i>Ahlbin, Anthonius, Barkh, Bergmarkh, Bishe, Kullh,
Lauhrén, Marckhl, Spikh, Sthör</i> och <i>Rhode</i> eller <i>Rohde</i>
eller <i>Rodhe</i> osv. efter behag.

En annan från vår äldre skrift ärvd förbindelse
är dubbelskriven vokal, som ofta brukades i enstaviga
ord eller flerstaviga ords sista stavelse för att utmärka
vokalens längd. Härav förklaras sådana stavningar
som <i>Bååth, Green, Göök, Höök, Kraak, Krook, Kruus,
Lööf, Roos, Ruus, Staaff, Stöök, Ankarloo, Lindesjöö,
Noreen,</i> varemot <i>Kléen, Cornéer, Deléen, Lagergréen,</i>
<i>Scotéen,</i> o. d. genom det malplacerade accenttecknet
uppvisa en olämplig sammanblandning av franska och
fornsvenska stavningsprinciper och <i>Petersòon</i> röjer
fullständig obekantskap med bådadera. I stället för <i>ii</i>
skrevs fordom oftast <i>ij</i>. Härav <i>Collijn, Livijn, Wijk</i>
— men oegentligt <i>Wijkander,</i> där vokalen ju icke är
lång — o. d. vid sidan av <i>Spiik, Thiis</i>.

Slutligen stammar ock från forntiden användningen 
av vissa bokstäver i annan betydelse än den
som numera vanligen tillkommer dem. Emedan den
äldsta fornsvenskan saknade <i>j</i> och i dess ställe använde
<i>i</i> samt mycket ofta brukade <i>e</i> såsom tecken för <i>ä</i>,
stava vi ännu <i>Bielke, Hielmqvist, Hierta, Iacobi, Liliebladh, 
Stenbeck, Stierna</i> o. d. (trots <i>bjälke, hjälm, hjärta,
Jakob, lilja, bäck, stjärna</i>), vid sidan varav ett <i>Stenbäck</i> 
o. d. tar sig allt annat än aristokratiskt ut, och
vid ett <i>Järta</i> tarvas det hela glansen av bärarens
personlighet för att försona vår känsla för gentiljessens 
krav. En märklig blandning av fornsvensk,
nysvensk och tysk stavning visar ordet <i>sköld</i> i t. e.
<i>Hammarskiöld, -skjöld, -sköld, Cederschiöld</i> och
<i>Rudenschöld</i>.

Om, såsom vi ovan sett, våra familjenamn redan
genom ett segt fasthållande vid vissa bokstäver <i>(c, q,
w, z),</i> som annars helt eller i det närmaste försvunnit
ur vår skrift, blivit rikare på typologiska möjligheter
än andra ord, så skärpes detta förhållande ytterligare
därigenom, att de understundom upptagit till
användande vissa utländska bokstavstyper, som alltjämt
äro främmande för vanlig skrift. Sådana, pendanter
till Vita falken och Isabella catholica, äro t. e. de
från latinet hämtade <i>æ</i> och <i>œ</i>. Det förra får vanligen
representera <i>e</i>, t. e. <i>Crælius, Cæderstrom, Fåhræus,
Palmær, Thermænius,</i> mera sällan <i>ä</i>, t. e. <i>Lindbæck,
Længstadius, Schæffer,</i> undantagsvis även <i>a</i>, t. e.
<i>Clæsson</i>. Det sednare betyder <i>ö</i>, t. e. <i>Cronsiœ, Schrœder,</i>
och utbytes ofta mot <i>oe</i>, t. e. <i>Cronsioe, Oest</i>. Tyskt
lån är <i>ü</i> för <i>y</i>, t. e. <i>Schüllerqvist, Thüberg</i> och — 
<i>Bülund</i>. Från franskan åter ha vi de med allehanda
accenter och andra bitecken försedda bokstäverna.
En av dessa, <i>é</i>, har fått en vidsträckt praktisk användning 
för att beteckna, det ändelserna <i>-e, -en</i> och <i>-er</i>
äro ordets starkast betonade, t. e. <i>André, Linné, Almén,
Edén, Brunnér, Caspér,</i> och denna förnuftiga princip
lär väl ej kunna bringas på fall genom de attentat,
som riktas mot densamma genom accenttecknets
användande dels överflödigt såsom i <i>Eén, Kléen, Noréen,
Rhén, Boréll, Christéll, Pérson, Péters,</i> dels
ändamålsvidrigt såsom i <i>Lindhé</i> (läs <i>Linde</i>), <i>Médin</i> (läs <i>Medín</i>),
<i>Petérzon, Anshélm, Cedergrén,</i> eller — med accenten
över en<sp> stum</sp> vokal — <i>Claésson</i>. I användningen av
andra accentuerade typer skönjes däremot icke spår
av princip eller strävan efter ändamålsenlighet, utan
äro de så »dekorativa» som gärna möjligt, t. e.
<i>Petersòon, Kôersner</i> (läs <i>Tjörsner</i>). Detsamma gäller <i>ë</i>, som
än betyder ett <i>e</i>, som skall uttalas, t. e. <i>Boëthius,
Clarëus,</i> än ett som<sp> icke</sp> skall uttalas, t. e. <i>Claës(s)on</i>.

Emellertid bjuda våra namn icke blott på utländska 
bokstavstyper utan även i rikt mått på utländska
bokstavsförbindelser till uttryckande av ljud, som vi
vanligen på annat och vida enklare sätt återge. Så
t. e. tecknas <i>ö</i>-ljudet på franskt sätt med <i>eu</i> i <i>Meuller,</i>
på tyskt med <i>ue</i> i <i>Mueller, Uebel</i> och, genom en
sammanblandning av de båda tyska skrivningarna
<i>übel</i> och <i>Uebel</i>, med <i>üe</i> i <i>Üebel</i>. Det förra har många
likar i <i>Leufqvist, Leuwgren, Schreuder, Teurnberg</i> m. fl.
Synnerligen prydligt är <i>Leüfvén</i> — franskt <i>eu</i> med
tyska prickar — där <i>eü</i> betyder <i>ö</i>, under det att
detsamma i <i>Heüman</i> betyder <i>öj</i>. Ännu mångtydigare är
<i>ou</i>, som än på något slags franskt sätt får beteckna
vårt <i>o</i>-ljud, t. e. <i>Ankarlou, Fogelklou, Areschoug, Schough,</i>
än på franskt-engelskt vis <i>u</i>, t. e. <i>Schoultz, Youngberg,</i>
än åter — gud vet varför — <i>å</i> såsom i <i>Coullwin,
Lourahng</i>. Annars kan <i>å</i> på rent franskt sätt tecknas
<i>au</i>, t. e. <i>Caulvin</i> och, genom oriktig utläsning av det
tyska ordet för ’duva’, <i>Taube</i>. Kanske enastående
är <i>ä</i>-ljudets stavning i det ursprungligen franska
<i>Boivie,</i> som ock skrives <i>Boive, Boévie, Béve, Befwe,
Befve,</i> allt att utläsa »<i>Bäve</i>». På tyskt inflytande
åter beror återgivandet av långt <i>i</i>-ljud med <i>ie</i> i
<i>Liedberg, Wiedberg, Wieselgren</i> (efter <i>Vislanda</i>) m. m.

Med det nu anförda är förteckningen på de
utländska grannlåterna icke på långa vägar fullständig. 
Dit hör nämligen bl. a. även användningen av
åtskilliga våra vanliga bokstäver på ett för vårt språk
främmande sätt. Då t. e. i äldre tyska <i>j</i>-ljudet ofta
återges med <i>y</i>, t. e. i <i>Beyer</i> eller <i>Bayer</i> (’en från Bajern’),
<i>Boye, Geyer, Meyer,</i> så har denna beteckning överförts
till svenska namn såsom <i>Leyonmarck,</i> och då detta <i>y</i>
fordom ofta försågs med prickar och sålunda blev
nästan omöjligt att särhålla från <i>ij</i>, så skrevs även
<i>Geijer, Meijer</i> och i överensstämmelse därmed t. e.
<i>Leijonancker</i> o. d. Nu tog en modig svensk Stenberg
steget fullt ut och skrev sig <i>Stenberij</i>. Från latinet
och tyskan i förening stammar seden att teckna
<i>v</i>-ljudet med <i>u</i> näst efter <i>q</i>, t. e. <i>Almquist, Quiding.</i>

Det hör ju till de förnämas prerogativer att få
fråssa i vad gemene man kallar överflöd. Så ock i
fråga om namn. Att onyttiga bokstäver äro skönhetsmuscher, 
har man för länge sedan upptäckt. Och ho
kan på allvar neka till att t. e. ett <i>Ahnfeldt,
Lilljeforss, Staaff</i> och <i>Storck</i> ser betydligt förmögnare och
mera soignerat ut än ett enkelt och simpelt <i>Anfält,
Liljefors, Staf</i> och <i>Stork</i>. Särskilt älskade äro det
stumma <i>d</i> i t. e. <i>Annerstedt, Karlfeldt</i> o. d. och <i>e</i> i t. e.
<i>Andrée, Torpadie</i> o. d., vid vilka utländska mönster
icke saknats, något som blott gör det hela så mycket
mera de haut goût.

Men rikedomen har sina faror. Och den
ortografiska rikedom, som vi sålunda sett våra
familjenamn utveckla, medför verkligen för deras bärare
avsevärda olägenheter. Vem kan vara säker på att
bli rätt stavad — och det vilja vi ju dock alla — 
om hans familj är en av de 13 (olyckligt tal!), som
heta lika, men som för att hävda sin självständighet
alla skriva sig olika, nämligen: <i>Claeson, Claëson,
Clæson, Claesson, Claësson, Claésson, Clæsson, Clason,
Classon, Klaeson, Klaesson, Klason, Klasson</i>. Och vilket
huvudbry vållar oss icke det namn, som vi alla snart
sagt dagligen måste skriva, genom sina 11 möjligheter,
vid valet mellan vilka man sannerligen avundas
Herkules vid skiljovägen! De se så ut: <i>Pettersson, Petterson,
Petersson, Peterson, Petterzon, Peterzon, Petérzon, Pettersohn, 
Petersohn, Petersòon, Petterssån</i>. Och ändå fattas,
som man ser, många möjligheter, de där morgondagen
kanske skänker oss. Nu kan någon tycka, att denna
mångfald är mindre underlig i fråga om ett så långt
namn. Ack, variationskalkylen öppnar för 
människoanden oanade vidder även i fråga om mycket mindre
antal bokstäver. Det icke just långa namnet <i>Sten</i>
stavas även <i>Steen, Stehn, Sthen, Stén, Stéen, Stéhn, Sthén,</i>
alltså på 8 olika sätt, dvs. lika många som det
omfångsrikare <i>Löfgren, Löfgrén, Lövgren, Lövgrén,
Löwgren, Leufgren, Leuwgren, Leuwgréen</i>. Man kan bli
förtvivlad för mindre.

Vi ha nu lärt känna den rike mannen. Låtom
oss till sist ock kasta en, naturligtvis blott helt flyktig,
blick på Lasarus. Han uppträder icke dekorerad, icke
i högtidsdräkt, utan rentav i sin naturliga nakenhet.
Bland familjenamnen representeras han av sådana,
som med cynisk rättframhet återge namnets uttal — 
stundom till och med ett simpelt sådant — med så
få och otvetydiga bokstäver som möjligt, t. e.
<i>Fredbärj, Andärsson, Jakopsson, Petterssån, Svänsson</i> och
<i>Kalsån</i>. Man måste vara en själafrände till den
bildande konstnären, med hans sinne för den nakna
människans skönhet för att till fullo uppskatta den
enkla fägringen i dylika namn.

*

</chapter>
<chapter name="Västgötska ortnamn">
<h2><small>Västgötska ortnamn.</small></h2>

<h2><small>I.</small></h2>
<h2><small><small>Götaälv och Västergötland.</small></small></h2>


Liksom Götaälv ännu vanligen i den kringboende
befolkningens mun får heta helt enkelt »Älva», så
kallades den i allra äldsta tid oftast blott <i>Älf.</i> Så t. e.
har floden hos Adam av Bremen på 1000-talet den
latiniserade formen <i>Albis,</i> som nästan alldeles ljudtroget
återger det uttal, som före vikingatiden måste ha
tillkommit ordet <i>älv.</i> Detta ord höll sålunda en gång
på att fastläsas såsom en viss svensk flods egennamn,
alldeles som det för längesedan gått med det ljud
för ljud motsvarande tyska ordet <i>Elbe.</i> Emellertid
visar sig redan i norsk-isländska skrifter från
1200-talet namnet <i>Gautelfr.</i> Det <i>gaut,</i> som här uppträder
som första sammansättningsled, och som i svensk
form heter <i>göt,</i> ingår i många andra nordiska
vattendrags namn. Så t. e. ha vi i Norge <i>Gautåen</i> och
<i>Gautelven,</i> i Sverge sjön <i>Göten</i> i Misterhults socken,
Kalmar län, och <i>Götsjön</i> i Örs socken, Dalsland. Detta
gamla fornnordiska ord, som endast anträffats i eller
såsom namn på vattendrag, motsvarar fullständigt det
forn- och medelhögtyska <i>goz,</i> nyhögtyska <i>Gos-</i> (i
ortnamn), på samma sätt som vårt <i>stöt</i> är ty. <i>stoss, flöt</i>
ty. <i>floss</i> osv. Det tyska ordet betyder ’utgjutning,
flöde, ström, fors’ och ingår liksom det nordiska i
älvnamn, t. e. <i>Gosau.</i> Såsom både formen och
betydelsen utvisa, sammanhänger det nära med <i>gjuta, göt,</i>
ty. <i>giessen, goss</i> (jfr det bekanta ty. ortnamnet
<i>Giessbach,</i> dvs. ’forsande bäck’). Då det nordiska ordet helt
säkert en gång haft samma betydelse som det tyska,
så bar alltså <i>Götälven</i> från början varit ungefär ’ström-’
eller ’forsälven’. Det lider väl intet tvivel, att den
»fors», på vilken i och genom detta namn anspelas,
är de framför alla andra i våra nejder ryktbara
Trollhättefallen, liksom det schweiziska <i>Giessbach</i>
uppkallats efter sina sju vackra fall. I hur hög grad
Trollhättans vattuflöde redan i forna tider drog till
sig uppmärksamheten på bekostnad av älvens övriga
lopp, finna vi därav, att hos Olaus Magni på
1500-talet <i>Trolhetta</i> är namn på hela Götaälv. Först på
1600-talet visar sig formen <i>Göta älv,</i> bildad i likhet
med och i anslutning till <i>Göta rike, Göta land.</i> Det
gamla <i>Göt-,</i> vars betydelse ej längre förstods, har
alltså ersatts av den gamla genitiven av folknamnet
<i>götar,</i> på samma sätt som ett dylikt utbyte redan
tidigare skett i uttrycket <i>Göta land</i> i stället för det
äldre <i>Götland,</i> som emellertid, så länge det hette så,
endast undantagsvis syftade på vad vi nu kalla
Götaland, i regeln däremot avsåg Västergötland.

Landskapets äldsta namn är nämligen, i norsk-isländska 
källor från 1200-talet, <i>Gautland,</i> dvs. landet
vid <i>Gaut</i> (Trollhättefallen) eller <i>Gautelfr</i> (Götaälv).
Som emellertid det nuvarande landskapet Östergötland 
koloniserats från Gautland och sålunda blivit
ett nytt sådant, kände man tidigt behov av särskilda
namn för moderlandet och dess stora koloni. Redan
omkring 1225 träffas därför också <i>Vestra Gautland</i>
såsom namn på det förra. I äldsta svenska källor
från slutet av 1200-talet träffas den härav
regelbundet utvecklade formen <i>Västragötland,</i> varav omkring
1325 <i>Västergötland</i> med samma omflyttning av <i>r</i> som
i <i>Anders</i> för <i>Andre(a)s, Hindersmässan</i> för
<i>Hindriksmässan</i> m. m. Genom mellanstadierna <i>Västergylland</i>
1397 och <i>-gyllen</i> 1511 har utvecklat sig det
nuvarande vardagliga <i>Västergylln,</i> som dock icke användes
inom själva landskapet. — Omkring 1450 uppträder
stundom det till sin bildning avvikande namnet
<i>Västergöta land</i> eller med förlust av <i>r Västgöta land.</i>
Här liksom i det vidsträcktare syftande och särskilt
såsom motsättning till och därför till likhet med <i>Svea
land</i> skapade uttrycket <i>Göta land</i> har det gamla
oförstådda <i>Göt-</i> ersatts med genitiven av folknamnet
<i>(väst)götar</i>.

Detta folknamn — i isländsk form <i>gautar,</i> i
fornsvensk <i>götar</i> — har kanske en gång i tiden uppstått
just på grundval av namnet <i>Gautland Götland,</i> på samma
sätt som <i>goter</i> eller <i>gutar</i> av <i>Gotland, Gutland,</i> det
isländska <i>vermar</i> 'värmlänningar’ av <i>Värmeland</i> (äldst
<i>Värmelland)</i>. Sannolikare synes dock, att <i>gautar</i> utgör
en förkortning av västgötarnas äldsta uppvisbara
namn, vilket hos den gotiske författaren Jordanes på
500-talet anföres under formen <i>gauthigoth[æ]</i> och
synes betyda ’Gaut-goter’, dvs. goter (från trakten av)
Gaut (Trollhättan), i motsättning till samme
författares <i>ostrogothæ</i> ’öster-goter’, varvid det är likgiltigt,
om man delar eller icke delar Jordanes något
chauvinistiska, men icke desto mindre förmodligen riktiga
åsikt, att götarna voro, liksom »hreidgotar»,
»eygotar», och väl skandinaver överhuvud, ett slags goter.
Att ett sammansatt folknamn sådant som <i>gautigotar</i>
kan förkortas till <i>gautar</i> (hos Ptolemæus omkring år 150
<i>goutai,</i> hos Procopios omkring 550 <i>gautoi)</i>, har man
många exempel på, t. e. de angelsachsiska <i>hredhas</i>
av <i>hreidhgotar, vederas</i> av <i>vedergotar,</i> det latinska <i>vesi</i>
jämte <i>vesigoti</i> (de s. k. västgöterna, rätteligen
’ädelgoter’) o. d.

*

<h2><small>II.</small></h2>

<h2><small><small>Kinds härad.</small></small></h2>

<i>Kind</i> är ett urgammalt — med det tyska <i>kind</i> ’barn’
nära besläktat — nordiskt ord, som i fornisländskan och
fornnorskan förekommer i sin ursprungliga betydelse av
’ätt, släkt, folkstam’. I Sverge däremot har det
endast anträffats i en hop ortnamn, där <i>kind</i> således
måste vara att fatta såsom ’hemvist för en viss ätt
eller folkstam’. Före <i>kind</i> måste alltså i regeln gå
eller åtminstone en gång ha gått ett person-, ätt-
eller folknamn, angivande<sp> vems</sp> eller<sp> vilkas</sp> ätt och
hemvist det är fråga om. Också har Hellquist i sitt
förträffliga arbete ’Om de svenska ortnamnen på
<i>-inge’</i> med rätta påpekat, att i Östergötland, där
häradsnamn på <i>-kind</i> äro vanliga, dessa i regeln framför
<i>-kind</i> ha genitiv av ett mansnamn, som tvivelsutan
anger ättens stamfar. Så är t. e. <i>Hanekinds</i> härad
det härad, som beboddes av Hanes ätt, de s. k.
<i>hanungarna</i> (jfr <i>folkungar</i> ’Folkes ättlingar’ o. d.)
eller <i>haningarna.</i> Denna förklaring styrkes därav, att
i Hanekind ännu finnes en gammal gård vid namn
<i>Haninge.</i> Ty såsom Hellquist visat, äro ortnamn på
<i>-inge (-unge</i> och <i>-unga)</i> ursprungligen ingenting annat
än själva ättenamnen. <i>Haninge</i> betyder således
’Hane-ättlingarna(s hemvist)’ och är alltså ungefär
liktydigt med <i>Hanekind</i> ’Hanes ätt’, under det att
Hanes hem egentligen bör ha hetat <i>Hanesta</i> (jfr
<i>Hansta</i> i Södermanland) eller <i>Hanebo</i> såsom ännu den
socken i Hälsingland, varav <i>Hambo-</i>(dvs. Hanebo-)
polskan fått sitt namn. På samma sätt är det
östgötska häradet <i>Bankekind</i> ’Bankes ätt’ (jfr byn <i>Banka</i>
inom häradet och <i>Banketorp</i> strax utanför dess gräns)
och <i>Björkekind</i> — i fornsvensk tid <i>Biärkakinda</i> härad
— ’Bjarkes ätt’. Exempel på förbindelsen av ett
folknamn med följande <i>kind</i> erbjuda de i isländska
skrifter vanliga uttrycken <i>svia kind</i> ’sveafolket’, <i>virdha
kind</i> ’virdarnas (i Värend) folk’ o. d.

Det är under sådana omständigheter påfallande,
att häradsnamnet Kind i Västergötland alltifrån
1200-talet, då det först anträffas, vanligen benämnes blott
<i>Kind.</i> Detta kan emellertid, enligt vad som ovan
visats, icke gärna vara att fatta annat än som en
förkortning av ett på fullständigare sätt bildat namn,
liksom då vi säga <i>Stäket</i> för <i>Almare stäk, Kanalen</i> för
<i>Göta kanal</i> osv. Hur det fulla namnet lytt, få vi
lyckligtvis veta genom ett par urkunder från slutet
av medeltiden, i vilka man i stället för Kind finner
formen <i>Agnakinda härad</i> (genom felskrivning även
<i>Anakinda h.)</i>. Det här uppträdande <i>Agna-</i> måste vara
antingen mansnamnet <i>Agne</i> eller — vilket jag i
betraktande av bygdens stora utsträckning och höga
ålder finner sannolikare — ett folknamn, som väl
även återfinnes i det från Snorres konungasagor
bekanta <i>Agnafit</i> »väster om Stocksund» (dvs.
Stockholm), sålunda kanske det nuvarande Fittja, i
fornsvensk tid <i>Fitia,</i> pluralis av <i>fit</i> ’strandäng’. Detta
folknamn har rimligtvis hetat <i>aghar,</i> gen. <i>agna,</i> med
samma böjning som <i>gutar,</i> gen. <i>gutna,</i> ’gottlänningar'
m. fl. Dess singulara form återfinnes i det
fornsvenska och forndanska mansnamnet <i>Aghi</i> (det
forntyska <i>Ago)</i>, som ännu är bevarat i ortnamn, såsom
<i>Avesta</i> (förr <i>Aghastadhir)</i>, och som ingår i många
fornsvenska personnamn, såsom <i>Agmundh, Aghvald,</i>
för att icke tala om vårt nuvarande, från Holstein
inkomna och som familjenamn använda <i>Agardh</i> (fornty.
<i>Agard,</i> äldst <i>Agihard)</i>. Samma stamform <i>Agn-</i>
(forntyskt <i>Egin-)</i>, som uppträder i gen. pl. <i>agna,</i> ingår i
andra personnamn, t. e. det isländska <i>Agnarr</i> och det
forntyska <i>Eginhard</i>. Genom förkortning av dylika
namn på <i>Agn-</i> ha det fornsvenska mansnamnet <i>Agne</i>
och dess forntyska motsvarighet <i>Egino</i> — bekant som
namn på en av våra ivrigaste missionärer på
1000-talet — uppstått och äro alltså s. k. kortnamn.

Även i Norge träffa vi samma folknamn, ehuru
i en oursprungligare form. Liksom folknamnet <i>virdhar</i>
är en utbildning med <i>dh</i> av det fornnordiska <i>verar</i>
’män’, och liksom isländskan har <i>firdhar</i> vid sidan av
<i>firar</i> ’män’ m. m. dylikt, så uppträder en dylik,
särskilt i folknamn rätt vanlig utbildning på <i>dh</i> i det
fornnorska ortnamnet <i>Agdhanes</i> (dvs. agdernas näs) vid
Trondhjemsfjordens mynning och i namnet på Norges
sydspets <i>Agdher,</i> som från början nog liksom Bajern,
Sachsen, Närke och många andra länders och
landskaps namn varit benämning på själva folket (som
sedan fick namnet <i>egdher)</i>. Den hithörande
singularformen <i>Agdhe</i> (forntyskans <i>Agido)</i> förekommer
åtminstone som fingerat personnamn.

Vad äntligen betydelsen av det nu behandlade
person- och folknamnet <i>Aghi,</i> plur. <i>aghar,</i> beträffar,
så är det tydligen identiskt med ordet <i>aga,</i> som i
fornsvenskan hette <i>aghi</i> och betydde ’fruktan’ och
’tuktan’, i isländskan även ’ofrid'. Detta ord hör till
verbet <i>aga</i> på samma sätt som t. e. <i>knalle</i> ’en som
går och knallar’ till verbet <i>knalla</i> osv. Dess
betydelse bör sålunda ursprungligen ha varit
’skräckinjagare, tuktare, fridstörare’, varav sedan ’tuktan, ofrid’,
på samma sätt som t. e. <i>avbasare</i> i ’ge någon en
avbasare’, <i>funderare</i> i ’ta sig en funderare’, <i>avstickare</i> i
’göra en avstickare’, <i>blandare</i> o. d. fått betydelserna
’avbasning, fundering, avvikning, blandning’ osv.
Namnet är sålunda mycket lämpligt såsom benämning 
för en av vår forntids krigiska folkstammar.

<h2><small>III.</small></h2>

<h2><small><small>Vättern.</small></small></h2>

»Man kan med kännedom af det oroliga och
hemlighetsfulla lynnet hos detta vatten finna sig
föranlåten att i benämningen se inlagdt begreppet om en
trollmakt» yttrade Rydqvist år 1857, och han
föreslog, om ock med mycken tvekan, att sammanställa
<i>Vättern</i> med <i>vätt</i> ’ande, troll’.

Denna förklaring är visserligen mycket poetisk,
men beklagligtvis äro poetiska namnförklaringar sällan
riktiga, och den nu nämnda är alldeles säkert oriktig,
något som kan vara överflödigt att här uppvisa, helst
den väl numera ej har några anhängare, åtminstone
ej bland vetenskapsmän. Att detta sjönamn liksom
så ofantligt många andra innehåller någon anspelning
på det våta elementet, har man länge misstänkt och
därför förmodat, att det ytterst sammanhänger med
<i>våt, väta</i> och <i>vatten</i>. Vid närmare övervägande finner
man också lätt, att sammanhanget med det
sistnämnda av dessa ord måste vara mycket intimt.
<i>Vatten</i> heter ju på engelska och holländska <i>water</i>
samt på tyska <i>wasser,</i> där <i>ss</i> står för äldre <i>t</i> såsom i
<i>gasse</i> ’gata’, <i>hassen</i> ’hata’ osv. Den vid första
påseende besynnerliga växlingen mellan <i>n</i> i det svenska
(liksom i det motsvarande gotiska och sanskritiska)
ordet och <i>r</i> i de tyska, holländska och engelska
(liksom i det motsvarande grekiska) finner sin förklaring
däri, att ordet ’vatten’ en gång böjts så som t. e.
det latinska <i>femur,</i> genitiv <i>feminis</i> ’lår’, dvs. vissa
former ha i ändelsen innehållit <i>r,</i> andra <i>n.</i> Denna
oregelbundna böjning har senare undanröjts på så
sätt, att man av ordet gjort tvenne, ett som i alla
former ändas på <i>r</i> och ett som överallt ändas på <i>n,</i>
alldeles som utvecklingsgången varit i de ursprungligen 
identiska holländska <i>ijser</i> och tyska <i>eisen</i> ’järn’.
Vi kunna därför lugnt antaga, att på samma sätt det
forns venska <i>Vätor</i> — först i nyare tid <i>Vätter-n</i> med
tillagd bestämd artikel — är från början alldeles
samma ord som <i>vatten</i>. Första stavelsens <i>ä</i>-vokal
är icke besynnerligare än i ordet <i>väta,</i> som
allmänneligen erkännes sammanhänga med <i>vatten</i>. Det
skulle emellertid föra oss för långt in i språkvetenskapliga 
detaljer, om jag här sökte utreda dessa vokalförhållanden. 
Att <i>Vättern</i> haft en dylik allmän betydelse, 
framgår väl för övrigt av att det — eller åtminstone 
ett därmed mycket nära besläktat ord —
ingår som sammansättningsled i många andra
sjönamn, t. e. <i>Alkvettern, Frövettem, Hålvättern, Ullvettern,
Övettern,</i> dessa att jämföra med sådana sjönamn som
<i>Lekvattnet</i> o. d.

*

</chapter>
<chapter name="Fridpark och naturminne">
<h2><small>Fridpark och naturminne.</small></h2>

I skogsvårdsföreningens tidskrift för år 1906, s.
31 ff. har professor A. G. Nathorst gjort ett inlägg i
den s. k. naturskyddsfrågan, däri han dels utdömer
de för de skyddade områdena föreslagna uttrycken
<i>nationalpark, naturpark, skyddspark</i> och <i>fredspark,</i> som
han vill ersätta med <i>skyddsmark,</i> dels i fråga om
namn på de enstaka föremål, som det gäller att
skydda, förkastar det av tidskriften förordade
<i>naturminne,</i> i vars ställe han kräver »benämningen
<i>naturminnesmärke,</i> bildad i fullständig öfverensstämmelse
med det tyska, af professor Conwentz brukade
’Naturdenkmal’».

I fråga om den kritik, som prof. N. riktat mot
<i>nationalpark, naturpark, skyddspark</i> och <i>fredspark,</i>
instämmer jag fullkomligt med honom. Däremot kan
jag ej för min del vara med om det av honom i de
nämnda uttryckens ställe föreslagna <i>skyddsmark</i>. Det
förhåller sig nämligen så, att i alla hittills gängse ord
på <i>skydds-</i> denna förstavelse — såsom man genom
en blick i Svenska akademiens ordlista, 7. uppl., lätt
kan övertyga sig om — har betydelsen ’skyddande’,
icke såsom här kräves ’skyddad’, t. e. <i>skyddsande,
skyddsgudinna, skyddshem, skyddskoppor, skyddsmedel,
skyddspatron</i> osv., osv. »Skyddsmark» finge därför
för flertalet, eller kanske alla, svenskar betydelsen
’mark där man åtnjuter skydd’ (ej ’mark som åtnjuter
skydd’) eller ’mark som skänker skydd’. Då här nu
är fråga om »fridlyst mark», så vore det i enlighet
med svenska språkets lynne att härav genom s. k.
ellips skapa ordet <i>fridmark</i> — vilket är något helt
annat än <i>fredsmark</i> — på samma sätt som vi av »en
tekopps fat» gjort <i>tefat,</i> av »trettondagens afton» ett
<i>trettonafton,</i> av »fröken i cigarrboden» ett
<i>cigarrfröken,</i> av »kornblomblå» ett <i>kornblå,</i> av »ros från
Aronstorp» ett aronsros, av »forntidsminne» ett <i>fornminne</i>
osv. i oändlighet.

Vad åter beträffar valet mellan <i>naturminne</i> och
<i>naturminnesmärke,</i> så föredrar jag alldeles avgjort det
förra, och detta visst icke blott därför att det är
kortare och lätthanterligare. Det kan nämligen icke
med rätta påstås — såsom prof. N. gjort — att ordet
<i>minne</i> blott skulle avse »något förflutet, något som
varit». Det gör det icke t. e. i de mycket vanliga
uttrycken »detta kommer att bli mig ett <i>minne</i> för
livet» och »ett <i>minne</i> för alla kommande(!) tider»
eller i Geijers »den tappres minne det bliver» m. m. d.
Ordet <i>minne</i> betyder nämligen ofta helt enkelt en
’minnesvärd sak’, något som förtjänar att hållas i
åtanka, bevaras, skyddas, äras och vördas. Liksom
<i>fornminne</i> är en ’minnesvärd sak, härstammande från
forntiden’, så är och blir <i>naturminne</i> för svensk
språkkänsla en ’minnesvärd sak, härstammande från själva
naturens skapelseprocesser’ och träder så i ett
ypperligt motsättningsförhållande till det, särskilt i
Danmark och Norge, mycket brukade <i>kulturminne,</i> dvs.
en ’minnesvärd sak, som vi ha den mänskliga
kulturen att tacka för’. »Naturminnesmärke» däremot
leder vår språkkänsla åt orätt håll. Ett <i>minnesmärke</i>
är i regeln, ja kanske alltid, något som tillkommit
till <i>åminnelse</i> av något annat, dvs. för att <i>påminna</i>
om något, på det att detta ej må falla i glömska.
Det lämpar sig alltså för runstenar, minnestavlor,
ärestoder o. d. »kulturminnen», men omöjligen för
spontant tillkomna naturföremål eller delar av jordytan
med allt vad däruppå är.

*

</chapter>
<chapter name="Astrid, Estrid och Nore">
<h2><small>Astrid, Estrid och Nore.</small></h2>

Under rubriken »Inga norska namn i almanackan»
meddelade Svenska dagbladet för den 28 nov. 1905
den även av andra tidningar, dock utan nämnda
»patriotiska» motivering, lämnade upplysningen, att
K. M:t i en den 24 nov. till Vetenskapsakademien
avlåten skrivelse förordnat, att i almanackan namnen
<i>Estrid</i> och <i>Nore</i> skulle utbytas mot <i>Astrid</i> och <i>Sverker</i>.

Vad motiv K. M:t kan ha haft för vidtagande
av denna, om icke viktiga, så dock i viss mån
uppseendeväckande regeringshandling, är mig visserligen
alldeles fördolt, men att det icke kunnat vara det av
nämnda tidning antydda, är uppenbart, eftersom
åtgärden snarare går i den riktningen att<sp> förnorska</sp>
vår namnlängd än tvärtom. Som detta förhållande
ej torde vara allom bekant, må det tillåtas mig att
här påpeka — vad som visserligen icke för någon
fackman är en hemlighet — hur med ifrågavarande
namns börd sig förhåller.

<i>Astrid</i> är (såsom jag redan i »Spridda studier»,
andra samlingen, 2. uppl. s. 47 framhållit) den 
normala norsk-isländska formen av det kvinnonamn,
som i svensk-dansk form heter <i>Estrid.</i> I Sverge är
den förra formen ingen enda gång med full säkerhet
anträffad under hela medeltiden, ty några runstenars
<i>Astridh</i> kan vara att utläsa <i>Ästridh.</i> Häremot strider
ej att Olof den heliges gemål, som var Olof
Skötkonungs dotter, av Snorre m. fl. norsk-isländska
författare uppges ha hetat <i>Astrid,</i> ty naturligtvis citera
dessa den norska drottningens namn i norsk form,
då de till och med kalla den danske konungen Sven
<i>Estridssons</i> moder för <i>Astrid.</i> Först i Gustav Vasas
registratur träffas en Aastrid Jonsson, men såsom av
tillnamnet synes ha vi här att göra med en
mansperson, som för övrigt att döma av skrivningen med
<i>Aa</i> hette <i>Åstrid,</i> icke Astrid. Och under nyare tiden
känner man ej till namnet här i Sverge förrän på
1800-talet, då det började användas genom lån från
norska böcker: romaner, konungasagorna o. d. (jfr
Spridda studier, andra samlingen, 2. uppl. s. 8).
Däremot är Astrid, enligt vad nutidens förnämste kännare
av det norsk-isländska namnskicket, bibliotekarien E.
H. Lind uppger, »vanligt i Norge hela medeltiden
igenom», och i Linds »Norsk-isländska dopnamn från
medeltiden» anföras ej mindre än 237 exempel på
namnet från tiden 800--1500. Lika vanligt är namnet
allt fortfarande i Norge enligt Aasens Norsk
Navnebog, under det att <i>Estrid</i> därstädes blott en enda
gång (liksom ock möjligen på Island en enda gång)
anträffats. Detta namn är däremot vanligt i Sverge
(liksom i Danmark) under hela medeltiden. Redan
från runstenar anför Lundgren (Spår av hednisk tro
och kult i fornsvenska personnamn, s. 23) sex
exempel jämte fyra sådana i skriftliga urkunder från åren
1225, 1259 och 1281. Från åren 1353, 1364, 1370
och 1394 äro fem personer med namnet <i>Estrid</i>
uppvisade hos Kullberg, Svenska riksarkivets
pergamentsbref, från 1403 omnämnes en i Svenskt
Diplomatarium, Ny serie I (och från Skåne en 1415 och en 1418, se
därsammastädes III). För 1500- och 1600-talen styrkes
namnets fortfarande livaktighet i Sverge av den
anonyme författaren till det förtjänstfulla arbetet
»Fyrahundrafemtio dopnamn som ej finnas i Riks-almanackan» 
(Sth. 1861); från 1800-talet anföres det både
av Senell och Norrman i Svenska landsmålen VI, 7,
s. 24 och s. 15 (fem fall). Det synes mig därför
verkligt ledsamt, att detta namn nu efter en
tusenårig fosterländsk tjänstgöring riskerar att försvinna ur
svenska folkets hem, därigenom att det förvisats ur
almanackan på grund av den onåd, vari det av
obekant anledning fallit hos K. M:t.

<i>Nore</i> åter är för Norge lika främmande som <i>Estrid</i>.
Åtminstone känner Aasens grundliga Norsk Navnebog
ej till namnet, och skulle det verkligen bäras av
någon norrman, så beror detta säkerligen på svenskt
inflytande. I Sverge däremot bars det, enligt
Norrman, år 1888 åtminstone av två svenskar. Namnet
är förmodligen bildat av Tegnér (hans »Nore» är av
år 1814) o. a. »göter» såsom en manlig motsvarighet
till <i>Svea</i>. Den förste svenske bäraren av namnet var
säkerligen den son till kapten J. Myhrman på Rämmen,
som föddes den 19 april 1822 och hade följande syskon
med ävenledes götisk-skandinavistiska namn: <i>Göthilda</i> f.
1817, <i>Svea</i> f. 1819 (faddrar Esaias Tegnér och hans maka,
f. Myhrman), <i>Vendili</i> (så!) f. 1821, <i>Scandinavia</i> f. 1823,
<i>Yngve</i> Frithiof f. 1830. I fornnordisk litteratur anträffas
Nore blott såsom namn på en dvärg, och<sp> detta</sp> namns
ursprungliga betydelse är rimligtvis »den förkrympte»
(se min utredning i K. Humanistiska Vetenskapssamfundets 
Festskrift, tillegnad Hans Maj:t konung
Oscar II, n:r 3, s. 22).

*

</chapter>
<chapter name="Reformer i modersmålsundervisningen">

<h2><small>Reformer i modersmålsundervisningen.</small></h2>

<h2><small><small>Några ord med anledning av Läroverkskommitténs
förslag år 1902.</small></small></h2>

Det är uppenbart, att Läroverkskommittén redligen<sp> 
velat</sp> och även tror sig ha lyckats i att, som
den säger, bereda en »väl behöflig förbättring» åt
modersmålets ställning vid våra skolor samt »genom
lämpliga kurs- och examensbestämmelser ytterligare
betrygga» densamma. Om den icke desto mindre
efter min mening i allt väsentligt härutinnan
misslyckats, så har detta sin naturliga förklaring och
fullständiga ursäkt däri, att kommittén icke inom sig ägt
någon ledamot med på speciell fackkunskap grundad
insikt i vad en fullt modern modersmålsundervisning
egentligen vill säga, och hur den ändamålsenligast
bör bedrivas. Därför är ock kommitténs förslag i
denna punkt endast att beteckna som en gammal
klut på ett gammalt kläde, ett lappande på en från
den nuvarande skolan övertagen, fullkomligt
otidsenlig och framför allt opedagogisk undervisningsplan
för ett ämne, som alla med sin mun bekänna vara
ett av skolans viktigaste, ja kanske det allra
viktigaste. Och dock är det väl på samma gång skolans
mest vanlottade ämne i fråga om undervisningsmetod,
ity att säkerligen i intet annat ämne så små resultater
av verkligt värde vinnas med så stora ansträngningar,
trots att så stora resultater<sp> kunde</sp> vinnas, därest den
reformation till huvud och lemmar företoges, som så
väl tarvas. För närvarande är ämnet en plåga för
flertalet både av lärare och lärjungar; för de förra,
emedan de vanligen icke rätt veta,<sp> vad</sp> de skola lära
sina lärjungar i detta ämne, som kan sägas vara på
en gång allt och intet, litet av varje, men intet i det
hela; för de sednare, emedan nästan allt vad de i
ämnet fått lära är — såsom jag tror allt vad
skolpojke heter med ovanlig enstämmighet skall intyga
— »dödande tråkigt».<sp> Varför</sp>, skola vi strax se.

Det grundläggande missgreppet i fråga om
modersmålsundervisningens ordnande är den plats,
som anvisats åt studiet av svenska grammatiken.
Detta ämne, som icke med nämnvärd behållning kan<sp>
systematiskt</sp> studeras förr, än man dels inhämtat
någon kännedom om andra språk, vilka kunna erbjuda
hållpunkter för en fruktbringande jämförelse, dels
ernått den förståndets mognad och övning, som är en
oundgänglig förutsättning för att kunna fatta de
väsentligen på psykologiska förutsättningar beroende
språkliga företeelserna, men som å andra sidan,<sp> sedan</sp> väl
dessa båda villkor uppfyllts, mer än de flesta ämnen
kan avgiva material till en både roande och för livet
fruktbringande undervisning — detta ämne förlägges
av hittills gällande undervisningsplan och även av
den nyaste kommittén uteslutande till 
begynnarestadiet, till klasserna 1 — 5. Detta ganska abstrakta
och väsentligen med självanalys sysslande studium
skall idkas av 9-, 10-, 11-åringar. Och efter vilka
läroböcker sedan! Den kunskapshungrande barnasjälen 
får i sin svenska grammatikläxa lära sig dels
en massa termer, som den icke kan begripa, och
vilkas innebörd läraren icke kan klargöra, om han
ens själv känner dem, dels sådana lärorika och till
en verkligt praktisk utbildning för livets värv tjänliga
fakta som att av <i>gata</i> bildas formerna <i>gatan, gator,
gatorna, gatas, gators, gatornas,</i> av <i>kalla</i> däremot <i>kallar,
kallade, kallat, kallas</i> osv., allt saker som barnet till
punkt och pricka känner, långt innan det kommer i
skolan; ty vet det<i> icke</i> detta och dylikt, så kan det
ännu icke tala så pass svenska, att det kan med
fördel begagna sig av skolundervisning, och bör därför
få tills vidare stå på språklig tillväxt. Genom dylik
skenundervisning berövar man ämnet dess förnämsta
hävstång för väckande av flit och intresse hos lärjungen,
nämligen<sp> nyhetens behag</sp> hos det, som meddelas.
Men att så göra är att begå en pedagogisk synd, ett
förpestande av vårt kanske kraftigaste livselixir:
arbetsglädjen, som även barnet behöver och älskar. Ty
varje väldanat barn gläder sig åt att lära något nytt
och att göra sådant, varav det ser någon frukt.

Och varför detta spegelfäkteri? Månne blott för
att utfylla »den åt modersmålet knappt tillmätta tiden»
(som det så vackert heter)? Nej, av pur slentrian
och slaveri under latinska, tyska osv. grammatikläsningen. 
Därför att böjningen av <i>mensa, mensæ</i>
osv., som barnet<sp> icke</sp> kan, måste på grund av sakens
natur mekaniskt inläras liksom tabulan,<sp> därför</sp> måste
gata, gatas osv., som barnet så innerligen väl kan,
på samma sätt mekaniskt innötas och sedan
upprabblas. Därför att <i>der, die, das</i> o. d. ur ett för
barnet fullkomligt<sp> främmande</sp> språk måste tidigt
inläras, medan ännu intresset är levande för
insamlande av kuriösa utvärtes ting, vare sig för ögat såsom
växter, insekter och frimärken eller för örat såsom
främmande glosor, slagdängor och fågelkvitter,<sp> därför</sp>
skall modersmålet, det för barnet bekantaste av allt,
lika tidigt göras till studieobjekt, och det
systematiserande, det självanalyserande, det spekulerande, det
sökande efter att besvara frågan<sp> varför</sp>, vilket utgör
ynglingens högsta glädje, det skall — jag vill icke
säga börjas, utan — parodieras genom att föreläggas
barnet till uppgift. Ynglingen däremot, han får icke
syssla med detta, som skulle ogement fröjda honom,
ty i skolans högre klasser, där svenska grammatiken
skulle börja och skulle drivas som ett huvudämne —
där läses den alls icke.

Nu må man icke svara mig, att missbruket icke
får fördöma bruket, att den faktiska tillvaron av
dåliga läroböcker och dålig undervisning på
nederstadiet icke hindrar, att en god lärobok och en god
undervisning för detta stadium kan givas. Härpå
svarar jag nämligen, att en god lärobok i svensk
grammatik för barn under 15 år överhuvud icke kan
skrivas av det enkla skälet, att sådana barn icke
skola läsa någon i läroboksform sammanfattad svensk
grammatik alls. Detta därför, att ämnet ligger över
deras fattningsgåva eller i alla händelser ännu icke
faller inom deras intressesfär. Svensk grammatik är
för en svensk väsentligen ett slags psykologisk biologi,
och liksom i botaniken växtsamlandet och
växtexaminerandet inträder i studieplanen före biologien,
så ock glossamlandet före det därigenom vunna
materialets klassificering till ett naturligt system med
anlitande av jämförande, historiska och spekulativa
synpunkter. Men glossamlandets tid ligger<sp> före</sp>
skolgångens begynnelse; det tillhör barnkammaren och
bedrives där med all önsklig framgång. Den svenska
grammatikens analyserande tid åter ligger naturenligt<sp>
efter</sp> den egentliga barnaåldern, tillhör
ynglingaåldern, då huvudintresset icke längre är att<sp> observera</sp>,
utan att<sp> fundera</sp>. Och över intet mellan himmel
och jord kan ynglingen då med större framgång
fundera, och varför icke också spekulera, än över det
föremål, vars<sp> faktiska</sp> beskaffenhet han bäst av allt
känner, sitt eget språk, det föremål vars djupare
liggande innebörd han har de bästa förutsättningar
att komma på spåren, eftersom det i själva verket är
blott en massa symboler för, en återspegling av hans
eget själslivs företeelser och processer. Men, som
sagt, detta lönande studium är honom förmenat. Det
enda han fått, är stifta bekantskap med något, som<sp>
kallas</sp> svensk grammatik, och detta vid en tid och
under förhållanden, vilka måste bibringa honom avsky
för det studium, som i framtiden kunde och borde
bli honom kärt mer än det mesta, vetenskapen har
att bjuda på. Vad tjänar det under sådana
förhållanden till, att pedagogiskt talangfulla och
vetenskapligt intresserade författare skriva böcker, som — jag
erinrar blott om Cederschiölds »Svenskan som
skriftspråk» — borde av varje skolyngling ha genomlästs
lika ofta som Robinson Crusœ och tillägnats lika
innerligt som multiplikationstabellen? De få ej låsa
dem — åtminstone ej genom undervisningsplanens
tillskyndelse. Vad tjänar det till, om nitiske
universitetslärare söka utbilda skollärare, skickliga att
undervisa i verklig svensk grammatik? De få icke
undervisa däri för dem, som kunna förstå det, och kunna
på grund av sakens natur icke däri undervisa dem,
som icke mäkta förstå det — men som de i alla fall<sp>
skola</sp> undervisa. Och de undervisa, men icke i
svensk grammatik, utan i ett papegojmässigt
fabricerande av paradigmer såsom <i>gata, gatas</i> osv. eller i —
rättstavning.

Och härmed komma vi till den del av
modersmålsundervisningen, om vilken man förvisso icke kan
säga, att den består i att lära barnen något, som de
redan kunna. Ty stava »rätt» kunna de flesta
skolalumner som bekant aldrig, icke ens när de som
»mogne» lämna skolan. Att detta beror därpå, att
rättstavning är orättstavning, och att naturen
gudskelov går över upptuktelsen, är väl nu så allmänt
erkänt, att jag ej behöver därpå spilla några flera
ord. Men då så är, borde en förnuftig undervisningsplan 
härvidlag ålägga läraren tveggehanda. Pro primo
har han att för lärjungen klargöra, att den s. k.
rättstavningen icke är något i och för sig riktigt, utan
helt enkelt ett gängse mod, krävande precis lika
mycken eller liten aktning som varje annat sådant,
men att vi tills vidare måste draga vårt kors, detta
dock uteslutande av det skäl, att man ju bör vara
all mänsklig ordning undergiven, så snart ej fråga är
om moralisk rätt och orätt, och framför allt så länge
man sitter på skolbänken. Skulle nu den intelligente
skolynglingen inse — eller rentav från lärarens mun
få höra — att detta yrkande på lydnad för gällande
lag icke vill förmena honom rätten att, när han blivit
»mogen», högljutt yrka en bättre, så finner jag däri
intet beklagligt, tvärtom. Eftersom alltså ett s. k.
stavfel icke, åtminstone i regeln, utgör något brott
mot »rätt och sanning», utan blott mot de
umgängeslivets regler, som kallas »god ton», sålunda är en
förseelse av samma art som blundern att hälsa med
vänster hand eller gå till höger om en dam, har
läraren pro secundo att vid dylika fels bedömande
anlägga en helt annan måttstock än den hittills
brukliga i fråga om deras betydelse för bedömande av
lärjungens kunskaper, begåvning och mogenhetsgrad.
En humanare och på samma gång förnuftigare
uppfattning av denna sak kommer med nödvändighet
att medföra, att icke en så oskäligt lång tid och stor
möda nedlägges på innötande av allehanda
rättstavningspetitesser, vilka liksom andra mod i dag stå, i
morgon falla, utan mera tid lämnas åt viktigare sidor
av modersmålsundervisningen, framför allt åt<sp> den</sp>
som är och förblir det kraftigaste medlet att inlära
den gängse stavningen, men som jämte denna biprodukt
lämnar andra, vida viktigare resultater, ity att den äger
ett självständigt, för hela livet hart när ouppskattbart
värde; jag menar litteraturläsningen.

Om dennas stora värde tyckas kommitterade och
jag vid första påseende vara fullt ense. Men
ehuruväl vi båda prisa den med en mun, äro dock våra
hjärtans tankar rätt långt från varandra. Ty den
litteraturläsning, som kommittén — åtminstone att
döma av de exempel, som i betänkandet anföras —
för sin del rekommenderar, den vill jag knappast
prisa. Allt kommer ju härvidlag an på<sp> vad</sp> man
läser,<i> hur</i> man läser, och<sp> när</sp> man läser. Först och
främst må då betonas, vad kommittén och jag till
ordalagen äro ense om, nämligen att våra småttingar
i 4:de och 5:te klasserna böra läsa blott »sådana
arbeten, som till språk och framställningssätt kunna
anses ligga lärjungens erfarenhetssfär närmast». Men
när kommittén fortsätter: »nämligen de från 19:de
århundradets författare», då skiljas redan våra vägar
något, och detta än mer, då fråga blir om<sp> vilka</sp> av
detta århundrades författare, som böra i främsta
rummet ifrågakomma. Av de nio, som kommittén
förslagsvis nämner, är S. Ödman född 1750, Tegnér
1782, Almquist 1793, Fryxell 1795, Mellin 1803,
Runeberg 1804. Dessa representera sålunda det
språkbruk och den idévärld, som härskade för hundra eller
mer än hundra år sedan, ty man tillägnar sig som
bekant sitt språk väsentligen som barn och sina idéer
väsentligen som yngling. Mitt yrkande är däremot,
att barnens läsning skall börja med<sp> samtidens</sp>
författare för att sedan successivt fortskrida till allt
äldre sådana. Och vi lida sannerligen för närvarande
ingen brist på goda författare, som skriva böcker med
ett för barn lämpligt innehåll. Ty på innehållet är
ävenledes en huvudsaklig vikt att lägga. Vad är det
nu från denna synpunkt sett för slags lektyr, som
kommitterade föreslå för våra 4:de- och 5:teklassingar?
Jo bl. a. Runebergs Elgskyttarna och Hanna, stora
mästerverk utan tvivel, men böcker, av vilka den
förra förefaller alla barn av ifrågavarande ålder tråkig,
den sednare åter är så mättad av erotik, att alla
normala barn<sp> böra</sp> finna även den tråkig, och de,
som icke göra detta, tvivelsutan ha ett så abnormt
tidigt utvecklat fantasiliv, att de ha snarare skada än
gagn av mästerverkets läsning. Vidare föreslås Fritiofs
saga, vars bästa stycken, de sententiösa, icke kunna
av barn smältas, vars erotiska stycken äro för nutida
barn delvis löjliga, delvis osunda, och vars samtliga
stycken genom sitt yppiga bildspråk äro ägnade att
förskämma barnets stilkänsla och genom sin
mytologiska terminologi ideligen mana fram pedagogen
med sin pekpinne och sin poesifördärvande utläggning.
Vidare Almquists Kapellet, vars sublimt enkla poesi
torde överstiga alla barns och många fullvuxnas
fattningsgåva, Mellins både historiskt och poetiskt
undermåliga Noveller, Egron Lundgrens turistbrev från —
Indien, Snoilskys tankedigra och genomkultiverade
Svenska bilder, de båda sednare böckerna sådana,
som på ett<sp> något</sp> sednare stadium av skolan äro
oöverträffliga. Jag avstår från att i detalj fortsätta
min granskning, men vill om kommitterades förslag
till barnlektyr, liksom om alla deras föregångares,
fälla det allmänna omdömet, att de alltför litet behjärta
vikten av att ge barnet<sp> glad</sp> lektyr, den för dem så
kära och så nyttiga lustiga, äventyrliga, i bästa mening
barnsliga litteraturen.

Min mening rörande passande barnläsning på nu
ifrågavarande stadium framgår kanske bäst av ett
positivt förslag till annat bokurval, än det jag
kritiserat. Låt barnen, sedan de övergivit läseboken
(exempelvis Schücks och Lundahls, som äger skyhöga
företräden framför t. e. Folkskolans qvasi-officiella),
läsa Selma Lagerlöfs sagor och legender (t. e. Flykten
till Egypten, Legenden om fågelboet, valda stycken
ur Jerusalem och Gösta Berlings saga), Geijerstams
Mina pojkar, Forsslunds Djur, valda visor av Karlfeldt
och Fröding (t. e. av den förre Dalmarsch, Den
misskände spelmannen, Ormvisa, Fem farliga F; av den
sednare Vallarelåt, Äktenskapsfrågan, Bergslagstroll,
Stadens löjtnant, E fin vise). Låt dem<sp> sedan</sp> stifta
bekantskap med Heidenstams Karolinerna (i urval),
Strindbergs Paul och Pär, fru Edgren-Lefflers Gusten
får pastoratet, P. Ödmans Min första kondition,
Wirséns Vid jultiden, Snoilskys Svenska bilder (i urval),
Rydbergs Dexippos, Vi ses igen, Tomten m. m.,
Topelius’ Fältskärns berättelser och valda sånger (t. e.
Mitt hjärtas kung, Rose-Marie, Karin Månsdotters
vaggvisa, Vintergatan, En sommardag i Kangasala,
Den resande studenten, Respolska), Runebergs Fänrik
Ståls sägner, Geijers Vikingen, Kolargossen m. m.,
C. F. Dahlgrens Nahum Fredrik Bergströms krönika,
Fryxells Gustaf II Adolf. Så kommer exempelvis i
6:te klassen turen till Lundgrens En målares
anteckningar (i urval), Almquists allmogeberättelser (t. e.
Skällnora kvarn, Målaren, Ladugårdsarrendet,
Grimstahamns nybygge), Tegnérs Svea, Wallins Dödens ängel,
Franzéns Den gamle knekten, Stagnelius Martyrerna.
Sist i realskolan kommer turen till valda stycken av
Atterbom, fru Lenngren (som erbjuder för stora
språkliga svårigheter för att kunna läsas tidigare, vartill
hon annars i flera avseenden vore lämplig), Leopold,
Bellman och Kellgren. Och med gustavianska tidens
författare anser jag i motsats mot kommittén, som
vill medtaga hela 1700-talet, att realskolans
litteraturläsning gärna kan ända. Den äldre litteraturen kan
lämpligen förläggas till gymnasiet, där den liksom
den yngre naturligtvis bör läsas jämsides med
motsvarande partier av den litteraturhistoriska översikt,
som där skall ges.

Till gymnasiet synes man mig ock alltför väl
kunna uppskjuta versläran, som kommitterade låta
inträda redan i 4:de klassen. Men nu är, såsom varje
sakkunnig tvivelsutan villigt medger, metrik ett
synnerligen svårt ämne, även om man, såsom naturligt är,
inskränker sig till elementerna av ämnet, och jag
fruktar storligen, att en 4:deklassing icke kan draga
nämnvärd nytta av undervisning härutinnan, men
däremot lätteligen få avsmak för hela saken, om han
gör bekantskap med densamma förr än på gymnasiet,
där dock kommitterade, märkvärdigt nog, icke anslagit
någon tid alls åt denna gren av ämnet.

Även kriaskrivningen fruktar jag kommittén låtit
inträda minst en klass för tidigt, nämligen redan i
den 3:dje. Jag vill icke alldeles förneka, att ju ett
och annat barn kan redan vid denna tid vara så
utvecklat, att det kan utan skada försöka sig på att
nedskriva sina tankar eller, rättare sagt, sin
uppfattning av andras tankar. Men jag tror detta vara ett
ganska sällsynt undantagsfall, och på basis av sådana
bör man icke lagstifta. Få saker äro för barnets
sunda utveckling farligare än att för tidigt driva det
till författarskap, om ock i minsta skala. Ty detta
uppammar en ovana, som gudnås ändå så lätt förr
eller senare inställer sig, den att yttra sig, utan att
man har något att säga. Innan barnet samlat någon
nämnvärd smula egen erfarenhet, skall det icke eggas
till att låtsa en dylik, än mindre pinas till att uttala
sig om vad det icke begriper. Annars blir följden
den, som våra skolor också i så rikt mått ha att
uppvisa, nämligen att den unge kriaskrivaren antingen
drives till fusk och humbug, bestående i avskrift av
mer eller mindre goda källor med en till samvetets
fredande gjord lätt retuschering av språkformen, dock
icke till det bättre, eller ock lär sig, att orden äro till
för att dölja, icke tankarna, utan — bristen på tankar.

Men även sedan lärjungen blivit mogen för att
börja sin kriaskrivande verksamhet, kan man synda
svårligen mot honom genom att icke låta de honom
förelagda ämnena inträda i en pedagogisk riktig
ordning, så att de till sin art äro avpassade efter varje
ålders förutsättningar. Det är en frappant brist i
kommitterades utlåtande, att det icke härutinnan ger
någon antydan om vad som bör vara den rätta
utvecklingsgången, ja icke ens betonar, att en sådan bör
noga iakttagas. Den enda lilla vink, som lämnas,
skall väl ligga i yttrandet, att 4:de klassens uppsats
skall behandla ett »lättare» ämne. Men detta är ju
föga eller intet upplysande; ty vad är »lättare»? Jag
kan icke här inlåta mig på utredning av detta
vidlyftiga ämne, utan nöjer mig med att, stödd på en
tioårig erfarenhet såsom rättare av skolkrior, såsom
min mening uttala, att den naturliga gången är den
från krior av berättande natur till sådana av
beskrivande, så genreartad, vidare biografisk, därefter
karakteriserande och äntligen undersökande natur, allt
naturligtvis i stort sett och med många jämkningar,
beroende på individuella förhållanden hos lärjungarna.

Att läraren bör lära lärjungen att disponera en
uppsats, säger sig självt; och att följaktligen 
dispositionsövningar böra förekomma samtidigt med
kriaskrivandet, däri äro kommitterade och jag fullt eniga.
Men därmed är icke allan rättfärdighet uppfylld mot
den begynnande skribenten. Minst lika viktiga äro
uppväckandet, uppodlandet och utbildandet av hans
stilkänsla. Men kommittéförslaget innehåller icke
den avlägsnaste antydan om att stilistik tillhör
modersmålsundervisningens läroområde. Och dock
hade intet påpekande varit mera av nöden än just
detta. Ty denna så ytterst viktiga gren av ämnet är
på det sorgligaste sätt förbisedd eller vanskött vid
vår skolundervisning. Mångenstädes ges icke en antydan
om att vi äga en massa både högre och lägre
stilarter, och om så sker, så dock ingen upplysning om
vari de skilja sig, ingen ledning i fråga om när den
ena eller andra skall användas, så framt man icke
rentav hos barnen inplantar den ofta för hela deras
liv i tal och skrift ödesdigra villfarelsen, att av de
olika stilarterna en viss högre — »skriftspråket» eller
vad annat lika upplysande man behagar kalla den —
är den i alla livets förhållanden enda rätta. Om
därför den unge författaren icke skriver ett brev till
sin mamma i den stil- och språkform som tillkommer
en predikan, eller om han, mogen förklarad, icke
tilltalar sin städerska på samma sätt som sin monark,
så är det sannerligen icke skolans förtjänst, utan hans
egen sunda takts. Jag avstår från att längre
uppehålla mig vid detta sorgliga förhållande, då jag i fråga
om sakens vikt och betydelse kan hänvisa till den
utredning härav, som Cederschiöld lämnat dels i sin
ovan citerade bok, dels i den nästan hjärtslitande
broschyren »Hur lägges grunden!»

Lika litet finner man i kommittébetänkandets
kursplan någon plats upplåten åt poetikens elementer
(frånsett metriken, varom redan ovan talats), och
detta varken i realskolan eller ens å gymnasiet.
Möjligen beror detta på ett blott förbiseende, eller ock
är saken förbigången på grund av sin självklarhet, ty
jag förmodar, att vi alla äro ense om att en svensk
skolyngling, även om han blott genomgått
realskolekurs, bör åtminstone ha reda på vad som menas med
lyrik, epos, drama, tragedi, komedi, roman, fabel,
epigram och åtskilliga andra poetiska begrepp.

Jag vill till sist sammanfatta min kritik och
precisera dess syfte genom att här uppräkna de
speciella ämnen, som jag anser böra ingå i
modersmålsundervisningen, och detta i den ordning, i vilken de
i allmänhet — alltså frånsett enskilda på speciella
förhållanden beroende avvikelser — böra<sp> inträda</sp> i
undervisningsplanen (för att där kvarstå, så länge
nödigt är för ernående av det med vart och ett avsedda
ändamålet). Jag nöjer mig med att uppdela dem i
en elementärare grupp, avsedd för realskolan, och en
högre grupp, avsedd för gymnasiet, och jag avstår
från att ange, vad som i varje särskild klass lämpligen
bör medhinnas, eftersom denna fråga är avhängig av
en detaljerad timplan, som icke kan uppgöras utan
ett hänsynstagande till andra skolämnens krav på
timantal, för vilket naturligtvis nu icke de nödiga
förutsättningarna stå mig till buds.

<sp>Till realskolan hör</sp>:

Ortoepiska övningar med särskilt syfte att inlära
riksspråkets uttal och språkformer samt vid dess
användande eliminera möjligen förefintligt dialektuttal
och provinsialismer.

Innanläsning (efter läsebok) å lärorummet med
muntlig redogörelse för det lästa.

Elementerna av rättstavningen i samband med
redogörelse för dess grunder.

Utanläsning av valda poetiska stycken (efter
läseboken).

Elementerna av interpunktionsläran i samband
med därför nödiga notiser rörande satsen, dess arter
och byggnad.

Läsning av samtida författares (t. e. Lagerlöf,
Geijerstam, Forsslund, Karlfeldt, Fröding) för
barnaåldern särskilt lämpliga arbeten, detta dels å
lärorummet, dels och huvudsakligen såsom hemarbete
med åtföljande kort redogörelse å lärorummet för det
i hemmet genomgångna.

Elementerna av stilistiken.

Enkla krior av berättande innehåll i samband
med dispositionslära.

Läsning av författare från sednare hälften och
mitten av 1800-talet (t. e. Heidenstam, Strindberg,
Edgren-Leffler, P. Ödman, Wirsén, Snoilsky, Rydberg,
Topelius, Runeberg) i samband med referat.

Krior av beskrivande innehåll.

Deklamationsövningar.

Läsning av författare från förra hälften av
1800-talet (t. e. Geijer, C. F. Dahlgren, Fryxell, Almquist,
Tegnér, Stagnelius, Atterbom, Wallin) jämte notiser
om deras liv och skrifter.

Elementerna av poetiken (utom metriken).

Krior av genreartat innehåll och uppsättandet
av utkast till inlagor och andra skrivelser med rent
praktiskt syfte.

Grundligare genomgång av stilistiken.

Läsning av författare från slutet av 1700-talet
(t. e. Franzén, Lenngren, Leopold, Bellman, Kellgren)
jämte notiser om deras liv och skrifter.

<sp>Till gymnasiet hör</sp>:

Inledning till modersmålets grammatik.

Krior av biografisk natur.

Systematisk översikt av Sverges litteraturhistoria
till Dalin jämte läsning av dithörande litteratur.

Elementerna av versläran.

Fria muntliga föredrag.

Modersmålets ljudlära.

Krior av karakteriserande natur.

Litteraturhistorien till 1809 jämte tillhörande
litteraturläsning.

Diskussionsövningar.

Modersmålets betydelselära.

Läsning av modern norsk litteratur jämte notiser
om språket och författarna.

Litteraturhistorien efter 1809 jämte tillhörande
litteraturläsning.

Krior av undersökande natur.

Modersmålets formlära.

Läsning av modern dansk litteratur jämte notiser
om språket och författarna.

Översikt av stilistiken.

In summa bör »målet för undervisningen» i
modersmålet vara följande:

Färdighet att uttrycka sig på modersmålet såväl
i tal som skrift, varvid särskild vikt är att lägga på
inövandet av riksspråk i motsats mot dialekt och på
förmåga att någorlunda ledigt röra sig inom de
viktigare bland det förras olika stilarter, såväl de högre,
vilka brukas i det offentliga, som de lägre, vilka
brukas i det enskilda umgänget.

Kännedom om den gängse rättskrivningen och
dess grunder.

Systematisk (men naturligtvis blott elementär)
insikt i det svenska riksspråkets byggnad, särskilt i
dess förhållande till sina dialekter och de närmaste
frändspråken.

Översiktlig kunskap om den svenska skönlitteraturens 
utveckling, dess förnämsta märkesmäns liv och
skrifter samt betydelse för vår kultur; allt fotat på
egen, tämligen omfattande, läsning av representativa
litteraturalster.

Någon bekantskap med de grundläggande begreppen 
inom den allmänna poetiken och med elementerna
av metriken.

Någon kännedom om nutida norskt och danskt
språk och kulturliv, inhämtad genom läsning av några
viktigare litteraturalster.

***

Jag är fullt på det klara med att mången —
som ej tillhör de alldeles förstockade — i sitt stilla
sinne bemöter vad jag här framställt med ungefär
följande invändning: »Javäl! Min herre må ha alldeles
rätt i vad Ni nu yrkat. Vad Ni skildrat må gärna
få gälla som ett ideal för modersmålsundervisningen.
Men Ni är opraktisk eller åtminstone opolitisk genom
att begära alldeles för mycket på en gång av
ändringar i det bestående. Vad Ni vill, är ju icke en
reformation, utan en hel revolution, en total
omvälvning av lärogången i ämnet. För att vinna<sp> något</sp>
måste Ni kompromissa med det bestående.» Härpå
svarar jag, att jag verkligen är nog sangvinisk att
tro, det vi för ögonblicket befinna oss i en situation,
då kompromissen icke i fullt samma grad som förr
skattas såsom höjden av politisk visdom, utan då
man möjligen kan vinna något även genom en
fullkomligt oförblommerad kritik och ett fullt och helt
programs framläggande. Jag skulle vilja tro, att i
pedagogiken liksom i medicinen grötarnas tid är förbi
och operationskniven kommen till heders. Men vidare
svarar jag, att även om jag härutinnan skulle
misstaga mig, även om jag intet nämnvärt skulle vinna,
utan min röst lika väl som de späda stämmor, för
vilka jag här gjort mig till målsman, skulle obeaktad
förklinga, så har jag intet val. Mindre kan och får
jag ej yrka, än jag nu gjort; ty en så genomgripande
läroverksreform, som den vi nu förvisso — och jag
tillägger: lyckligtvis — få, kommer icke åter i min
livstid. Vill jag därför ha fredat mitt vetenskapliga
och pedagogiska samvete, vill jag ha — om ock blott
såsom testamente — lämnat vad jag i åratal tänkt
och känt rörande mitt undervisningsämnes rätt att få
för våra barn vara icke ett plågoris, utan en
glädjekälla, så att de med sanning kunde om ordet
modersmål, som nu har en rent förhatlig klang, säga som
det står hos gamle Grundtvig: »Modersmål har en
himmelsk klang» — vill jag detta, så måste jag
begära mycket, ja vad de mäklare anse vara för
mycket. Därför säger jag på fullaste allvar: Här
står jag och kan icke annat.

1903.

Sedan ovanstående nedskrivits har jag kommit
att observera, att i väsentliga punkter samma åsikter
uttalats och yrkanden framställts av tvenne i den
svenska odlingens historia icke obekanta män, nämligen
Olof Bergklint och Kristian Claëson.

Den förres uttalanden återfinnas i hans »(Mindre)
Sammandrag af Wetenskaperne» I, 2 uppl. Stockh.
1781, 3 uppl. 1794, och lyda i sistnämnda upplaga
sålunda: (s. 162) »Hade man i stället för at tala för
barnet om sinnliga ting, som det kan taga på, börjat
med at tala om Nomen, Pronomen, Verbum,
Masculinum, Foeminium, Nominativus, Genetivus, jag, du,
han, man, qwinna, ting etc. etc. etc., så hade ock
säkert det barnet än wid 15 år ej förstått, huru det
skulle begära bröd; men sedan det wid 15 år wäl
förstått sitt modersmål, kan läsa i bok och låta tala
wid sig om både ord och saker, som finnas i samma
bok, samt begriper dem, så skulle det wara rätt
besynnerligt, om det ock ej högst inom 15 Månader
skulle kunna fatta alt hwad som behöfs af
Grammatican, när den kan rätt föreställas och rätt begripas.<sp>
. . .</sp> (s. 163) Hwarföre wänder man då om Naturens
Ordning? Hwarföre börjar man där man borde sluta:
med Språkets Metaphysica, som man icke ens för den
tiden kan göra sann och begriplig? ty icke är det
rätta begreppet om et<sp> Predicatum</sp>, at man kan lägga
det til <i>man, qwinna, ting</i> och säga rätvinklig man,
stubbswansad qwinna och syndigt wax?<sp> . . . </sp><i>Hwad
skall man då ändteligen göra?</i> Begynnom först med
at wräka alt detta Scholegräl längst til fjälls: och
handlom naturligt. Lärom Grammatican, det will jag
aldeles och på goda skäl, när den kan begripas rätt
såsom den bör, det wil säga såsom en Wetenskap;
men lärom dock sjelfwa Språket först, innan man
grammaticerar, d. ä. philosopherar däröfwer<sp> ...</sp> (s.
166) <i>Men skall man då intet skrifwa och tala?</i> Jo
wäl, när man får något at göra med. Hwad
rättskaffens kan man göra dessförinnan? Ingen
kännedom af ämnen, ingen tankestyrka at utföra dem,
inga ord i förråd at rätt uttrycka dem! hwad
skrifning will blifwa däraf? Just en sådan som man
dagligen ser den med harm och medömkan. En eländig
hopflickning af ord utan sammanhang på Swensk
Latin, hämtad utan förstånd ur en Ordbok, och
alltsammans, som man plägar säga, utan all lagningswån.
Stryker man det ut, så blifwer stackaren modfälld;
skrifwer man annat i stället, så skrifwer han dock
sin drafwel dit igen, ty han har ej något annat at
fara med: låter man det stå, så tror han, at det är
godt: skäl kunna föga gifwas, ty hwad annat skäl
gifwes wäl i Språk än at Språkets art fordrar det så,
och den förstår han ej: hwad will man då företaga
med en menniska, som ingen ting kan åstadkomma?
<i>Det är helt wisst, at Språkets egna hjelpredor,
Grammatican och Lexicon, i otid tilgrepne, åro just sjelfwa de
samme som fördärfwa det</i><sp> . . . </sp>(s. 167) När man
kommit i språket så långt, at man på den rätta tiden
wäl fattat Grammatican och kan rätt anwända den,
då först kan man ock med nytta börja både at
skrifwa och tala, och då går det som sig bör, både
lätt och rätt. <i>Men på det wanliga sättet har man ju
dock fått käckt folk?</i> Men ack! huru har man då fått
dem? med hwad plågor, med hwad onödig och
skadlig tidspillan! och <i>hwilka</i> har man då ändtligen fått?
Några få ihärdiga snillen, som ingen ting kunnat
hwarken afskräcka eller bortlocka<sp> ... </sp>(s. 168) <i>Men
i de allmänna Scholarne måste det ju förblifwa såsom
det är, emedan Schole-ordningen så föreskrifwer?</i> Den
kan ju ock lika lätt ändras som den blifwit stiftad,
genom högwederbörlig författning<i> ... </i><i>Läsa Auctorer
mycket och wäl, förstå dem redigt, känna ordwigten och
kunna uttrycka sig rätt, samt därunder blifwa förd pä
smaken af det naturliga, det sanna, det klara, det starka,
det höga, som hos dem finnes,</i> det är ändamålet, det är
göromålet, det är hufvudsumman af alltsammans.»

Claësons åsikter i frågan uttalas dels i största
korthet uti hans bekanta avhandling »Om språkets
ursprung och väsende» (1858), dels utförligare i den
ännu högst läsvärda efterlämnade uppsatsen »om
elementar-undervisningen i filosofi och svenska språket»,
båda dessa skrifter omtryckta i »Skrifter af Kristian
Claëson» I, Stockh. 1860. Hans ord, citerade efter
sistnämnda arbete, äro som följer:

(s. 287) »Derföre att vi förneka all<sp> allmän
grammatik</sp>, förneka vi icke vare sig en allmän<sp>
logik</sp> eller en för skolans alla språk<sp> gemensam</sp>
grammatik. Men just derföre att denna är och icke
får gifva sig ut för annat än en frukt af abstraktion
ur de särskilda gifna språkens grammatikor, så kan
hennes studium först förekomma inom 
skolundervisningens sista skede, sedan redan den empiriska
språkkunskapen (och<sp> all</sp> språkkunskap är empirisk) blifvit
nog fast, att jemförelse mellan de kända språken
kan utan åstadkommande af förvirring anställas. Då,
men också först då, är en i viss mon gemensam
grammatik ej blott oskadlig, utan bestämdt nyttig<sp> ...</sp>
(s. 316) Barnaåldern är icke abstraktionens tid.
Barnet lär sig derföre vidare lättare begripa de
grammatiska kategorierna, om det får anknyta dem vid ett
främmande ändelserikt språks paradigm, än om det
skall fästa dem omedelbart vid vissa (och det just de
allra abstraktaste — tillvaro, verksamhet, ting osv.)
av bestämningarna hos betydelsen af modermålets
ord; utom det att just vanan att begagna de senare
till dagligt bruk gör det vida svårare för den ännu
hufvudsakligen utåt vända uppmärksamheten att taga
dem hvarje för sig och betrakta dem lösryckta ur
deras sammanhang. Och vi tro, att erfarenheten skall
bestyrka vår uppfattnings riktighet<sp> ...</sp> (s. 326) Det
är ock af utomordentligt stor vägt att ej låta
ynglingen för bittida försöka sig uti författandet på egen
hand. Intet är skadligare än ett för tidigt
producerande<sp> ...</sp> (s. 346) Enligt vår åsikt bör rättstafning
läras egentligen blott genom läsning och skrifning, ej
genom inlärandet af en mängd blott halfsanna regler,
hvilka utan någon i språkets väsende grundad
nödvändighet förklara, att t. e. långt ä-ljud skall skrifvas
med ä, kort ä-ljud med e, allt eftersom mängden af
undantag tillfälligtvis har tyckts kunna blifva mindre
för den ena än för den andra regeln<sp> ...</sp> Dessutom
skulle enligt vår åsigt studiet af svenska språket 
inträda så sent, att dess rättskrifning redan af det
skälet ej behöfde upptagas i läroboken.»

Det är mig en sann glädje att sålunda få i icke
oväsentlig mån avsäga mig prioritetsrätten i fråga om
de av mig framställda förslagen och önskningamålen
för att i stället få åt desamma vindicera så gamla
och i sanning lysande anor.

1904.

*

</chapter>
<chapter name="Några språkliga nötter att knäcka">

<h2><small>Några språkliga nötter att knäcka.</small></h2>

I tidskriften Dania för åren 1900 och 1901
meddelades ett par exempel på franska visor, som i dansk
mun förvrängts ända till oigenkännlighet. Dylika
företeelser träffas även hos oss, och i förhoppning att
några av mina läsare äro i besittning av den
litteraturkännedom och det skarpsinne, som är av nöden för
att knäcka sådana nötter, meddelar jag här några
dylika, vilka helt eller delvis visat sig för hårda för
mina tänder.

<h2><small><small>1.</small></small></h2>

Prosten H. D. Jansson i Bollnäs lämnade mig i
slutet av 1800-talet till begrundande följande
uppteckning ur minnet av en ramsa, som han i sin
barndom (på 1850-talet) hört:

<poem>	Morgon vistir man fröjd.
	Ganski skot is danko fil.
	Gut tacka vat lap.
	Demdom visas sebeligendo
</poem>
<poem>
	Ä du dur sprechen.
	Ja ä inte dur sprechen.
	Per purs va ett afväsen.
	Alla mina valko pippi.
	Säp syp säbrä mä tär.
	Matta då natta maj matta naj nat. </poem>

Denna abrakadabra anser jag mina och lektor
A. Stenhagens gemensamma bemödanden ha lyckats
till större delen rätt tolka på följande sätt:

<poem>	[Guten] Morgen!  Wie ist dir, mein Freund?
	Ganz gut, ich danke viel.
	Gutta cavat lapi-
	dem, non vi sed sæpe legendo.
	Är du zu sprechen?
	Jag är inte zu sprechen.
	Der Bursch war oft abwesend.
	Ala minum valkupippu!
	C’est sûr, c’est vrai, maître!
	Matador?<sp> — — — — — —</sp> </poem>

Såsom Stenhagen påpekat beror 4. radens <i>legendo</i>
i stället för det bekanta <i>cadendo</i> på inflytande från
en på den gängse latinska versen kalkerad skolpojksvers: 
Sic puer instruitur (eller: fit doctus), non vi sed
sæpe legendo; och 8. raden är finska samt betyder:
»Giv mig eld på pipan!»

<h2><small><small>2.</small></small></h2>

Bibliotekarien E. Meyer har, ävenledes från sin
barndom, erinrat sig följande år 1902 till min 
disposition ställda stycke, där accenterna utmärka
huvudtonens plats:

<poem>	O si avikajé, o dann moschetilé.
	O si avikajé och en pelistránd.
	Kinn kera kínn, kinn patragǻsch.
	Hvem är den klatschetadǻ?
	Kinn kera kinn, kinn patragǻsch.
	O grodeltáng! </poem>

En tydligtvis nära besläktad text — en annan
strof ur samma visa? — är den från Länna socken
i Uppland, som finnes tryckt i Lundins och Strindbergs
Gamla Stockholm, s. 534 noten, och som har följande
utseende:

<poem>	Os sve adola vi
	O fölek kva skiraskimp
	Kara mångs bårabåmb
	Oss börä boss, oss börä boss
	Den mig en kvaskiraskimp
	Skimp skiraskimp skimpslagoro
	Mak opital. </poem>

Följande variant meddelades mig samma år av
brukspatron H. Brulin, som därjämte upplyste: »I
sitt föräldrahem, det von Holtenska godset Aspenäs
i Lerums socken, Älfsborgs län, hörde min mor i sin
barndom (början af 1820-talet) denna ur minnet
upptecknade ’ramsa’ sjungas af en gammal bondgumma,
som återigen i sin barndom lärt den af ’tattare’:
<img><i>Mycket hastigt tempo.</i><br>Här spelar Lidilio, Filippo och Kvart Tjiladim, Karamenti Kapita, Impodigos, Pospodigos,<br>Täll dig en Kvart Tjiladim, Tjim Tjiribim, Tjim Padigo, Magrolia.»</img>

En omisskännelig likhet med denna brulinska
text erbjuder följande, tydligen mycket oursprungliga
redaktion av vår visa, som den 23 april 1903
meddelades mig av fil. kand. G. Hallström av
Stockholms nation, vilken dock ej visste av någon
dithörande melodi:

<poem>	Ex fíla, fíla olí å tjíla kvarts tjilalí
	karramánn tjilali
	ága bidón gods borrogóds imborrgóds
	ex fíla, fíla olí sjinnflatjadón
	magrón till don. </poem>

Med första raden i den lundin-strindbergska
texten överensstämmer däremot nästan fullständigt
begynnelseorden i den text till »en gammal vals»,
som för länge sedan meddelades mig av G. Djurklou
i ett brev av den 15 april 1888, och som lyder:

<poem>	Oste olavi
	orden munslavi
	a si siaseli
	och en filisnas.
	En piller in,
	en slinker in,
	en drager fram en vals. </poem>

Och Djurklou tillfogar följande anekdot: »Min
gamle vän Athanasius Wackerbarth ropade, när han
hörde denna ’damnation’: ’Det vara koptisk, jag tror’.
Han började grubbla och forska och lyckades
restituera de fyra första raderna till koptiska och gaf mig
en ståtlig ritning med denna del af versen i
hieroglyfskrift. Men återstoden (’En piller in’ o. s. v.)
förklarade han vara något ’sludder, som ingen djefvul
kan förstå’.»

Emellertid har, såsom Berg år 1911 i Språk och
stil XI, 311 f. meddelat, Djurklou efterlämnat icke
mindre än två andra uppteckningar av denna samma
visa, båda gjorda i Sörby, Norrbyås socken, Närke. Den
ena består av hela två strofer, av vilka den förra är
nästan identisk med den, på vilken Wackerbarth
grubblade.  De lyda:
<poem>	O sten ōlaré
	Orden munslaré
	A si siabelé
	Och en filisnas.
	En piller in
	En slinker in
	En drager ut en va-a-als
	En piller in
	En slinker in
	En drager fram en vals

	O sve ha de la ré
	Röda musckar a ler
	O sve ha de la ré
	Å en pilitant
	En skolivas
	Vas skolivas
	En belidick tvådelaré
	En skolivas
	Vas skolivas
	Troheten den ä all. </poem>

Den andra uppteckningen har blott en strof, så
lydande:

<poem>	O-se haveta-lé
	Hårda munscheta-lé
	Hårda munscheta-lé
	Och en pilitant
	En far i vass gass går i gass
	En della mella kvārsetta-lé
	En olli grim
	En peligrim
	Troheten all. </poem>

Nära dessa Djurklouska varianter stå de båda,
som en insändare, vilken tecknar sig »Kuriosasamlare»,
meddelat i tidningen Uppsala för den 18 april 1911,
och som båda uppges »förskrifva sig från Västra
Sverige».  Den ena lyder:

<poem>	Hå sve adela de,
	O fele kva sula de,
	Å en måns sula de
	Å en virivangs.
	En variass, en garias,
	En kiri vidli, skar sula de,
	En viriving, en svirikring
	Drar ut en vals. </poem>

Den andra är »på västgötamål», så lydande:

<poem>	O, se Olle ve le’t,
	O, se önkelihet,
	A, se mänskelihet,
	Ack, önkeli dans!
	En fote-rask, en gate-rask,
	En möllaseta, kvar seter du,
	En smile-vink, en galen kvint — 
	Troheten din! </poem>

Nämnde »Kuriosasamlare» meddelar emellertid
därjämte den intressanta upplysningen, att
ifrågavarande visa upptecknats av Isidor Dannström »i
Karelen, bort emot ryska gränsen» — D. själv uppger, 
som vi skola se, blott »i Finland» — och han
avtrycker (mycket onöjaktigt) D:s text samt uttalar
den förmodan, att språket är rumänska. Tack vare
tillmötesgående från Musikaliska akademien har jag lyckats
återfinna detta Dannströms opus, som ingår i hans
»Sånger för en röst», 12. häftet, och har följande utseende:

<img><i>Allegro vivace.</i><br>Usve ralulili Uffili quasulili, Ordamunsulili aequinpelatan.<br>Imbadegoss, gossgodegoss; delamena, delaquasulili, Zingeravings, dingmolodings, dingmolodings,<br>Gradentem!  zit, zit!  zit, zit!</img>

Vidare har jag genom professor I. Bendixson
erhållit meddelande om att fröken M. Liljeblad
(Djursholm) omkring 1886 av en jungfru från Västergötland
fått lära sig en vers, varav hon dock i minnet
fasthållit blott följande — om den meyerska redaktionen
närmast erinrande — rader:

<poem>	Tjinn tjerra tjinn, tjinn patrion.
	Vem var den klattjiladon? </poem>

Äntligen finna vi denna, att döma av den som
vi sett ovanligt stora spridningen och de många
varianterna, till en verklig »folkvisa» övergångna
»zigenarvisa» sammansvetsad med en av helt annan
färg, i vilken enligt meddelande 1902 från kapten U.
von Feilitzen (Löfvingsborg) »kammarsnärtan redogör
i jungfrukammaren för hvad damerna därinne sjungit
vid klaveret». Om denna sistnämnda visas tillvaro
var jag underrättad redan genom det ovannämnda
brevet från Djurklou 1888, däri det heter:

<poem>	»’Baronessan,
	sessan,
	ä dä du, som ska skjussa mej?
	Kära mor i bjässan,
	filomskär i trä.
	Kör midt uppför fullmånens fibilialej!’ </poem>

Jag hörde denna visa sjungas af en nationskamrat
i Upsala, som lärt den under en sommarvistelse i
Vermland, och när jag kom hem, sjöng jag den för
min gamla moder. Melodien var något förändrad,
men hon igenkände den och lyckades äfven erinra sig
orden: ’de l’amour qui blesse fuyons ses traits’. Där
ha vi ’kära mor i bjässan, filomskär i trä’. Men
längre kommo vi ej.»

Förmodligen kunna vi dock med tiden komma
längre, tack vare melodien, som kapten U. v. Feilitzen
i ett brev av den 7 april 1903 godhetsfullt meddelat
mig. Den lyder som följer:

<img>Baronessan sessan, ä de du, som ska skjutsa mej?<br>Käre mor i Bjässan, filångskär i trä<br>Skär midt uppföre fullmånans fibeliali!<br>Averettan gröne därföre skall ske.<br>Öng på dagen, poss pådagoss, skänk mig en plattsjideli!</img>

<img>Ömkvidibriss, kvisskvidibriss. Magrodenta.<br>Nors firalilili aga titalilili!<br>Öngpådagoss, poss pådagoss, skänk mig en plattsjideli!<br>Öngkvidibriss, kviss kvidibriss. Magrodenta.</img>

<h2><small><small>3.</small></small></h2>

Till bibliotekarien Meyers barndomsminnen hör
även följande taktfasta och välljudande strof:

<poem>	Idá imó ikapitál.
	I långa dóckor i húrrum.
	I nippas jó, i nippas jál.
	Idá imó ikó i kurrum.
</poem>
<poem>
	Idá imó ikó i káttsko.
	I långa dóckor i báttsko.
	I ríckebommar, i rackidá.
	Idá imó ikó i kúrrum. </poem>

Av samma diktalster erinrar sig ovan nämnda
fröken M. Liljeblad följande något varierade bit:

<poem>	Idá imó i kattjo.
	I långa lockar i pattjo.
	I näppa tjé, i näppa tjá.
	I rika bommar, i rackadá.
	Idá i marko i korum. </poem>

<h2><small><small>4.</small></small></h2>

I det ovan nämnda brevet anför Djurklou även
en visa, som han hört i sin barndom och så lydande:

<poem>	Kom kascheli raffeli kascheli finkade!
	Äjsiom prinsässiom
	en kvart kvart ledig ässiom
	i vång, </poem>

och han tillägger: »Att detta är en fransysk visa,
synes mig antagligt, och jag är ganska viss om att
slutordet är <i>buvons</i>, men längre kommer jag ej.»

<h2><small><small>5.</small></small></h2>

Äntligen må ur samma rikhaltiga brev anföras
den av Djurklou upptecknade förvrängningen av det
bekanta

<poem>	Gaudeamus igitur,
	juvenes dum sumus, </poem>

nämligen:
<poem>	»Går dä allti mitt i tu,
	jul ä näst ve sommer.» </poem>

<h2><small><small>6.</small></small></h2>

En annan studentsång, som varit underkastad
liknande förvanskning, är den allbekanta:

<poem>	Pipan vi tända,
	den är Apollos vapensven.
	Röken vi sända
	mot himmelen.
	Edite, bibite, collegiales!
	Post multa sæcula pocula nulla. </poem>

Enligt meddelande från Harald Wieselgren av den
22 april 1903 »uppfattade beväringen i lägret vid
Tvedöra på 1830 talet denna lundastudenternas sång
på följande sätt (allmänt kändt under meddelarens
studenttid):

<poem>	Pivan vi tänna.
	Ä du inte vagen, Sven?
	Rögen vi sänna
	mod hömmelen.
	Hid å did, hid å did, nör i kålhaven,
	över ett gässle [d. v. s. gärdsel], nör i en hulla.» </poem>

Enligt vad professor Hj. Öhrvall upplyser mig
om, uppträdde visans två sista rader på 1860-talet
vid Nora pedagogi i följande form och, såsom vi finna,
med en melodi som bevarat det ursprungliga tämligen
oförändrat:

<img>Eppete, eppete, kolijemalle, alamatsegela, pogela nalle.</img>

<h2><small><small>7.</small></small></h2>

Prof. Öhrvall meddelar mig ytterligare:

»Fröken Sofie Hellman i Uppsala lärde sig
nedanstående av sin far, ryttmästar Hellman, för omkring
60 år sedan. Han i sin tur hade lärt visan av sin
far, vilken som officer deltagit i ryska kriget under
Gustaf III:s tid:

<img><i>Allegro vivace.</i><br>Animi käresi alavi kulla katt kärado.<br>Animus animak, anifus anifak anikäriberibimm.</img>

<h2><small><small>8.</small></small></h2>

Samma källa har enligt samme meddelare följande
språkalster, som ögonskenligen är av ryskt ursprung:

<poem>	Pasjálusta, pasjálusta
	malinka sudarinna.
	Brotsch, brotsch, stattakoj
	starababbagoja.</poem>

Denna stump är säkerligen ett sammandrag av
den visa, som enligt ett brev till mig från civilingenjör
C. O. Boije af Gennäs den 18 maj 1906 ingår i ett
uti hans musikaliesamling befintligt arbete med titeln
»6 variazioni per la Chitarra sul Aria Russa |: Pascialuite 
Sudarina :| Composte da Mauro Giuliani.  Op.
64 N:o 2824.  In Vienna presso Artaria & Compan.
Pr. 20 X, C. M.» och av följande utseende:

<img><i>All:to.</i><br>Poschaluite sudarina sette samnay redom.<br>Poschaluite sudarina nagradité sglaidom.<br>Protsch Protsch atwegis kakoy bespokoynoy.<br>Protsch, Protsch atwegis luibwi nedestoynoy.</img>

Genom livlig samverkan mellan docenterna T.
Torbiörnsson och S. Agrell har det utretts, att den
ryska text, som legat till grund härför, måste ha varit
följande:

<table>
<td 2 c>Fragmentet:
<td c><i>Rysk text.</i><td c><i>Svensk översättning.</i>
<td><poem>Požálujsta, požálujsta,
málen ̆'ka sudárynja!
Proč ̆', proč ̆', čto takój,
stára bába jagá! </poem><td>
<poem>Var så god, var så god,
min lilla fröken!
Bort, bort — vad nu då? —
gamla häxa!</poem>

<td 2 c>Den fullständiga visan:
<td c><i>Rysk text.</i><td c><i>Svensk översättning.</i>
<td><poem>Požálujte, sudárynja,
sjád ̆ te so mnoj rjádom!
Požálujte, sudárynja,
nagradíte vzgljádom!

Proč ̆ , proč ̆', otvjažis ̆ !
Kakój bezpokójnyj.
Proč ̆ , proč ̆', otvjažís ̆'!
Ljubvi nedostójnyj.</poem><td>
<poem>Kom hit, min fröken,
sitt ned bredvid mig!
Kom hit, min fröken,
belöna [mig] med en blick!

Bort, bort, ge dig i väg!
Du är så orolig
Bort, bort, ge dig i väg!
Du är ej värd kärlek.</poem>
</table>

<h2><small><small>9.</small></small></h2>

Av rysk upprinnelse är även efterföljande danssång, 
om vilken kapten U. v. Feilitzen i sitt ovan,
s. 74, nämnda brev meddelar:

<tab> »Rysk solodans med sång.

1. (Solisten hoppar på venstra tåspetsen, medan
högra knäleden med hängande fot i takt beskrifver
fyra vida cirkelhvarf.)

2. (Venster knäfall.)

3. (Höger dito.)

4. (N:o 1 med allenast<sp> ett</sp> fullt cirkelhvarf.)

(1.) Från kákan å till húfvar å till söderinna
pátina.

(1.) Från kákan å till húfvar å till söderinna
pátina.

(2.) Pókantjé å

(3.) pókantjé!

(4.) Å sjlésjli sjlésjli sjlésmå tre; å

(2.) Pókantjé å

(3.) pókantjé!

(4.) Å sjlésjli sjlésjli sjlésmå tre —

(1.) Från kákan å etc. etc. så länge man orkar.
Kan varieras genom hoppning för hvarannan strof
på<sp> höger</sp> ben med svängningar af venster, i fall man
är vig.)

Musiken kan jag ännu prestera (ehuru jag sedan
mitt trettonde år just icke förnyat detta mitt
moskovitiska rön):

<img>|:Från kakan å till huvar å till söderinna patina.:|<br>Pokantje å pokantje å sjlesjli sjlesjli sjlesmå tre.</img>

Denna melodi tycks vara originalet eller ock en
variant till östgötarnas marschvisa från 1846 års
lustläger, hvaraf här en strof:

<poem>	Vi har marscherat, vi har marscherat uppå Laggårsgäle :,:
	Dä va bra. Tack ska du ha! Stövlar å galoscher :,: </poem>

Som vi se, ha vi här en variant av en nu på
flera lägerplatser vanlig beväringsvisa, som t. e. i
Bohuslän bjuder på följande formulering:

<poem>	Bohuslänningar, bohuslänningar tappa aldrig takten.
	Vi fick brännvin, vi fick brännvin, strunt fick Svea garde.
	Dä va bra. Tack ska du ha! Stövlar i galoscherna :,: </poem>

Vad åter den ovan anförda ryska texten beträffar,
har det ännu ej ens för hrr Torbiörnssons och Agrells
förenade skarpsinne lyckats att därav ge någon
antaglig förklaring.

*
</chapter>
<chapter name="Register över förklarade ortnamn">
<h2><small>Register över förklarade ortnamn.</small></h2>

<table>
<td 2 r><small>Sid.</small>
<td>Abbortan<td r>115
<td>Albo<td r>100
<td>Ale<td r>87, 104
<td>Algutsrum<td r>103
<td>Alingsås<td r>96
<td>Alkvettern<td r>140
<td>Alten<td r>119
<td>-and<td r>102, 108	
<td>Andersbänning<td r>114	
<td>Anderstorp<td r>66
<td>Anered<td r>67
<td>Anestad<td r>112
<td>Annelöv<td r>111
<td>Anten<td r>119
<td>Arboga<td r>93
<td>Arnö<td r>121
<td>-arp<td r>65, 112
<td>-arve(t)<td r>111
<td>Arvika<td r>91
<td>Aska<td r>108
<td>Askarö<td r>121
<td>Asker<td r>108
<td>Askersund<td r>92
<td>Askim<td r>104
<td>Aspeland<td r>100
<td>Asunden<td r>119
<td>Avesta<td r>89
<td>Baldersnäs<td r>65
<td>Bankekind<td r>101, 136	
<td>Banketorp<td r>136
<td>Bergum<td r>111
<td>Billingen<td r>120
<td>Birka<td r>94
<td>Bjäre<td r>105
<td>Bjärke<td r>108
<td>Bjärlanda<td r>65
<td>Björkekind<td r>101, 136	
<td>Björnorp<td r>112
<td>Björred<td r>67
<td>Bleking(e)<td r>83
<td>-bo<td r>67 f, 100, 113
<td>Boaröd<td r>113
<td>Boberg<td r>105
<td>-bod(h)a<td r>67 f., 113
<td>Bogesund<td r>91
<td>Boglösa<td r>60
<td>Bohus<td r>84
<td>Bohuslän<td r>84
<td>-bol<td r>66
<td>Bollebygd<td r>104
<td>Bollnäs<td r>94
<td>Bolmen<td r>118
<td>Bondarve<td r>111
<td>Borgholm<td r>86
<td>Borås<td r>96
<td>Bosarve<td r>111
<td>Brandsbo<td r>66
<td>Bråbo<td r>100
<td>-bräckan<td r>68
<td>Bräkne<td r>108
<td>Brödlösa<td r>60, 115
<td>Bullaren<td r>106
<td>-by<td r>89, 114
<td>Båstad<td r>89
<td>Båven<td r>119
<td>Bälinge<td r>102
<td>-bäning<td r>114
<td>-böle<td r>66
<td>Bö(n)<td r>117
<td>Böne<td r>61
<td>Börsle<td r>60
<td>Daga<td r>108 f.
<td>Dal<td r>106
<td>Dalarna<td r>82
<td>Dalsland<td r>83
<td>Dalum<td r>111
<td>Danderyd<td r>106
<td>Danmark<td r>106
<td>Dannemora<td r>106
<td>Domnarvet<td r>111
<td>Döderhult(svik)<td r>91
<td>Ed<td r>106
<td>Edsberg<td r>105
<td>Eksjö<td r>94
<td>Enköping<td r>88
<td>Eriksmålen<td r>113
<td>Eslöv<td r>99
<td>Falbygden<td r>87
<td>Falkenberg<td r>86
<td>Falköping<td r>87
</table>
<table>
<td 2 r><small>Sid.</small>
<td>Falster<td r>109
<td>Falsterbo<td r>96
<td>Falun<td r>88
<td>Faurås<td r>106
<td>Fellingsbro<td r>196
<td>Filipstad<td r>88
<td>Finnveden<td r>83, 112
<td>Finnshyttan<td r>114
<td>Finspångalän<td r>100
<td>Fittja<td r>137
<td>Fjäre<td r>106
<td>Flerohopp<td r>69
<td>Flundre<td r>100
<td>Folkesta<td r>112
<td>Fornby<td r>114
<td>Fornsigtuna<td r>89
<td>Fridhem<td r>62
<td>Friggeråker<td r>114
<td>Frosta<td r>109, 112
<td>Fryksdalen<td r>106
<td>Frösthult<td r>116
<td>Fröstuna<td r>114
<td>Frösvi<td r>114
<td>Frösåker<td r>104
<td>Frötuna<td r>103
<td>Frövettern<td r>140
<td>Fyrisån<td r>120
<td>Färdsle<td r>60
<td>Färentuna<td r>103
<td>Föret<td r>120
<td>G:a Uppsala<td r>90 f.
<td>Gamleby<td r>89
<td>Gillberg<td r>105
<td>Gistad<td r>64
<td>Glafsfjorden<td r>119
<td>Glan<td r>118
<td>Glanshammar<td r>108
<td>Glava<td r>119
<td>Glumslöv<td r>111
<td>Gottland<td r>84
<td>Grimsten<td r>108
<td>Gripskolm<td r>86
<td>Grums<td r>102
<td>Grunnebo<td r>68
<td>Grycken<td r>119
<td>Gryten<td r>119
<td>Grängen<td r>119
<td>Gränna<td r>99
<td>Gräsgård<td r>103
<td>Gräsken<td r>119
<td>Gröcken<td r>119
<td>Grömsta<td r>112
<td>Gröninge<td r>63
<td>Gudhem<td r>104
<td>Gullberg<td r>105
<td>Gumlösa<td r>60
<td>Gundlebo<td r>67 f.	
<td>Gälaveden<td r>120
<td>Gärd(s)<td r>109
<td>Gärdhem<td r>62, 111
<td>Gästrikland<td r>81
<td>Gävle<td r>93
<td>Gävleborg<td r>85
<td>Gäsene<td r>61
<td>Gödelöv<td r>111
<td>Göinge<td r>63, 102
<td>Görslöv<td r>111.
<td>Göstad<td r>112
<td>Göstrings<td r>102
<td>Götala<td r>87
<td>Götaland<td r>80 f., 134
<td>Götaälv<td r>84 f., 132 f.	
<td>Göteborg<td r>85
<td>Göten<td r>132
<td>Götsjön<td r>132
<td>Hagunda<td r>109
<td>Halland<td r>83
<td>Hälleberg<td r>120
<td>Hallersta<td r>112
<td>Halmstad<td r>64, 88
<td>Hamar<td r>97
<td>Hammarby<td r>97
<td>Hammarkind<td r>101
<td>Hammarön<td r>96 f.	
<td>Hammerdal<td r>97
<td>Hamra<td r>118
<td>Handbörd<td r>106
<td>Hanebo<td r>136
<td>Hanekind<td r>101,136
<td>Haninge<td r>110, 136
<td>Hansta<td r>136
<td>Haparanda<td r>79, 95
<td>Hardanger<td r>104
<td>Hardemo<td r>104
<td>Harg<td r>87, 104
<td>Harjager<td r>104
<td>Hattåsen<td r>120
<td>Hedemora<td r>98
<td>Helgarö<td r>121
<td>-hem<td r>61, 111
<td>Hene<td r>115
<td>Herrestad<td r>103
<td>-hester, -hestra<td r>116
<td>Himle<td r>108
<td>Hjelmaren<td r>119
<td>Hjo<td r>99
<td>Hjälmseryd<td r>113
<td>Hjärtlanda<td r>115
<td>-holm<td r>85 f.
<td>Hornavan<td r>118
<td>Huddinge<td r>110
<td>Hudiksvall<td r>96
<td>-hult<td r>68, 116
<td>-hund<td r>109
<td>-hundra<td r>99 f.
<td>Hven<td r>121
<td>Hylta(n) -te<td r>117
<td>Håbo<td r>100
<td>Håkansbänning<td r>114
<td>Hålanda<td r>100
<td>Hålaveden<td r>120
<td>Hålvättern<td r>140
<td>Håtuna<td r>100, 113
<td>Häljestorp<td r>66
<td>Hälsingborg<td r>81, 85
<td>Hälsingland<td r>81
<td>Hälsingör<td r>81
<td>Härjedalen<td r>82
<td>Härnösand<td r>95
<td>Högalid<td r>116
<td>Hök(s)<td r>105
<td>Hökhuvud<td r>116
<td>Hölebo<td r>100
<td>Hör<td r>87
<td>Hörby<td r>87, 89
<td>-im<td r>62, 111
<td>Immeln<td r>119
<td>-inge<td r>62 f., 110
<td>Ingeboda<td r>113
<td>Ingelstad<td r>103
<td>Inland<td r>100
</table>
<table>
<td 2 r><small>Sid.</small>
<td>Ivö<td r>119
<td>Jogen<td r>119
<td>Jokkmokk<td r>79
<td>Jutland<td r>118
<td>Juttern<td r>118
<td>Jälmaren<td r>119
<td>Jämtland<td r>81
<td>Järpetan<td r>115
<td>Järrestad<td r>103
<td>Jönköping<td r>88
<td>Jönåker<td r>104
<td>Jösse<td r>106
<td>Kalmar<td r>97
<td>Kalvhester<td r>116
<td>Karesuando<td r>79
<td>Karlanda<td r>115
<td>Karlshamn<td r>91
<td>Karlskoga<td r>106
<td>Karlskrona<td r>95
<td>Karlstad<td r>88
<td>Kaskasatjåkko<td r>79
<td>Kattegatt<td r>79
<td>Kebnekaise<td r>79
<td>Kil<td r>106
<td>Kind<td r>101, 135 f.
<td>-kind<td r>101
<td>Kinda<td r>101
<td>Kinna<td r>101
<td>Kinne<td r>101
<td>Kinnefjärding<td r>101
<td>Kinnekulle<td r>101, 120
<td>Kinnevald<td r>101
<td>Klagstorp<td r>66
<td>Kålmården<td r>97, 98,120
<td>Komlösa<td r>60
<td>Konga<td r>102
<td>Kopparberg<td r>85, 86
<td>Kristianopel<td r>88
<td>Kristianstad<td r>88
<td>Kristinehamn<td r>91
<td>Krokom<td r>111
<td>Kronoberg<td r>85
<td>Kullen<td r>120
<td>Kulling<td r>102
<td>Kumla<td r>105
<td>Kungsbacka<td r>96
<td>Kungshatt<td r>120
<td>Kungsör<td r>94
<td>Kungälv<td r>92 f.
<td>Kvarken<td r>81
<td>Kville<td r>106
<td>Kvillinge<td r>63
<td>Källstorp<td r>66
<td>Kälvene<td r>115
<td>Köping<td r>88
<td>-köping<td r>87 f.
<td>Lagan<td r>120
<td>Lagunda<td r>109
<td>Laholm<td r>86
<td>-landa<td r>65, 115
<td>Landskrona<td r>95
<td>Lane<td r>109
<td>Lappland<td r>82
<td>Larsarve<td r>111
<td>Lerum<td r>62, 111
<td>Lidan<td r>119 f.
<td>Lidköping<td r>88
<td>Limhamn<td r>91
<td>Lindesberg<td r>86
<td>Linköping<td r>87
<td>Lister, -tre<td r>109
<td>Ljungan<td r>119
<td>Ljungby<td r>89
<td>Ljunits<td r>109
<td>Ljusnan<td r>119
<td>Lovene<td r>115
<td>Ludgo<td r>104
<td>Luggavi<td r>104
<td>Luggude<td r>104
<td>Lule<td r>79
<td>Luleå<td r>92
<td>Lund<td r>87
<td>Lungen<td r>118
<td>Luossavare<td r>79 f.
<td>Lysekil<td r>92
<td>Lysings<td r>102
<td>Långhundra<td r>100
<td>Långsele<td r>116
<td>Långören<td r>117
<td>Lödöse<td r>93
<td>Löne<td r>115
<td>Lönern<td r>119
<td>-lösa<td r>60, 115
<td>Lösing<td r>102
<td>-löv<td r>58 f., 110 f.
<td>Malexander<td r>119
<td>Maljen<td r>119
<td>Malmköping<td r>88
<td>Malmö<td r>97
<td>Malmöhus<td r>85
<td>Mariefred<td r>99
<td>Mariestad<td r>88
<td>Mark<td r>106
<td>-mark<td r>83
<td>Markerna<td r>83
<td>Markim<td r>62, 111
<td>Marstrand<td r>95
<td>Matsarve<td r>111
<td>Matsneke<td r>69
<td>Medelpad<td r>82
<td>Medelsta<td r>103
<td>Mellösa<td r>60
<td>Memming<td r>102
<td>Mjöllösa<td r>115
<td>Mjösjö<td r>118
<td>Mora-Noret<td r>92
<td>Morastrand<td r>95, 98
<td>Motala<td r>87
<td>Myrträsk<td r>116
<td>-måla, -len<td r>113
<td>Mälaren<td r>119
<td>Märinge<td r>63
<td>Möckeln<td r>103, 118
<td>Möckleby<td r>103
<td>Mönsterås<td r>96
<td>Möre<td r>65, 83
<td>Mörlanda<td r>65
<td>Naglum<td r>62
<td>Nibble<td r>112
<td>Nidolf<td r>69
<td>Njommelsaska<td r>80
<td>Nora<td r>92
<td>Norberg<td r>105
<td>Nordal<td r>83
<td>Nordmark<td r>106
<td>Nordmöre<td r>107
<td>Norrala<td r>87
<td>Norra Möre<td r>107
<td>Norrbo<td r>100
<td>Norrbotten<td r>82
</table>
<table>
<td 2 r><small>Sid.</small>
<td>Norrköping<td r>88
<td>Norrland<td r>81
<td>Norrmalm<td r>97
<td>Norrtälje<td r>97
<td>Norrvidinge<td r>102
<td>Norunda<td r>109
<td>Nybble<td r>112
<td>Nyböle<td r>112
<td>Nyed<td r>106
<td>Nynäshamn<td r>91
<td>Nårunga<td r>110
<td>Närdinghundra<td r>99
<td>Närke<td r>82
<td>Närtuna<td r>114
<td>Näs<td r>106
<td>Odensvi<td r>114
<td>Odensåker<td r>114
<td>Oland<td r>100
<td>Olofsböle<td r>112
<td>Olstorp<td r>66
<td>Olsäter<td r>115
<td>Onsala<td r>114
<td>Onsjö<td r>65, 102
<td>Oppunda<td r>109
<td>-orp<td r>65, 112
<td>Orsa<td r>93
<td>Orust<td r>106
<td>Oskarshamn<td r>91
<td>Oskarsstad<td r>91
<td>Oslo<td r>105
<td>Oxie<td r>105
<td>Pataholm<td r>86
<td>Piteå<td r>92
<td>Prostarve<td r>111
<td>Påskallavik<td r>92
<td>Ramlösa<td r>115
<td>Ramnered<td r>67
<td>-red<td r>66 f., 113
<td>Redväg<td r>105
<td>Remmarlöv<td r>111
<td>Reslöv<td r>111
<td>-ris(et)<td r>116
<td>Rommole<td r>60, 111
<td>Ronneby<td r>89
<td>Roslagen<td r>82
<td>Roslöv<td r>111
<td>Rottnen<td r>119
<td>Rottneros<td r>116
<td>-rud<td r>67, 113
<td>Ruda<td r>67
<td>-rum<td r>114
<td>Runmarö<td r>121
<td>Runsten<td r>108
<td>-rup<td r>65, 112
<td>-ryd<td r>66 f., 113
<td>Ryda<td r>67
<td>Ryr<td r>67
<td>Råda<td r>67
<td>Rådmansö<td r>121
<td>Råglanda<td r>65
<td>Rånnum<td r>62
<td>Rämmen<td r>79
<td>Ränne<td r>61
<td>-röd<td r>66, 113
<td>-rödja<td r>67
<td>Rölanda<td r>115
<td>Rönneberg<td r>105
<td>Rönö<td r>108
<td>Sala<td r>90
<td>Sanna<td r>118
<td>Selebo<td r>100
<td>Sevede<td r>102
<td>Siende<td r>109
<td>Sigtuna<td r>89
<td>Siklösa<td r>60
<td>Siktune<td r>90
<td>Silinge<td r>63
<td>Simrishamn<td r>91
<td>Simtuna<td r>103
<td>Sjuhundra<td r>100
<td>Sjögesta<td r>64
<td>Skagerak<td r>79
<td>Skandinavien<td r>83
<td>Skanör<td r>94
<td>Skara<td r>98
<td>Skaraborg<td r>85
<td>Skellefteå<td r>92
<td>Skinnarebo<td r>113
<td>Skinnskatteberg<td r>105
<td>-skog<td r>83
<td>Skuttunge<td r>110
<td>Skytt<td r>106
<td>Skåne<td r>83
<td>Skånings<td r>102
<td>Skänninge<td r>93
<td>Skärkind<td r>101
<td>Sköllersta<td r>103
<td>Skövde<td r>87
<td>Slättbo<td r>100
<td>Smedstaken<td r>68
<td>Småland<td r>83
<td>Snävringe<td r>102
<td>Snöhättan<td r>120
<td>Sollentuna<td r>103
<td>Sommen<td r>118
<td>Sotenäs<td r>106
<td>Sotholmen<td r>106
<td>Sotinge<td r>106
<td>-sta(d)<td r>63 f., 88, 112
<td>Stenhammar<td r>96
<td>Stenhestra<td r>116
<td>Stockholm<td r>86
<td>Stocksund<td r>86
<td>Stora Gla<td r>118
<td>Stora Le<td r>118
<td>Storavan<td r>118
<td>Storsand<td r>117
<td>Strängnäs<td r>94
<td>Strömstad<td r>88
<td>Stångenäs<td r>106
<td>Städjan<td r>120
<td>Sundal<td r>83
<td>Sundbo<td r>100
<td>Sundsvall<td r>96
<td>Sunnebo<td r>100
<td>Svanen<td r>119
<td>Svartlösa<td r>105
<td>Svealand<td r>80
<td>Svensgöl<td r>116
<td>Sverge<td r>80
<td>Svitjod<td r>80
<td>Säby<td r>93
<td>Säffle<td r>93
<td>Säminghundra<td r>99
<td>Säter<td r>98
<td>-säter, -tra<td r>115
<td>Sätuna<td r>93, 113
<td>Sävare<td r>117
<td>Sävedal<td r>106
<td>Söderala<td r>87
</table>
<table>
<td 2 r><small>Sid.</small>
<td>Söderhamn<td r>91
<td>Söderköping<td r>88
<td>Södermalm<td r>97
<td>Södermanland<td r>81
<td>Södertälje<td r>97
<td>Södra Möre<td r>107
<td>Söndmöre<td r>107
<td>Sörbygden<td r>104
<td>Sörmark<td r>116
<td>-tan<td r>114 f.
<td>Tanum<td r>104
<td>Tarsled<td r>59, 111
<td>Tibble<td r>113		
<td>Tidabolm<td r>86	
<td>Tingstäde<td r>89	
<td>Tisseboda<td r>44
<td>Tjust<td r>80, 83
<td>Tjörn<td r>106
<td>Tofta<td r>117
<td>Tollestorp<td r>66
<td>Tollstad<td r>64
<td>Torna<td r>108
<td>Torne träsk<td r>116
<td>-torp<td r>65 f., 112
<td>Torpemad<td r>115
<td>-torpet<td r>65
<td>Torrlösa<td r>115
<td>Torsby<td r>65, 114
<td>Torshälla<td r>65, 87
<td>Torsmåla<td r>113
<td>Torsred<td r>67, 113
<td>Torstuna<td r>103, 114
<td>Torsvi<td r>114
<td>Tosterup<td r>112
<td>Tranås<td r>96
<td>Trollhättan<td r>120	
<td>Trosa<td r>94	
<td>Trälleborg<td r>85	
<td>Trätängen<td r>68	
<td>Tuhundra<td r>100	
<td>-tuna<td r>113 f.	
<td>Tunalän<td r>100	
<td>Tunge<td r>106	
<td>Tungebo<td r>66	
<td>Turinge<td r>110
<td>Tveta<td r>104	
<td>Tybble<td r>113	
<td>Tåkern<td r>118 f.
<td>Töcken<td r>118
<td>Tönnersa<td r>106
<td>Tönnersjö<td r>106
<td>Tössbo<td r>100
<td>Uddevalla<td r>96
<td>Ulleråker<td r>104
<td>Ullevi<td r>114
<td>Ullvettern<td r>140
<td>Ulricehamn<td r>91
<td>Ultuna<td r>104, 114
<td>Ulven<td r>119
<td>-um<td r>62, 111
<td>Umeå<td r>92
<td>-und<td r>108
<td>Unden<td r>118
<td>-unga<td r>110
<td>Uppland<td r>82
<td>Uppsala<td r>98
<td>Uppvidinge<td r>102
<td>Vadsbo<td r>100
<td>Vadstena<td r>95
<td>Vagnsbro<td r>105
<td>Vaksala<td r>105
<td>Valbo<td r>100
<td>Valdemaren<td r>92
<td>Valdemarsvik(en)<td r>92
<td>Valdemarsön<td r>92
<td>Valkebo<td r>101
<td>Valla<td r>106
<td>Vallentuna<td r>103
<td>Vammarn<td r>92
<td>Vammeln<td r>92
<td>Vara<td r>95
<td>Varberg<td r>86
<td>Varkullen<td r>103
<td>Vartofta<td r>103
<td>Vaxholm<td r>86
<td>Vedbo<td r>100
<td>Veden<td r>108
<td>Velanda<td r>65
<td>Vemmenhög<td r>105
<td>Ven<td r>121
<td>Veselången<td r>120
<td>Vesene<td r>115
<td>Vickensta<td r>64
<td>Vifolka<td r>101
<td>Viken<td r>84
<td>Villand<td r>100
<td>Villåttinge<td r>102
<td>Vimmerby<td r>89
<td>-vini<td r>60 f., 115
<td>Vinnersrum<td r>114
<td>Visby<td r>87, 89
<td>Viskan<td r>120
<td>Viske<td r>106
<td>Vismen<td r>120
<td>Visnum<td r>104
<td>Visslaån<td r>120
<td>Vista, -te<td r>104
<td>-vål(a)<td r>115
<td>Våla<td r>106
<td>Väddö<td r>106
<td>Väne<td r>60, 107	
<td>Vänern<td r>118
<td>Vänersborg<td r>85
<td>Vänngarn<td r>60
<td>Värend<td r>83 f.
<td>Värmdö<td r>106
<td>Värmeln<td r>118
<td>Värmland<td r>82
<td>Värnamo<td r>98
<td>Väse<td r>104
<td>Västbo<td r>100
<td>Västerbotten<td r>82
<td>Västergötland<td r>84, 134
<td>Västernorrland<td r>85
<td>Väster-Rekarna<td r>109
<td>Västervik<td r>89, 91
<td>Västerås<td r>90, 93
<td>Västmanland<td r>81
<td>Västra<td r>110
<td>Vättern<td r>118, 139 f.
<td>Vättle<td r>106
<td>Växjö<td r>94
<td>Yngen<td r>119
<td>Ystad<td r>88
<td>Åhus<td r>93
<td>Åkarp<td r>112
<td>Åker<td r>104
<td>Åkerbo<td r>100
<td>Ålleberg<td r>120
</table>
<table>
<td 2 r><small>Sid.</small>
<td>Åmål<td r>97
<td>Ångermanland<td r>81
<td>Åreskutan<td r>120
<td>Årstad<td r>103
<td>Ås<td r>105
<td>Åsbo<td r>100
<td>Åse<td r>105
<td>Åsunda<td r>109
<td>Åsunden<td r>119
<td>Älften<td r>119
<td>Älgen<td r>119
<td>Älmhult<td r>98, 116
<td>Älmten<td r>119
<td>Älten<td r>119
<td>Älvdalen<td r>106
<td>Älvsborg<td r>85
<td>Ämmån<td r>120
<td>Ämten<td r>119
<td>Ängelholm<td r>86
<td>Änten<td r>119
<td>Ärlinghundra<td r>99
<td>Ätran<td r>120
<td>-ö<td r>83, 94, 97 f., 107
<td>Ödskölt<td r>116
<td>Öknebo<td r>100
<td>Öland<td r>84
<td>Ölserud<td r>113
<td>Ömmeln<td r>119
<td>Öna<td r>118
<td>Önan<td r>39
<td>Örbacka<td r>116
<td>Örebro<td r>94, 95
<td>Öregrund<td r>95
<td>Ören<td r>119
<td>Öresund<td r>95
<td>Örnsköldsvik<td r>92
<td>Örsjön<td r>119
<td>Örten<td r>119
<td>Östbo<td r>100
<td>Österbotten<td r>82
<td>Östergötland<td r>84
<td>Öster-Rekarna<td r>109
<td>Östersund<td r>92
<td>Östhammar<td r>96
<td>Östkind<td r>101
<td>Östnor<td r>92
<td>Östra<td r>110
<td>Öventorp<td r>66
<td>Övettern<td r>140
</table>

*
</chapter>
Sid. 5 rad 9 slår Ahlström, läs Sjöström.

Sid. 105 r. 4 f. läs: äldst F(i)älandsbro, möjligen av det fsv.
f(i)ällaland ’oppen, i tegar uppdelad mark’.