<img></img>
<table o c>
<td><h1>RÄNNSTENSUNGAR</h1>
<td><h3>OCH</h3>
<td><h1>STORBORGARE</h1>
<td><tab>
<td><tab>
<td><tab>
<td><h3><i>Stockholm under ett halvsekel</i></h3>
<td><h3><i>av</i></h3>
<td><h2><i>Emil Norlander</i></h2>
</table>

<table o c>
<td><h1>RÄNNSTENSUNGAR</h1>
<td><h3>OCH</h3>                 
<td><h1>STORBORGARE</h1>
</table>

<table o c>
<td><h1>RÄNNSTENSUNGAR</h1>
<td><h3>OCH</h3>
<td><h1>STORBORGARE</h1>
<td><tab>
<td>STOCKHOLM UNDER ETT HALVSEKEL.
<td>UR MINNET OCH DAGBOKEN
<td>AV
<td><h3><i>EMIL NORLANDER</i></h3>
<td><tab>
<td>MED 153 ILLUSTRATIONER
<td><tab>
<td><i>ANDRA UPPLAGAN</i>
<td><tab>
<td><i>STOCKHOLM</i>
<td><i>ÅHLÉN & ÅKERLUNDS FÖRLAG</i>
</table>
<table o c>
<td><i>Nordiska</i>
<td><i>Boktryckeriet</i>
<td><i>Stockholm</i>
<td><i>1924</i>
</table>
<table o c>
<td><i><b>Vänligen tillägnad</b></i>
<td><i><b>Stockholmsgillet.</b></i>
</table>

<chapter name="I. En enveten pojke. — Hur man botade tandvärk i den
gamla, goda tiden. — Ett besök på julmarknaden. —
Barnaglädje för femtio år sedan. — Den första slanten.">

<h2><small>I.</small></h2>

<i>En enveten pojke. — Hur man botade tandvärk i den
gamla, goda tiden. — Ett besök på julmarknaden. —
Barnaglädje för femtio år sedan. — Den första slanten.</i>

Det var en synnerligen enveten liten 5 års parvel, som, en
kulen vintermorgon på 1870-talet, stod en garde mot far, mor
och två bröder. Han fäktade med bägge armarna, han
gallskrek och han grät. Och orsaken? Modern ville sätta på unge
herrn en s. k. baschlik, en vadderad huva, för att skydda hans
små öron mot drag, ity han legat hela natten och jämrat sig
för örsprång.

»Ja vijj inte!»

»Varför vill du inte?»

»Ja vijj inte vaja en jänta!»

»Det är ingen som ser dej så här dags.»

»Jag vijj inte!»

»Då får du inte åka med pappa till station.»

Unge herrn molteg med ens. Den hotelsen innebar något
fruktansvärt. I dagar och nätter hade han drömt om detta
allenastående tillfälle, som kanske aldrig skulle återkomma.
Att få åka i en riktig vagn, dragen av riktiga hästar.

Åka och köra var hans vurm här i livet. Han brukade ställa
upp fem stolar, två föreställde hästar, den mellersta
kuskbock och de två bakersta passagerareplatser. Med ett par
vid de främre stolarna fastsatta segelgarnståtar i hand kunde
han så sitta hela dagen och vem som ville fick »åka». Han
skulle »köra».

Så hade den dag randats, då han för första gången i sitt
liv skulle få åka i en vagn. Fadern skulle resa till Småland
för att hälsa på farfar och familjen få följa med i droskan
ända upp till Södra station, någon annan station fanns
nämligen inte vid tiden i fråga.

Ja nu var den så oändligt efterlängtade dagen kommen —
och då ville dom kläda ut honom till jänta ... Han var
övertygad om att hela gatan var svart av folk med anledning av
familjens avfärd i droska, vad skulle man månne tänka ifall
han kom ut och var klädd i baschlik ...

Han stred en stund tyst för sig själv, men så kom lynnet
på honom igen och man hörde hans gälla stämma:

»Jag <i>vijj</i> inte vaja en jänta!»

»Låt pojken vara, dekreterade fadern, vi kan inte vänta
längre.»

»Ska Mille följa med?»

»Inte me' bassliken!»

»Utan den kommer du <i>inte</i> med!»

»Ja vijj inte!»

»För sista gången!»

Det var modern som försökte medla.

»Nej, haj ja sagt!»

»Då stannar du hemma.»

Man gjorde sig färdig till avresa. Ännu en gång försökte
de äldre bröderna övertyga bångstyringen att ingen människa
kunde se honom inne i vagnen.

»Jag vijj inte vaja jänta!» ljöd det alltjämt.

Det stod ej till att vänta längre, alla gåvo sig av. Dörren
låstes. Han var ensam. Han lyssnade tyst vid den låsta
dörren, ty så obarmhärtiga kunde de väl ändå inte vara, att fara,
fara i en riktig vagn, utan <i>honom</i>.

Jo, det kunde de. Han hörde kuskens smäll med piskan,
vagnen sattes i gång — hans öde var beseglat.

I hejdlöst raseri rusade han in i sängkammaren. Det första
han fick ögonen på var baschliken och den kastade han sig
formligen över. Han slet i banden och han sparkade den från
hörn till hörn. Efter det lade han sig i sängen och galltjöt,
den kolossala gamla familjesängen, i vilken minst fyra
personer kunde ligga i bredd och vilken man för resten kunde bädda
för lika många på tvären. Där låg han nu och sparkade med
 <img l>Far.</img> <img r>Mor.</img>
de små benen i tomma luften samtidigt med att han
framvrålade de värsta tjut, allt i medvetet syfte, att grannarna
skulle höra hur förfärligt ovärdigt man behandlade honom.
Tänka sig, vilja kläda ut honom till jänta ... Han, stora karl'n.
Och grannarna hörde honom också, men de inskränkte sig till
att säga:

»Hör bara hur guldsme'ns elaka unge skriker.»

Till slut hade han skrikit sig trött, sömnen tog överhand
och han glömde den förfärliga oförrätt, man begått emot
honom. När bröderna kommo hem och beskrevo den stolta
färden, förmådde de inte reta upp honom på nytt. Han kände
nu en viss stolthet inom sig själv. Han hade känslan utav
att det var <i>han</i> som segrat. De hade inte förmått kuva honom,
han var en riktig pojke och det hade han visat dem. Han
behövde inte skämmas för lekkamraterna på gården.

— — —

Han hade ofta visat sig morsk, samme parvel, berättades
det av hans äldre bröder. Under en höstrengöring och då
alla tavlor voro nedtagna från väggarna för dammning, fick
man plötsligt se gossen stå med en rotting i handen och ganska
eftertryckligt traktera ett av porträtten med släng på släng.
Det var pappans porträtt och man frågade naturligtvis
varför i allt namn han begick ett dylikt dåd.

Svaret lär kort och gott ha lytt:

»Pappa haj vajit ovetti på mej ...»

— — —

Pappa och mamma hade haft en sömnlös natt på grund av
att unge herrn hade tandvärk, och det var till på köpet natten
före julafton. Man hade dagen före försökt allt som den
tiden stod till buds, när det gällde bota tandvärk. Det var en
ihålig s. k. oxeltand och från apoteket hade man först hämtat
tanddroppar. Hjälpte inte. Så kom någon grannfru med rådet
att köpa galläpple och lägga en bit av det i tanden. Nix!
Samma tjut och samma ideliga gråtande. Nu kom den goda
grannfrun med snus i en sudd. Sudden skulle läggas mot
tanden. »Kväljningar inställde sig», som det officiellt heter, men
ingen lindring i värken. Då återstod att lägga snus direkt i
tanden, en synnerligen vidrig procedur, som till på köpet inte
hjälpte det ringaste. I sin hjälplöshet kom man så att tänka
på det från gamla dagar beprövade medlet — spindelväv. En
tuss av dylikt anskaffades och pillades ned i det värkande
avgrundshålet utan att, naturligtvis, vare sig bota eller ens lindra.
Mamma satte så på vatten till fotbad och unge herrn
bäddades ned. Det blev dock, som sagts, en sömnlös natt för hela
familjen och det återstod ingenting annat än söka
tandläkarhjälp.

Jag skulle tidigt på morgonen följa med pappa till
tandläkaren, den senare en personlighet, jag hade föga eller ingen
aning om. Vad som mest lockade och kom mig att glömma alla
reflexioner, var glädjen att få gå ut med pappa. Det var inte
ofta den nåden bereddes oss barn. Pappa var för resten en
mycket prydlig man. Han var reslig till växten, hade lockigt,
kolsvart hår och eleganta, kortklippta polisonger, som den
tidens herrmode föreskrev. Han gick dessutom alltid i
cylinder och hade livrock, vilket allt gjorde honom finare och
förnämare än de andra papporna i gården. Få gå ut med pappa
var allt som allt något särskilt lockande, och så traskade jag
godvilligt med, utan aning om vad ett besök hos en tandläkare
innebar.

»Om du lovar mig att inte skrika, när farbror doktorn ber
att få titta på tanden, ska du få en trähäst!» sade pappa under
vägen samt tryckte med värme min hand i sin.

Vi kommo ned till staden och gingo upp till tandläkare
Roland Martin på Riddarhustorget. Flera personer sutto och
väntade och man hörde då och då tjut och jämmer från ett
rum strax intill.

»Varför jämrar dom sej, pappa?»

»Därför det inte är <i>karl</i> i dem..»

»Hur ska man visa att man är karl?»

»Genom att gripa hårt om armstöden i doktorns stol och
inte låta andra höra ett knyst.»

»Jaså.»

Till slut blev det vår tur. Pappa var gammal vän till
doktorn vadan mottagandet kanske inte blev så skrämmande för
oss som för de andra. Jag kom emellertid upp i stolen, grep
om armstöden, ja, så blev jag en tand fattigare — men inte
ett ljud kom över läpparna. Jag hade hållit mitt löfte till pappa
att »vara karl», fick en klapp på huvudet av doktorn och så
traskade jag vid pappas sida upp till julmarknaden på
Stortorget — för den utlovade trähästens skull.

Hur annorlunda var inte julmarknaden förr mot nu. Inte
så menat att den nu är sämre — det är de senare
decenniernas barn som blivit sämre, blivit mera bortskämda.
Ingenting att undra på, för resten, de, som kunna glädja sig åt
elektriskt ljus, telefon, biler och annat, varom 1870-talets ungdom
var i, jag vågar säga, lycklig okunnighet om.

Ack, vilken ljuvlig sensation erbjöd inte enbart en ask
tennsoldater! Krigarna ifråga lågo till ett antal av sex stycken i
en s. k. dalkarlsask, en oval ask av trä, fylld med pappersspån.
Hur härlig var inte enbart doften av färgen, varmed tennet
målats. Den doften samt lukten av vaxljusen, och man kände
med ens att det var <i>jul</i>.

I övrigt fanns det inte så mycket att välja på i den gamla
goda tiden. Det var överhuvud taget endast leksaker, som
salubjödos. Tennsaker och blecksaker samt, det hörde nu till,
»Niss-å-Nasse» i alla möjliga dimensioner, pepparkaksgubbar
med korinter som ögon och med streckade drag, ett slags
sammanvuxna tvillingar, de där varje barn måste äga ett
exemplar av. Så förekommo naturligtvis en mängd olika
trumpeter, vilka ställde till ett rent avgrundslarm, ty det roade
synbart även de äldre att tuta i trumpeter och deltaga i det
allmänna oväsendet. Trummor voro rätt så kostbara ting, så
de kommo mindre i fråga.

Att besöka julmarknaden på Stortorget var den tiden rent
av traditionellt och därför var det en olidlig trängsel på det
lilla torget. De ordentligt inbölsade gummorna i stånden hade
all möda att expediera och tillse att ingenting »kom bort».
Jag tror man var mindre noga med mitt och ditt i gamla
dagar. Den, som inte såg upp med ögonen — etc.

Jag hade fått min trähäst, den var visst endast ett par tum
hög, och hand i hand med pappa kom jag ur folkvimlet. Vi
bodde på Norr och hade alltså en duktig väg hem. På
Drottninggatan mötte pappa en bekant, en gälbgjutare, och så vek
man av upp till Hötorget, där man på källaren i nr 10 skulle
ha en julglögg. Att undertecknad var med, tänkte igen på
och så fick jag, samtidigt jag blev av med min första tand, en
inblick i de ställen, där man »tager en tår på tand».

Källaren ifråga låg på Hötorgets östra sida och djupt under
jorden. Hur underligt det luktade där nere. Det var doften
av enriset, som man rikligt bestrött golvet med, det var dålig
tobak, lukt av inlagd sill och så naturligtvis den fuktlukt
lokalen i sig själv bjöd. Men så var det på alla den tidens
restauranger. Själva Operakällaren var knappast
fashionablare.

Först tog man en »vickning», d. v. s. man högg in på den
kalla mat som stod dukad på ena ändan av disken, och så
sattes det fram brännvin och öl på de odukade stora björkborden.

Vi hade slagit oss ned i ett stort lag herrar, borgare som
pappa, alla litet rödmosiga, framför allt oändligt pratsamma.
Alla skulle de desslikes fägna den yngste gästen, och där satt
<img><i>Julmarknad på Stortorget på 1870-talet.</i></img>
jag snart med ett lass smörgåsar framför mig, de där kunnat
mätta en hel skolklass. Jag var liksom något av en hjälte, ty
det där att jag utan att knysta hade låtit riva ut en tand
tilltalade synbart de många farbröderna.

Jag fick t. o. m. en tolvskilling av en farbror.

Det var första gången jag hade en egen slant. Och så stor
sedan. Jag minns ännu vilka orimliga saker jag skulle köpa
för den slanten. Hemma föreslog man mig att köpa det eller
det. Ingenting tycktes mig motsvara slantens oerhörda värde.
Slutet blev att jag efter att envist ha gömt skatten ett par
veckor — tappade samma slant.

För att återgå till källaren på Hötorget skulle farbröderna
ha sig en glögg efter maten och så skulle man ha portvin —
det var tidens sed — som avslutning. Det blev alltså en
ordentlig julfestning, men oberörda som om det varit vatten
man festat på, lämnade vännerna källaren och så kommo vi
hem, pappa och jag, mitt i julstöket.

Jag vill minnas, att jag den julen fick en mekanisk leksak,
tillverkad av min fjorton år äldre bror Otto. Leksaken bestod
av ett helt litet landskap, uppbyggt av papp på en stor
träskiva. Där fanns en kvarn och små stugor, kor gingo och
betade och gräset, klippt av mossa, lyste så grönt. Det
mekaniska bestod i att man genom att draga upp ett dolt urverk
kunde få både väderkvarnens vingar och ett kvarnhjul i gång
samt desslikes fick korna att sakta röra sig på ängen. Fintligt
och duktigt gjort av en nittonåring.

— — —

Det här om barns krämpor, påminner mig om ett hemma hos
oss använt, ganska enkelt läkemedel.

»Om du lovar att ligga stilla och snart bli friskt», kunde man
säga, »ska du få en saffransfläta ...»

Det var, för resten, ett underbart gott bröd, man hade i gamla
dagar, d. v. s. de dagar, som dessa minnen omspänna. Bevare
mig väl, att kasta någon skugga på vår tids bagare, jag är
absolut övertygad om, att de söka skapa det bästa bröd i
världen, men ett faktum är, att brödet i gamla dagar var bättre i
smakväg än vårt nuvarande dagliga dito. Kanske beror det på
de mekaniska uppfinningar man begagnar sig av. Vilket som,
vart ha de härliga <i>kryddlimporna</i> tagit vägen? De funnos till
tre och till fem öre, samt smakade härligt med smör på.
Varför bakas icke enkla och dubbla råg? »Kadetterna», tillverkade
av samma deg, kostade fyra öre och voro, även de, härliga med
smör på, men smakade utmärkt utan smör även. Bland
skolbarnen var det mycket vanligt att köpa en »kadett» plus en s. k.
kryddskorpa för femöringen, man fick med sig i skolan. När
man inte köpte sig en tre-öres kryddlimpa plus ett franskt bröd.
De mest utsökta franska bröd bakades av Karstens på
Mästersamuelsgatan.

Mandelbröd funnos till ett pris av två och fyra öre; även den
brödsorten spårlöst försvunnen sedan många år tillbaka.

Och så till saffransbrödet, som nämndes något om här ovan.
Saffransbröd fanns i rätt många former och till olika pris. En
»fläta» kostade två öre, men en saffransbulle stor som en
desserttallrik, kostade tjugufem öre.

Vår tid bjuder på en massa högst smakliga »wienerbröd»,
vackert utsirade och med mycket gott på, men de äldre i
samhället skola nog hålla med om, att, trots det smaken hos oss
människor kunnat i hög grad förändra sig, så — till gamla
dagars enkla mandel- och saffransbröd nå de ej.

— — —

»Skrapbullen» var det öknamn jag hade inom familjekretsen,
jag misstänker på grund av att jag var den siste i den av sju
länkar bestående syskonkedjan.

»Om Skrapbullen snyter och tvättar sig, så ska han få gå
med ut», kunde pappa någon gång dekretera och så fick jag
följa med på små exkursioner utåt Stockholms malmar,
minnesrika färder, ity pappa intresserade sig för allt och kunde
förklara allt.

Bland annat brukade vi besöka stadens kyrkor, vilka noga
studerades, men ej blott själva gudstjänstlokalen, utan även
tornen, dit vi spetade, pappa och jag, på hiskligt branta stegar.
Störst och bekvämast var Ladugårdslands kyrka. Där uppe
var en stor kupol och med den ett duktigt svängrum för
särskilt ringarna. Jag minnes hur man vid vårt första besök just
skulle till och slå de sedvanliga klämtslagen klockan fyra på
eftermiddagen. Bing-bång! lät det plötsligt och pysen, för
vilken detta var något nytt, höll på att i förskräckelsen hoppa ut
genom torngluggen. Hela byggnaden skakade vid slagen och
dånet av malmen höll på att spränga örhinnorna.

Man vänjde sig dock hastigt nog och vid förnyade visiter
hände det, att den lille parveln fick hänga med på draglinorna,
när den väldiga storklockan sattes i gång.

Allra intressantast var dock vårt besök uppe i Tyska
kyrkans torn. Man hade som »församlingsbo» lärt sig hålla av
klockspelets toner, vilka väl heller aldrig »göra» sig bättre än
nere i Staden mellan de gamla grändernas murar.

Nu fick man se hur en man satt och »slog» de olika
melodierna. Knytnävarna föllo tunga ned på väldiga tangenter av
trä och att spela på spelet i fråga var ett verkligt kraftprov.

Numera drager inan inte i några rep vid ringningarna, ej
heller <i>slår</i> man fram melodierna på klockspelet, allt sker
elektriskt och efter det man, bekvämt nog, tryckt på en knapp
på väggen.

Vem kunde ana det på 1860-talet.

</chapter>
<chapter name="II. En intressant gammal egendom på Norr. — Vi flytta
till Staden mellan broarna. — Kriget mot springpojkarna.
— Ett ordentligt nyp. — Gränder, torg och gamla Fiskar-hamnen.">

<h2><small>II.</small></h2>

<i>En intressant gammal egendom på Norr. — Vi flytta
till Staden mellan broarna. — Kriget mot springpojkarna.
— Ett ordentligt nyp. — Gränder, torg och gamla
Fiskar-hamnen.</i>

Jag är född i n:r 16 Rörstrandsgatan, numera
Vallingatan, men min ungdoms gladaste minnen knyta sig till huset
14—16 Klara Norra Kyrkogata, en idealisk egendom för barn,
enkannerligen pojkar. Huset är sig likt än i dag, intet är
rubbat och vem som vill kan övertyga sig om sanningen av mina
ord visavi den idealiska lekplatsen. Där finnas två väldiga
gårdar, där finnas skrymslen och prång för dem som lekte
rymmare och fasttagare, långa källargångar tjänade som
gömställen, där finnas låga tak att klättra på, överallt var det
verkstäder, där man hamrade och slog, vadan barnens oväsen
aldrig störde, där fanns magasin i huset med härliga danska
karameller, och där fanns ett voffelbruk där man för ett par
öre kunde få köpa en stor strut rånsmulor, d. v. s. allt klipp
efter voffelbakningen, någon gång fick man även stora bitar
rån med, de där krossats, och <i>då</i> blev det fröjd.

Portvakt eller vice värd fanns naturligtvis inte, vadan
gårdens barn, och de kunde vara ett hundratal, voro ensamma
herrar på täppan.

Det bodde en snickare Nilsson där även, och han brukade
från en snickarverkstad i en annan stadsdel mottaga hela lass
av hyvelspån, vilket gud endast vet av vilken anledning han
magasinerade. När de lassen kommo, höllo vi pojkar oss
framme. Mot det att vi hjälpte till med att hyva in spånen,
fingo vi söka ut små s. k. avsneddningar åt oss,
panelstycken, vilkas underliga formationer blevo kära leksaker. Det
var snart sagt högtider, när lassen i fråga kommo, ty man
kunde då få hoppa och rulla sig i det doftande träspånet.

<img><i>Klara Norra Kyrkogata 14—16 (hörnet av Bryggaregatan).</i></img>

På tal om foror, var det en annan sorts fora, som väckte en
kolossal undran. Det var en kusk som kom till min far för att
köpa — sopor. Pappa var guldsmed och här fanns på den
tiden i Stockholm en jude som hette Bendix, vilken köpte
upp sopor från de olika guldsmedsverkstäderna. Dessa sopor
satt han själv och vaskade, för att få ut de små metallkorn,
som av någon slump eller av slarv hamnade på
verkstadsgolven. Jag träffade vid senare tillfällen samma B., en mycket
gemytlig gammal herre, och såg honom sitta vid sina pytsar,
tillvaratagande vad annars skulle ha hamnat i soplåren.

I n:r 14—16 Klara Norra bodde vi minst fem olika repriser.
Det var tur med att bo i den gården, påstod min salig mamma,
och familjen hade en gång lyckan att inneha <i>två</i> våningar om
icke mindre än fjorton rum, men på gamla dagar satt mor
i två rum, högt uppe på
vinden. I hennes tycke
var det emellertid
alltjämt samma »tur» i
den gamla kåken.

<img r><i>Gården i nr 16 Klara Norra Kyrkogata.</i></img>

En våning om sju
rum kostade i huset i
fråga i början på 1870
sjuhundra kronor. När
den ökades till
åttahundra flyttade man
indignerad. Men kom igen
och då kostade samma
våning tolvhundra. Blev
ökad till trettonhundra.
Adjö! »Turn» låg dock
alltjämt tungt i
vågskålen och 1883 kom
familjen dit på nytt. Då
kostade de sju rummen
— adertonhundra. Men
så var det den tiden
stor bostadsbrist.

<table o c><td>*</table>

Dagarna före den 1 oktober 1871 blev det liv och rusch i
våningen. Vi skulle flytta till Västerlånggatan 79, där nya
märkvärdigheter väntade. Mina bröder hade redan sett den
nya våningen, och deras beskrivning var synnerligen lockande
vad nu rummen beträffar. Det fanns storartade väggmålningar
i rummen, berättade de, och det var granna gubbar i taken
även.

Men någon gård att leka på fanns inte. Gården var föga
större än en sal, men den hade sitt behag ändå. Där funnos
stora magasin, vilka hyrdes av kryddkrämare F. J. Kahn som
hade sin butik i hörnet av Funkens gränd och Kornhamnstorg.
Varje morgon vid sjutiden kommo Kahns drängar och skulle
fylla på de under föregående dag i butiken länsade lådorna.
Du milde, sådana orgier i sötsaksväg som firades! Vi voro
endast ett fåtal pojkar i gården, knappast mer än tre, jag var
minst av dem, men punktligt mötte vi varje morgon
kryddboddrängarna, allt i det vänliga syftet att hjälpa dem i
magasinen. Vår hjälp mottogs också, men vi tillsades strängeligen
att inte stoppa något i fickorna, straffet skulle bli absolut
förbud att få hjälpa till. Vi förstodo risken och uppträdde fullt
juste, men ingen hindrade oss från att, när vi fyllde lådorna
med russin, korinter, pudersocker och sviskon, stoppa munnen
så full det var möjligt.

Det hade varit rätt så effektivt att fråga oss om något där
vi skuttade mellan dragkärran ute på gården och de mörka
skrymslena i magasinen — vi skulle absolut ej kunnat svara.

Drängarna förstodo gott det hela och så försiggick allt i
största stillhet. Härliga dagar!

Staden inom broarna erbjöd naturligtvis inte på långa vägar
de lekplatser, som jag tidigare ägt på Norr. Den närmaste
öppna platsen var Järntorget, och där var sannerligen inte
stort svängrum för oss pojkar, upptaget som torget var av
droskhästar och de otympliga foderbyttorna. De underliga
kurrar, vilka hasade dessa byttor fram och åter, allt efter som
droskorna kommo in till station, voro desslikes inte att »leka
med». De voro förfallna stackare samt kallades tunnkullrare.
Att retas med dugde de emellertid gott till och vi småpojkar
blevo dem ett verkligt plågoris.

Annars stod det egentliga nöjet i att kivas med traktens
många springpojkar, vilka uppträdde på ett synnerligen kaxigt
sätt och aldrig glömde ge någon av oss småparvlar ett
tjuvnyp, när tillfälle gavs. En stor drulle, som var anställd hos
handlanden F. Enström, smäckte en gång till undertecknad med
en gardinstång, han bar på, och det så kraftigt, att det gick
hål i min s. k. skalle. Sedan »blogen» tvättats av, tog mig vår
jungfru i hand, och så gingo vi resolut ned till den gode
Enström. Där blev rättvisa skipad på en gång. Principalen tog
ett alnmått och dammade så kraftigt om sitt springbiträde, att
alnen gick av. Bättre plåster kunde mitt sår inte få, och stolt
tågade jag i väg. Efter det undveko vi alltid varandra, jag
och springbiträdet.

Ett annat affärsbiträde som vi retats med, han var anställd
i en fruktaffär vid Nygatan, fick plötsligt en tidig morgon tag
i mig, just då jag var på väg hem med färskt bröd, köpt i
Reisenhoffs brödbutik i Funkens gränd. Han var visst varnad
av pojken hos Enström att slå på min lilla sköra lekamen, så
han tänkte bara <i>skrämma</i> mig. Han tryckte mig upp mot en
stupränna och sade att han skulle hålla mig kvar tills polisen
kom ... Det var ingenting man fruktade som polisen, vilken
på den tiden brukade gå synnerligen hårdhänt tillväga med
stora och små bovar.

Det blev fruktansvärda, ångestfyllda minuter, innan min
gråt förmådde någon förbigående att ingripa.

Jag har nu i mer än femtio år sett denne min plågoande.
Han blev slutligen tidningsman, han som jag. — Han står i
ett av Stockholms mer bekanta gathörn och säljer tidningar.
Jag handlar regelbundet hos honom, men varje gång står den
morgonen livligt för mig, då han höll mig fast med jättekrafter
och skulle tillkalla polis.

Man kan förstå de här omtalade springpojkarnas ilska, om
man betänker, att vi småpojkar sprungo som råttor omkring
benen på dem och snabbt som vi döko upp framför dem, lika
snabbt och spårlöst försvunno vi. I vart och ett av de många
husen vid Västerlånggatans udda sida funnos smått hemliga
gångar, vilka mynnade ut på de mest skilda gator och gränder.
Ett helt nät av underjordiska irrgångar, som vi gott kände till
och voro hemmastadda i. Jag vet inte om dessa kanaler täppts
till under de senare åren, men behändiga voro de för ostyriga
pojkar. Upp till Prästgatan minns jag särskilt att en hel
mängd gångar gingo, bekvämare att begagna för oss ungdomar
än någonsin de regelrätta tvärgränderna.

En annan öppen plats, än den på Järntorget, var
Kornhamnstorg, vilken den tiden uteslutande var förbehållen
lantmännen. Med dessa senare höllo vi pojkar oss på mycket god
fot. Det hade sina fördelar. Vi fingo rikligt med fallfrukt,
och handlade vi något åt våra mammor, erhöllo vi alltid ett
slags vänskapspris.

Jag hade att varje dag köpa en flaska full med tjock grädde
och den skulle kosta tio öre, men den hygglige lantmannen
gav ett öre i rabatt och för det öret köpte jag vanligen danska
karameller i magasinet i 68:an. Vissheten om denna lilla
avans kom mig en gång att köpa karameller först och därpå gå
till torget efter grädden. Men just den gången fanns inte en
enda gräddbonde på hela torget. Ödet, som straffar, hade
formligen trollat bort dem och ingen grädde stod att få. Att köpa
den på magasinen tillgängliga, uppkokta och med potatismjöl
utdrygade grädden, gick inte alls.

Det var med särdeles tungt hjärta, som jag den gången
traskade upp och lämnade tillbaks de nio örena.

»Var är öret som fattas?» frågade mamma.

»De' har jag tappat.»

»Tappat, när det var en silvertioöring du fick ...»

Mamma var ganska hårdhänt i nyporna, och att hon till på
köpet inte fick sin älskade tjocka grädde till kaffet, gjorde inte
samma nypor lenare. Jag hade emellertid med en gång lärt
mig att handla först ...

Kaffet hade en särskild rangplats i vårt hem och det kan
måhända intressera hur man skapade en kopp kaffe i den
gamla goda tiden. Hos Grafströms vid Regeringsgatan
(firman hade inga filialer då) köptes obränt äkta javakaffe. Detta
lades i en kaffebrännare och rostades över öppen eld i
köksspishörnan. Ack, hur många tusen gånger har jag inte med
hjärtat i halsgropen stått och ruskat den långskaftade
kaffebrännaren över den sprakande elden! Inte en sekund fick man
stoppa med skakandet, ty då kunde bönorna bli brunare än de
skulle vara, och gud nåde en då! De skulle över lag vara lätt
bruna. Sedan det rostade kaffet svalats av på ett
tidningspapper, togs en viss mängd bönor och lades i en mortel, varpå
det återstod att stöta bönorna tills det blev som det finaste
snus i morteln. Så i med kaffet i det starkt kokande vattnet
samt noga tillse, att det inte »kokte över». Äntligen var
brygden färdig och med det hade man ett kaffe, som nutiden 
knappast har en aning om, vad beträffar arom och styrka. Men
prima grädde skulle det vara till samma kaffe, annars ...

— — —

För att fortsätta med lekplatserna, var Karl Johans torg
ingen otrevlig sådan, man hade då även Fiskarhamnen att
springa kapp i.

Den gamla, hederliga Fiskarhamnen med sina, man tyckte,
endast för sjöfolk avsedda småbutiker. Det luktade tjära
därnere, så det var rent av omöjligt för en ovan att stanna länge
i butiken, men för oss pojkar var tjäran så att säga en kär
lukt, och trivdes vi inte i långa gången, hade vi hamnen med
sina många båtar att glädja oss åt.

Det var ett rörligt liv i Fiskarhamnen den tiden. En kolossal
kommers, ett hojtande och skrikande och så att kika på
fiskargummornas halsbrytande jumpande i båtarna, som lågo
förtöjda i närheten. Där i hamnen kunde man iakttaga en annan
typ människor, i samhällsställning lika med de ovan omtalade
»tunnkullrarna», nämligen »sumprunkarna». Det var
avsigkomna stackare, vilka anställdes av Ålandsskepparna mot en
ringa penning att sätta fiskbåtarna i skvalpning, allt för att
hålla fisken vid liv. Det var en kostlig syn att se en man ligga
på rygg på däck och ideligen, i visst tempo, sparka på en stor
sten, vilken hängde i en tross från storsegelsrån. Man tyckte
det var ett roligt göra, men i verkligheten var det väl så lagom
trevligt, ty det enformiga arbetet inbjöd snart sagt till en lur
och stackare den sumprunkare, som hemföll åt sömnen, han
hade att vänta sig en ganska hårdhänt väckning av skepparen.

</chapter>
<chapter name="III. Legender i gamla »Sta'n». — Karl XV dör och Oscar
II krönes. — Ståten den 12 maj 1783. — Ett kungligt
fyrverkeri i Humlegården. — Hur man tog sig in och »straffet»
för samma synd.">

<h2><small>III.</small></h2>

<i>Legender i gamla »Sta'n». — Karl XV dör och Oscar
II krönes. — Ståten den 12 maj 1783. — Ett kungligt
fyrverkeri i Humlegården. — Hur man tog sig in och »straffet»
för samma synd.</i>

Det fanns något, som mer än vanligt grep om pojkhjärtat,
där man sprang i »Sta'n mellan broarna» — mystiken,
sagoskimret, som låg över hus och gränder.

Med ledning av de legender »store bror» meddelade, visste
jag, att dessa hus och gator voro många, många hundra år,
att här hade riddare tågat fram i sina rustningar, här hade
varit blodiga illdåd på Stortorget och här hade häxor blivit
brända mitt på det nu profana Järntorget.

Utanför huset nr 24 satt en katt, uthuggen på en stentavla.
Om den katten berättade man följande: en sjöman hade
katten med sig på sina många långresor, men lämnade den så
en gång i förvar i 24:an. Under den näst följande resan
förliste skeppet med man och allt. I samma stund sjömannen
drunknade, steg katten ut genom fönstret samt förstenades ...
Sådant ingav respekt i ett pojkhjärta. Att, när man stod
utanför numro 27, stå med ett ben i Uppland och ett i
Södermanland, var ju desslikes rätt så imponerande. Gåsgränden,
Ignatiigränden och de andra gränderna med sina valvingångar
verkade makalöst mystiska, liksom för övrigt alla de underliga
gamla husen med sina spöklika uppgångar och besynnerliga
våningar, av vilka många inte hade fönster, varför
hyresgästerna måste ha lampljus dagen i ända. En sagostad tyckte
man att det hela verkade, och man gick som pojke gärna
tidigt till sängs, ty kvällsdags kunde man vänta sig
påhälsning av både troll och riddersmän, bödlar med svärd och
otäcka häxor.

En lustig brytning i all denna mystik utgjorde den här förut
omtalade handlanden Ferdinand Enström och hans originella
skyltning i nr 69. Mest allt, han salubjöd i sitt skyltfönster,
hade han försett med lustiga förklaringar på vers. En
portmonnä t. ex. var försedd med följande reklam: »Fyra rum
och kök — en riksdaler.» Rubriken »En slipad en», hänvisade
till en kniv och på ett par damstrumpor såg man följande
anslag: »I många former trivs det sköna för 75 öre.» Mitt i
fönstret hängde så en stor pappskiva och på den stod, efter
vad jag vill minnas, följande originella reklam:

<poem>
Lev, fast det i hjärtat svider,
när de sista kronor gå —
Gläds att uti svåra tider
<i>ENSTRÖM BILLIG ÄR ÄNDÅ.</i>
</poem>

Folk stannade gärna framför den gemytlige
handelsmannens fönster, och vi, traktens ungdom, kunde alla hans lustiga
impromptun utantill.

I hörnet av Västerlånggatan och Funkens gränd hade Abel
sin bekanta butik med ur och dylikt. Med unge Abel stod jag
på synnerligen god fot och vi öppnade tillsammans en butik
i första trappan till »vårt hus», 79:an.

Man tager nämligen ovillkorligen intryck av sin omgivning.
På Norr där lekte man hantverkare, i Sta'n var man
handelsman, på Ladugårdslandet militär.

De många personer, vilka i affärsangelägenheter gingo upp
till cigarr-Smithen, vilken hade sitt kontor en tr. upp i 79
Västerlånggatan, antastades ivrigt av ett par små pojkar, de
där hade inrättat handelsbod i trappavsatsen. Pojkarna sålde
knappar och hyskor, avdankade tennsoldater och annat skrot,
leksaker och dessutom en mängd av firman Abel kasserat
skräp. Farbröderna köpte med leende min någon småsak för
ett öre eller par, och när ingenting dragande mera fanns i
lagret, gingo kompanjonerna till Kornhamnstorg och köpte
äpplen för de intjänta slantarna.

<table o c><td>*</table>

En dag, ja flera dagar i sträck, ljödo tornklockorna ekande
mellan de urgamla murarna i Gamla staden. Karl XV,
folkkungen, skulle begravas. Vi bytingar hade förstås ingen aning
om den verkliga landssorg dödsfallet väckt, men
begravningsdagen grepos vi alla av den allmänna, uppriktiga sorgen. Det
kändes så oändligt tungt att höra malmens klagan och jag
minns att jag gömde ansiktet i mammas veckrika kjol samt grät
bitterligen. Inte visste jag vad en kung var, det var emellertid
första gången i mitt liv jag hörde talas om döden. Detta
oförklarliga, detta, som skall gripa oss alla och stänga in oss i mörka
valv eller gömma oss djupt ned i jorden. Jag kunde inte
förstå varför vi alla skulle dö — vi hade det ju så bra som vi
hade det. När man själv inte ville, så skulle man slippa, så
var barnets syn på livsgåtan.

Man frågade mig inte om jag ville gå ut och se på när
kungen begravdes, men hade man så frågat mig, hade jag
absolut sagt nej, så skrämmande hade tanken på döden blivit efter
allt det evinnerliga pratet därhemma om kungens sista
stunder, om hans pompösa sista färd genom sitt land och alla
förberedelser till begravningen.

Jag har minnet av att jag begravningsdagen satt alldeles
ensam hemma, och att jag krupit upp i fönstret i tron att ståten
skulle utveckla sig just på våran gata. Men intet syntes.
Gatan var tom som aldrig förr. En känsla av ångest inför all
denna tomhet bemäktigade sig det unga sinnet och jag sprang
in i sängkammaren, rullade in huvudet i täcket och somnade
slutligen ifrån hela världen med densammas glädje och sorg.

<table o c><td>*</table>

Men så kom en annan dag med fanfarer, med glädjevirvlar
på hårt spända trumskinn — Sverige hade fått en ny konung.

Kröningen, som ägde rum 12 maj 1873, blev en ståt, som jag
kom att följa med så att säga i detalj. Man hade en lång tid
arbetat med att bygga upp en ståtlig läktare utanför Börshuset
på Stortorget och det arbetet följde vi pojkar med en hart när
obeskrivlig hängivenhet. Det var i »vår» stad, som all ståt
<img><i>Läktaren på Stortorget under kröningshögtidligheterna den 12 maj 1873.</i>
(Ur Ny Ill. Tidning.)</img>
skulle äga rum. Det var på »våra» gator som kungen skulle
gå fram och i »vår» kyrka slutligen, som han skulle förklaras
»riktig» kung.

Dagligen inspekterade vi arbetets fortgång såväl på
Stortorget som vad smyckandet av Storkyrkan beträffar. En träbro
utlades från slottet, förbi läktaren på Stortorget och så
brinken fram till kyrkan. Den bron skulle beklädas med blått tyg
och så skulle majestätet tåga fram i hela sin obeskrivligt
mäktiga ståt. Vi följde alltså mycket noga alla arrangemang, och
nu var det ingen möjlighet få mig att sitta stillsam hemma.
Jag som alla andra tänkte inte på annat än den makalösa
pompen vid kröningsfesten.

Och så gick dagen in, men gråkall och regnruskig. <i>Så</i> hade
man naturligtvis inte tänkt sig vädret, men <i>det</i> var ingenting
att göra åt, den storartade festen skulle äga rum trots allt,
och så uppgjordes planer hur och var man skulle få se ståten.
Min sju år äldre bror Hugo fick ansvaret för min person och
tidigt på morgonen den stora dagen smög han en fällstol under
rocken, ity det var strängt förbjudet att arrangera några slags
ställningar åt sig att stå på och få bättre utsikt än andra.
Fällstolen såg ingen och när vi kommo till kyrkporten i Trångsund,
ty bästa platsen skulle naturligtvis vi i församlingen ha, ställde
vi oförmärkt stolen mot kyrkmuren och oss själva framför.
Det var först långt efter som de, vilka stodo i vår närhet, fingo
nys om stolen och då hette det att stolen var med för <i>min</i>
räkning, åt mig, som var liten.

Man förstår lätt att det gällde att komma i tid, för att få
plats. Jag vill minnas att vi fingo stå i fyra eller fem timmar.
Men liksom alla omkring oss hade vi smörgåsar med oss och
tiden gick fort med att se på de sista anordningarna, mattornas
utläggande o. d. Visst regnade det i ett enda småduggande,
men kunde majestätet uthärda samma väta, fick väl hans
trogna folk finna sig.

Och så kom då det efterlängtade, det oanade, det som något
rent av sagolikt beskrivna kröningståget.

Först musik av gardeskåren och så de avlägsna hurraskriken.
Jag och bror min kravlade oss upp på fällstolen, vilken vi höllo
bra i balans, och ingen omkring oss kom sig för att göra
anmärkning mot stolen i fråga.

Och så ...

Det <i>var</i> en ståt, den där ännu ett femtiotal år efter framstår
som levande för minnet.

Militären, som marscherade före, det oändligt långa tåget av
hovherrar, ministrar och utländska gäster och slutligen
majestätet självt, spatserande efter en mängd grant klädda herrar,
vilka buro de olika kungainsignierna på hyenden.

Kungen gick under en stor baldakin, som bars av pager,
samt var klädd i en prunkande hermelinsmantel, även den
uppburen av pager. Man var som med en gång flyttad in i sagans
värld. Man höll andan för att riktigt noga kunna gripa varje
detalj. Att det fanns så mycket vackert här i världen ...
Slutligen måste man, som alla andra, ge luft åt sina unga
rojalistiska känslor och medan majestätet steg upp för trappan till
kyrkan, illvrålade man ur sitt svenska hjärtas djup.

En oändlig rad av nya, grant klädda damer och herrar
passerade därpå förbi en, till dess drottningen anlände, även hon i
lysande purpur. Ståten tycktes — och gudskelov för det! —
aldrig taga slut. Ny musik, nytt glitter och nytt hurrande.

Så, medan kröningen försiggick inne i kyrkan, kunde man
dra andan. »Såg du?» »Såg du?» hördes från alla kanter och
bekanta eller obekanta, sak samma, började ur minnet repetera
olika detaljer. Att regnet obarmhärtigt strilat ned över
värdiga och ovärdiga, det tänkte ingen på, man höll troget ut, ty
snart skulle samma ståt upprepas åtminstone inför oss, som
stodo vid kyrkporten.

Och den kom igen hela grannlåten, oförlikneligt imponerande
och i samma ordning, hälsad med samma hejdlösa jubel.

Det var den första kröning jag varit med om och antagligen
— den sista.

Ännu ett minne tränger sig på mig, med tanke på festen i
fråga. Dagarna efter fick allmänheten lov att se börsvåningen
och den ståtliga läktaren på Stortorget. Jag minns att jag slog
huvudet i ett väldigt spegelglas, som täckte väggen i 
korridoren — jag trodde det
var ett nytt gemak att
beundra. Glaset höll
dessbättre.

<table o c><td>*</table>

<img l><i>Ingången till Humlegården och Rotundan i mitten.</i></img>

Med kröningen
följde en händelse, som
man skulle kunna kalla
»ett äventyr i
Humlegården» om man så
vill.

I anledning av
kröningsfesten gavs en
afton en stor folkfest
med fyrverkeri i
Humlegården, en fest, till
vilken det sades att
h. m:t konungen
mottagit inbjudan. Det
händer att majestätet
mottagit inbjudan i
fråga, det kan emellertid
med ens sägas ifrån, att han inte kom till festen. Men det gjorde
undertecknad och det på ett ganska kostligt sätt. Min bror Hugo
ville se fyrverkeriet och gärna det, svarade man hemma, men
han skulle taga lillebror med sig. Jag tror inte att han gjorde
det gärna, men han var tvungen och så begav det sig, att vi,
hand i hand, sent en eftermiddag, traskade ned i väg till
»Lagårdslande». Meningen hade varit att vi skulle stanna på
någon av gatorna i närheten av Humlegården, men min broder
ville se ståten på än närmare håll och som han inte hade pengar
att betala entré för, gjorde han som stockholmspojkar på den
tiden för sed hade: han »plankade». På Östra
Humlegårdsgatan, som var mycket mörk, avvaktade man ett lägligt
tillfälle att äntra planket, det där omgav Humlegårdsparken, och
så taga sig in utan betalning. Det gick vakt därinne i parken
och det gällde att passa på något
tillfälle, då samma vakt var utom
synhåll. Det hölls alltså en utkik
bland pojkarna, och den utkiken gav
tecken.

<img r><i>Fru Kristin Lundström.</i>
(Rotundans i Humlegården innehavarinna.)</img>

Plötsligt ljöd en gäll vissling och
som ekorrar klättrade pojkarna upp
på planket. Jag hade fått mina
instruktioner och på sekunden var jag
jämte store-bror uppe på
plankkanten, varifrån man sedan hade att
skutta ned i parken samt smita
undan bland den rika småskogen, rakt
på festplatsen i parkens mitt.

Vi sutto just på planket, då detta
med en gång gav vika för den
övermäktiga tyngden av ett hundratal
pojkar och — störtade omkull.
Dessbättre föll planket inåt parken och
till all lycka blev ingen skadad. Som
skrämda råttor kilade vi in bland
småskogen, min bror hållande i mig. Det är troligt att vi
förföljdes av vakten, men inte fick den tag i oss båda, så mycket
är då säkert.

Ja, så voro vi rakt inne i paradiset. Överallt hängde kulörta
lyktor, och från trakten av Rotundan ljöd musik. Det var som
ett stort féeri och skulle ha lämnat idel angenäma minnen,
om det inte inträffat något oväntat, något för undertecknad
förfärligt. Vi hade sett några raketer fräsa i luften och för
att ej träffas av stängerna tryckt oss mot ett stort träd. Det
visste ingen då att trädet i fråga var ett slags pièce de résistance
i festligheternas mitt. Uppe i trädet hade man nämligen
anbragt något rackartyg i fyrverkeriväg och bäst jag i min oskuld
stod där, hållande min broder i handen, brakade något löst över
vårt huvud, något som fräste och väste, sprutade eld och small.
Jag har ännu minnet av att det var den fult beskrivne hin håle
själv, som var lös för att straffa oss för att vi tagit oss in

utan biljett. Jag kom i den förskräckligaste skakning och
gästade högljutt att jag ville <i>hem</i> och det på eviga momangen.
Ingenting kunde få den uppskrämde lillen att stilla sig. Hem,
ovillkorligen hem, det fanns intet att välja på.

Med tungt hjärta måste min mycket äldre bror ge sig av
mot 79:an Västerlånggatan.

Det hör till historien, att han under vägen fick tydligt klart
för sig att färden mot hemmet var nödvändig.

Jag fick, väl hemma, en grundlig tvättning och rena
underkläder, allt en följd av det »kungliga fyrverkeriet».

</chapter>
<chapter name="IV. Gamla stockholmsoriginal. — Den hånade och förföljda
»Trasfröken». — Den elegante, beundrade Soto Maior. —
Den bortskämde »Vackra Roosen». — Kvinnohataren på
Hamngatan. — Den frispråkige pastor Bengtsson. Till slut
den kurtisante gamle Tidnings-Boije.">

<h2><small>IV.</small></h2>

<i>Gamla stockholmsoriginal. — Den hånade och förföljda
»Trasfröken». — Den elegante, beundrade Soto Maior. —
Den bortskämde »Vackra Roosen». — Kvinnohataren på
Hamngatan. — Den frispråkige pastor Bengtsson. Till slut
den kurtisante gamle Tidnings-Boije.</i>

Men det fanns något annat även i gamla sagans Stockholm,
som intresserade ungdomen och gav liv åt stadsgatan — de
många originalen. Jag vill här nämna ett fåtal, men de torde,
så få de äro, gott räcka till, i synnerhet för nutida ungdomar,
de där sannerligen knappast ha ett enda mera uppmärksammat
gatuoriginal, att betitta.

Jag nämner först och främst »Trasfröken». Det var en
mycket skrämmande figur, vilket ej hindrade, att sta'ns ungar i
klunga kunde följa hennes väg gata upp och gata ned, ibland
rätt så närgånget.

Det var synd om den stackars »Trasfröken». I skockar om
så där 20—30 stycken följde vi henne i hälarna, stannade
utanför hus där hon gick in samt fortsatte, vad man kan säga,
förföljandet långa sträckor genom staden.

Jag har minne av att jag som liten parvel drogs med i en dylik
eskort samt kom ända upp till Besvärsgatsbacken på Söder.
Väl uppe i backen, tycktes äntligen tålamodet ha brustit hos
den stackars förföljda kvinnan och hon vände sig om i backen,
grep efter några av de löst liggande gatstenarna samt slungade
dem skoningslöst in i högen av barnungar. Det blev ett
förfärligt gnoende och tur var det i sanning, att ingen skadades,
fast nog hade en minnesbeta varit på sin plats, förstås.

»Trasfröken» var hemsk att se. Klädd i en svart, vid
slängkappa och en väldig fläthatt av obestämd kulör, var hon 
desslikes till den högsta grad smutsig
samt delvis trasig. Men vad som
väckte vår synnerliga nyfikenhet,
var det skrammel som uppstod vid
varje steg hon tog. Under
kappan dolde hon nämligen en hel
köksattiralj, en lykta samt
åtskilliga stora plåtaskar. Hon fick väl
aldrig ha sina penater i fred i de
skogskojor, hon brukade bygga sig
ute i skogen åt Kaknäs, och så
föredrog hon att bära »bohaget»
med sig.

<img l><i>»Trasfröken.»</i></img>

I ett brev som undertecknad nu
på senare åren fått från en person
i Amerika, en person, som tyckes
ha kommit »Trasfröken» mera in
på livet, omtalas, att hon vid sina
måltider alltid bestod sig med ett
garnityr av silver, bestående av
kniv, gaffel och sked. Hon hade
därjämte en tallrik av vackert,
äkta porslin, allt grejor, vilka hon
aldrig tillät personalen på de
billighetsställen, där hon intog sina
enkla måltider, att diska eller ens
röra.

Sin utkomst hade »Träsfröken» av att sälja
knappnålsbrev och eftersom hon tog 25 öre för ett dylikt brev samt
alltid fick sälja, torde hon nog haft en rätt så avsevärd
inkomst.

Naturligtvis gick en hel massa legender bland folket
angående kvinnan i fråga. Och absolut ansåg man att hon blivit
det original, hon var, på grund av olycklig kärlek. Man sade,
att hon varit sällskapsdam i en familj samt där blivit förförd
av sonen i huset, en båld löjtnant vid Livgardet till häst. Fullt
så romantisk var dock icke »Trasfrökens» levnadssaga, enligt
vad undertecknad kunnat bevisa i en bok, behandlande just
olika stockholmsoriginal.

Hon hette <i>Augusta Dorothea Eklund</i> och fadern var
skomakare. Modern var snörlivssömmerska och i detta yrke
utbildade sig Augusta Dorothea. Hon bodde i nr 35 Stora
Badstugatan och här försörjde hon, sedan far och mor dött, två
yngre syskon med sitt snörlivssömmeri.

Ett tag for hon, jämte systrarna Ida och Karolina, till Paris,
där man väl trodde yrket i fråga skulle giva storartade
förtjänster. Trion kom emellertid snart tillbaka.

Plötsligt dog ena systern, den som Augusta ansågs ha hållit
mest av, och den andra systern tog en underordnad
anställning vid teatern. Bekymmer stötte till och så greps Augusta
plötsligt av grubbel samt blev den beklagansvärda varelse,
hon blev; hånad, begabbad, bespottad av en hel stads
barnskara, barn, som knappast förstodo hur fult de handlade.

I slutet på oktober 1894 hittades hon hjälplös i en riskoja
på Lidingölandet, fördes till sjukhus och dog på S:t Erik själva
nyårsaftonen 1895, 69 år gammal.

— — —

Ett original, som verkade raka motsatsen till vad man
kallade »Trasfröken», var den hyperelegante portugisiske
ministern i Stockholm och Köpenhamn, vicomten <i>Antonio da Cunha
de Soto Maior</i>. Vilket allt icke hindrade, att även han kunde
ha en liten trogen skara nyfikna ungar efter sig, där han
trappade fram på Stockholms gator.

Han sågs emellertid med synnerligen blida ögon. Han var
sommartiden klädd i pärlgrå kläder, en lång s. k. redingote samt
gråa byxor. Men vilka byxor! De voro smala upptill, men
vida som strutar ner vid fötterna. Vid de rent av onaturligt
små fötterna.

En hög grå cylinder hörde till kostymen, så att säga, och den
lilla rosen i knapphålet desslikes. Den rosen satt i en bakom
rockslaget dold liten flacon fylld med vatten ...

Med sitt silvervita, rätt så yviga hår och det kluvna, förnämt
friserade, likaledes silvervita skägget, verkade den till växten
rätt så lille vicomten närmast som en operettkomiker. Han
väckte också ett stilla
     <img l><i>Soto Maior.</i></img>
leende var han gick fram
och man pekade
tasslande på de oändligt 
spinkiga benen. Men allt
med aktning. Han torde
aldrig ha blivit antastad,
den lille sydlänningen,
och kanske bidrog <i>det</i>
till, att han trivdes här
uppe i det kulna
Stockholm. Vårt land blev
hans andra fädernesland
och han själv en gärna
sedd personlighet, om
vilken legender och
anekdoter diktades. Man
försökte alltid glutta in i
hans våning på nedra
botten i nr 1
Norrlandsgatan, hörnet av
Hamngatan, ty det talades om
att han där brukade ha
små synnerligen intima
fester för unga
stockholmsskönheter.

Att han dyrkade
Hennes majestät kvinnan,
bevisade den omständigheten, att han mest varje afton
brukade smyga sig bakom kulisserna på K. teatern, uppvaktande
de unga balettdamerna.

En kväll, det var för resten 23 jan. 1883 (om daton
intresserar någon) gav man »Figaros bröllop» och vicomten var som
vanligt inne på scenen. Plötsligt drog man utan föregående
varning upp ridån och publiken fick plötsligt se den av hela
Stockholm kände lille främlingen stå mitt på scenen. Det blev
en synnerligen löjeväckande sortie och sedan sågs vicomten
aldrig mer mellan kulisserna. Det ligger nära till hands tro,
det man med avsikt drog upp ridån så där lite för tidigt, för
att bli kvitt gästen i fråga.

Den lille vicomten, vilken vistats här i 38 år, var född 18
nov. 1812 och avled 22 jan. 1894, varvid Stockholm förlorade
ett av sina trevligaste, mest älskvärda s. k. original.

— — —

Kostlig i sitt slag var <i>pastor Bengtsson</i>, mannen, som, klädd
i prästrock och i en ruggig hög svart hatt, gick omkring och
sålde andliga skrifter. Med Bengtsson blev undertecknad på
sistone rätt så förtrolig och han anförtrodde mig sin historia
även.

Han hade verkligen ägnat sig åt det prästerliga kallet, men
blivit, vad man kallar ett svart får och stötts ut ur
herdetjället, vilket tycks ha fött såväl melankoli som ock ett starkt
hat mot de inom prästeståndet lyckligare lottade. Han
författade ett häfte som han kallade »Evangelina» och det gick
han omkring och sålde. Sålde med alldeles särskild förkärlek
i den då kolossalt frekventerade <i>Strömparterren</i>. Med en
intensitet som hade han betalt för rätten att gå mellan borden
där nere i parken, gick han från kotteri till kotteri så lång
kvällen var och bjöd ut sina skrifter bland vilka på senare åren
tillkom den mera politiska än religiösa »Om införseltullar och
förbrukningsskatter, ej av lekamliga nödvändighets- utan i
stället av lekamliga överflödsvaror».

Och för sina skrifter reklamerade han alltid med rim:
<poem>
Vill min herre ha ett exemplar,
så är det <i>han</i> som är en resolverad herre och karl.
Och vill fruntimret ha ett exemplar,
så är det <i>hon</i> som är riktigt snäll och rar.
Men vill ingen av herrskapet ha,
så är jag lika gla'.
</poem>

Och detta kväll ut och kväll in, vår, sommar och höst.
Ständigt och jämt samme litet ruggige gamle herre med en osande
pipstump i mun och en bunt häften i näven. Och ingen fann
något märkvärdigt i hans visit vid bordet eller hans av alla
kända svada. Det skulle så vara, tyckte man visst, och så fick
han larva ostörd, knappast begabbad. Men man var ju också
van den tiden vid mer eller mindre underliga figurer.

Pastor Bengtsson dog hos några släktingar i Örkelljunga
1905, 78 år gammal.

— — —

I hörnet av Malmskillnadsgatan och Hamngatan stod i gamla
dagar en kostlig figur. Han hade trasiga kläder av komplett
obestämd färg, på vintern en tjock sliten överrock, vilken hölls
ihop om livet av ett bastant tåg. Mössan hade han djupt
neddragen över ögonen och med händerna i fickorna stod han på
samma plats sent och tidiga, i ur och skur, i sol och snöglopp.
Han tiggde ej, han bara stod envist på samma plats. Det
originella med den mannen var, att han alltid vände sig bort och
drog sin trasiga mössa djupare ned över ögonen — när någon
kvinna passerade.

Detta till synes utpräglade kvinnohat markerade han även
när han i Vennbergs brödbutik på Regeringsgatan skulle köpa
för några ören »gammalt bröd». Han gitte inte att se på
bagarfröken; alltjämt med den slitna mössan djupt neddragen
famlade han efter de bröd, han hade begärt samt gick så åter
till sitt hörn, hela vägen med händerna för ögonen.

— — —

Och så hade vi »<i>Vackra Roosen</i>», den gärna hörde
gatutrubaduren, han som uppträdde med en air, som var det en ren
nåd att han gästade en gård och där förskaffade sig en recett.
Han var ståtlig, såg rent av bra ut och kastade huvudet
tillbaka liksom vore han en världsstorhet. Och ingen var för
resten så välkommen på gården som »vackra Roosen». Han
kom in, följd av en liten puttefnask, vilken spelade fiol. Själv
spelade Roosen gitarr.

Han tog sig god tid innan han började »konserten». Han
ville liksom låta publiken samla sig. Och publik hade han.
Alla fönster slogos upp, matdiskarna slängdes undan och
kastrullerna fingo torrkoka, alla skulle höra:

<poem>
»Min salig farmor var så rar,
hon hade hundra år på nacken,
hon hade egna tänder kvar
och eget hus i Pelarbacken ...»
</poem>

eller »Petterssons klagan»:
<poem>
»Hon grälar på mej, hon grälar på mej,
hon gör aldrig annat än grälar på mej ...»
</poem>

Han sjöng med en ganska njutbar röst samt med gott
humör. Undra på att allt köksarbete avstannade, ja, att även
herrskapena själva kostade på sig att lyssna till den ståtlige
trubaduren, om vilken de befängdaste historier gingo. Man
sade bl. a. att han var son till en berömd skådespelare och att
fadern försökt utbilda honom till operasångare, men att hans
vagabondnatur tagit ut sin rätt och att han rymt ur elevskolan,
för att dyka upp på marknader eller på Djurgårdsslätten samt,
som vi hört, på stockholmsgårdarna.

Ännu inpå gamla dagar bibehöll Roosen sitt ståtliga yttre och
blev målad av Carl Larsson samt modellerad av Carl Eldh.

Även med R. kom jag att stå på tämligen god fot och fick
del av hans såväl framgångar som bekymmer. Han var gift
— frun hade klädstånd på Söder — och makarna hade en
dotter i Berlin, en dotter som R. för resten på 1880-talet
hälsade på.

»Vackra Roosen» var född 1839 och levde till 1912, då han
avled på S:t Eriks sjukhus.

Det var ej många som följde »Vackra Roosen» på hans sista
färd. I gravkapellet samlades endast hans fru, sköterskan och
ett fåtal av hjonen från den närliggande
försörjningsinrättningen. För resten fick akten ett rätt så trist inslag, i det att
änkan ovillkorligen skulle ha en lock av den dödes ännu
rikliga, vackra hår. Någon sax fanns emellertid inte och så skar
man av locken i fråga med en kniv.

— — —

Slutligen ha vi <i>Tidnings-Boije</i>, den smutsige gamle
kolportören med det gråa stripiga skägget, den gröngula gamla ulstern,
den buckliga hatten, men framför allt med den väldiga packen
gamla smutsiga tidningar, buren halvt under armen, halvt
uppå ryggen.

Liksom »Trasfröken» var Tidnings-Boije föremål för alla
gatpojkars gyckel och förföljelse. Trots hans ilsket utkastade
grovheter, följdes han gatorna utefter och endast polisen kunde
hindra rena bataljer.

Vem skulle emellertid tro denne gamle ruskige individ om
att spela Don Juan? Så var dock förhållandet. I flera
cigarraffärer, där Boije brukade sälja tidningar, gjorde han sig som
oftast till, som det heter, för fröken. Han uppvaktade t. o. m.
sina föremål med blommor, fick blommor igen, vilket allt
upptogs med gott humör och ofta ingav den stackars Boije en
slags förhoppning om »besvarad kärlek».

Kostlig tog sig den gamle ut, när han, med anledning av
den s. k. pressveckan 1898 utrustades å pressens vägnar med
en spritt ny schangtil cylinder.

Undertecknad framställde såväl i Par bricole som ock vid
en stor pressfest Tidnings-Boije och lär ha varit mycket lik
originalet ... Detta senare tack vare maskören Vilhelm
Fahlstedt. I en revy av undertecknad på Vasateatern framställdes
Boije av allas vår Victor Lundberg.

Boije var född i Stockholm 25 sept. 1827 och skulle
egentligen ha blivit skomakare. Lästen passade honom emellertid
inte och så började han sitt dagdrivarliv, kamperande i en smyg
utanför ett av Hotel Rydbergs fönster.

Varken uteliggarlivet eller umbäranden beto emellertid på
honom. Han höll sig uppe till 1902, då han intogs på
Rosenlunds ålderdomshem samt dog där 1 dec. 1904.

Snart sagt det sista verkliga gatuoriginalet i
rikshuvudstaden Stockholm.

</chapter>
<chapter name="V. Det första teaterbesöket. — Nyttan av den värpande
tuppen i gamla A-B-C-boken. — I Nikolai folkskola. — Hur
man skaffade sig skollov. — Vi flytta till »Lagårslande»,
där det bildades ett garde »norska skarpskyttar».">

<h2><small>V.</small></h2>

<i>Det första teaterbesöket. — Nyttan av den värpande
tuppen i gamla A-B-C-boken. — I Nikolai folkskola. — Hur
man skaffade sig skollov. — Vi flytta till »Lagårslande»,
där det bildades ett garde »norska skarpskyttar».</i>

I ungefär samma veva begick jag mitt första teaterbesök.
Familjen hemma var, vad man säger, teatergalen. Min äldste
bror kunde mest alla tidens operettmelodier, och mamma skulle
absolut varje månad gå på sin kära Dramatiska teatern, där
hon t. o. m. hade sin bestämda plats, ytterplatsen på tredje
radens sida närmast scenen. Pappa minns jag brukade tala
om alla pojkstreck, hans jämnåriga bedrevo på K. teaterns
parterr, ståplatsen närmast orkestern. Herrarna hade en gång
behagat att mitt under pågående föreställning, på givet tecken,
spänna upp sina paraplyer — och blivit utmotade.

Det talades ofta om teatern därhemma och min unga
fantasi sysslade mycket med vad det egentligen var för
märkvärdighet som inneslöts i det mystiska ordet <i>TEATER</i>.

Så randades dagen för mina drömmars förverkligande. Hela
familjen skulle gå och se »Frihetsbröderna» på <i>Södra teatern</i>.
Jag vet nu långt efteråt, att det var Ludvig Zetterholm, som
hade teatern och att det var min sedermera så innerligt
värderade vän August Warberg, som spelade Montedafior, den
stolte rövarhövdingen. Vi sutto alla i familjen på andra raden,
och enligt vad de mina efteråt förtäljt, lär jag ha med
synnerligt intresse följt spel och handling. Vid ett tillfälle ingrep
jag till och med i samma handling.

Rövarhövdingen utbrister nämligen:

»Säga vad man vill, men vi ä' inte så grymma här som i
Spanien, där man saltar skräddare och exporterar ...»

Denna grymhet gjorde den unge åskådaren alldeles ifrån sig.

»Mamma», lär han ha utropat med gäll röst, »<i>taltar dom
sträddare där!?</i>»

Ägaren av den stämman har åratal efteråt ofta höjt sin röst
i samma salong, men aldrig att det skett med den framgång
som då. Man lär ha skrattat både på scen och i salong, som
ju för resten alltid sker när småttingarna i salongen mera
livligt deltaga i spelets gång. Det är endast att tillägga, det jag
somnade på hemvägen och bars på min äldste brors axlar till
hemmet.

<table o c><td>*</table>

Så kom tiden för skolgången. Jag tror att jag då var i det
närmaste läskunnig, ity mina äldre bröder hade med hjälp av
den i A-B-C-boken avbildade värpande tuppen lockat mig att
så småningom, och utan att jag riktigt visste det själv, lära mig
skilja bokstäver åt samt lägga samman och sedermera tyda
samma bokstäver i andras sammanläggning.

Gamla hederliga A-B-C-bok! Jag ser den rara tuppen ännu
framför mig. Min äldste bror hade med mästarhand målat
samma i sköna färger och jag tänker med respekt på hur
mycket vackert den »värpte» åt mig, alltsammans till finnandes i
en kakelugnsnisch och efter ärligt, gediget arbetes uträttande.

»Ett åk och ett ök» ser jag ännu i höga raka stilar grina
mot mig.

Nå, jag blev inskriven i Nikolai folkskola på Skärgårdsgatan
och hade att infinna mig i skolan varje eftermiddag.

Det mesta av gamla Staden är ju mörklagt invärtes, i den
mening, att det måste brännas ljus dygnet om, och skolans rum
voro den mesta tiden av dagen upplysta med gas. Det hände
ibland att denna gas plötsligt mankerade. Bäst man satt i
strängt arbete, började gaslågan i taket dala. Den blev mindre
och mindre, övergick slutligen i blått och så 'raus. Där sutto
vi i mörkret, och man fick order att riva ihop sina grejor samt
bege sig av hem. Dessa tidiga uppbrott voro synnerligen
kärkomna, vilket jag väl knappast behöver förklara. Jag kom då
glädjestrålande hem, ofta långt före ordinarie tiden, och kunde
med ens börja det obligatoriska »rymmare och fasttagare» i
gränder och mörka valvgångar.

Det tillhör historien att förklara det gasens strejkande
berodde av att »det kom luft i rören». Varifrån denna »luft»
kom, visste vi till en början ej. Min äldre bror, som var
kunnig i allt möjligt, förklarade dock till slut att det var någon
illmarig pojke som <i>blåste</i> in luft i rören. Detta, att man själv
kunde förskaffa sig s. k. skollov, diskuterades livligt i
nybörjarklassen och en eftermiddag under en rast, och då ingen såg
oss, fingo kamraterna mig att klättra upp på en stol i
tamburen, skruva loss brännaren och med fulla lungor blåsa i
gasröret. Jobevars, gaslågan i rummet bredvid domnade av, blev
blå och så — låg hela skolhuset i mörker. Jag växte åtskilliga
tum i mina kamraters ögon efter detta »trolleri», men vågade
sedan aldrig själv utföra samma på nytt. Jag hade emellertid
sått ett gott, givande frö, och det inträffade rätt ofta s. k.
solförmörkelser efter denna min första demonstration.

En dag kom det en karl från gasverket, de ganska löst
sittande brännarna togos bort och ersattes med andra, till vilka
man måste ha tång — och det hade vi inte. Skolarbetet
fortsatte från den stunden, vill jag minnas, utan alla ... hm ...
skolförmörkelser.

Några andra minnen har jag icke från det dystra
halvskumma skolhuset på Skärgårdsgatan, för resten blev jag inte
gammal där.

Det hade sagts oss att värden i 79:an ämnade höja hyran, och
nu skulle det absolut flyttas. Man skulle minsann visa honom ...

Bland dem som umgingos hemma fanns det en ung änkefru
Strand, en distingerad dam, mörk, vacker, men också mycket
bestämd, vad jag kunde förstå. Jag hörde ofta talas om
husaffärer och till slut sades det med en viss bestämdhet, att »vi»,
tillsammans med frun i fråga, skulle köpa ett hus på
Ladugårdslandet. Samköpet måtte ha hakat upp sig på något sätt,
ty väl skulle vi utbyta den stora våningen i 79:an mot en annan
i nr 32 Grevturegatan, men huset ägdes då av fru Strand ensam.

Ja, så blev det uppbrott. Ett par bönder på Kornhamn
vidtalades att komma med ett par stora skrindor, de fordonen
voro nämligen betydligt billigare än hyrkuskverkens
flyttvagnar, men allgode, vad mobilierna foro illa i de skakande
bondkärrorna, där emballaget bestod av sparsamt hö. Men för oss
pojkar blev flyttningen i bondkärran en ren njutning. Med
bönderna kommo vi stadspojkar bättre överens än med de
barska hyrverksdrängarna. Vi fingo åka med och det var en
fröjd att på återvägen få rulla sig i höet på vagnsbottnen.

En flyttning var i det stora hela en verklig upplevelse för oss
barn. Det kom så mycket fram i bohagsväg, grejor och annat,
som varit undanstoppat och för länge sedan glömt. Dessutom
levdes det så att säga i kappsäck i flera dagar innan allt var
ordnat i det nya hemmet.

Det hela börjades med att man sändes att köpa ett halvstop
brännvin åt kuskar och bärare, annars var det inte tänkbart
att få något gjort. Det blev sedan nya halvstop under dagens
lopp, så att mot kvällen var flyttningshjälpen rätt så osäker på
benen och man kunde frukta att åtskilligt skulle tappas, ja,
att hela lasset skulle stjälpa. Men allt gick lyckligt, vad som
var sönder, hade skakats sönder. Mera ömtåliga saker buros
på bårar mellan gamla och nya bostaden.

32:an Grevgatan — huset finnes kvar ännu i dag — tilltalade
i hög grad oss ungdomar. Egendomen bestod egentligen av ett
gathus med två låga flyglar inne på gården. I övrigt
upptogs tomten av en trädgård som avskildes från granntomten på
Styrmansgatan av ett lågt plank.

Det var den tiden det näst sista huset på Grevgatans högra
sida. Det allra sista huset på samma sida var ett tvåvånings
trähus med ladugård — som sedermera nedbrann varvid
kreaturen innebrändes — och längre in på tomten låg en kvarn,
antagligen den sista på Ladugårdslandet.

Emellan dessa båda hus funnos stora tobaks- och
trädgårdsland, alla skyddade mot gatan av ett mycket lågt plank.
Utefter detta plank och begränsande den s. k. trottoaren, löpte
en länga duktigt tjocka stockar. Naturligtvis gingo vi
ungdomar alltid och balanserade på samma stockar, inte kunde
vi gå på trottoaren, inte.

Vid Grevgatans slut kom Tullplanen, flankerad på högra
sidan av ladugårdar och åkerier samt utmynnade i
Ladugårdslands tull med boställe för jägmästare af Ström. På Grevgatans
vänstra sida fanns i hörnet av Qvartérsgatan ett litet stenhus,
vari tidigare krog hade varit inrymd och dessutom bebyggd
med några mindre hus fram till gränden som utgjorde
skillnaden mot Blanches malmgård, som vid denna tid uthyrdes till
en trädgårdsmästare, och var omgiven av ett rött plank. I hörnet
av Tullgatan låg ett tvåvånings stenhus, använt till
artillerikasern innan regementet samlades i den gemensamma
byggnaden vid det s. k. »Komötet» eller »Karl den XV port».
Denna byggnad övertogs sedermera av en firma, som
tillverkade senap, sojor och dylika varor under namn av »Fabriken
Örn». Strax man kom ut på Gärdet, mötte en med ens ett
slags sensation, det var en liten befästning, som man uppfört
för kadetternas övningar, ett nät av djupa vallgravar, vilka
voro ungdomens gladaste lekplats. En stor mörsare stod här
även, och den satt man gladeligen och red på, så den var lika
blank, den, som någonsin lejonen kring Carl XIII:s staty,
ävenledes använda som hästar av den tidens ungdomar.

Häruppe på Ladugårdslandet, vi bodde ju tätt intill det s. k.
Gumshornet, lektes knappast annat än militäriskt. Vi i vår trakt
beslöto härma de norska skarpskyttarna, vilka hade sin kasern
i nr 23 Storgatan. Vi togo papperspåsar och skuro av dem,
så att de blevo ett slags huvudbonader av samma snitt som
»norrbaggarnas» båtliknande mössor, påsarna målades därefter
svarta och så sydde vi på breda vita band. Mössorna blevo
därmed illusoriskt lika de norska och gåvo bärarna ett rätt
så käckt utseende. Sablar av trä snickrade vi själva ihop på
snickarverkstaden i 32:an. Snickarns pojkar voro nämligen
med »i gardet». Av insparda frukostslantar anskaffades
slutligen en tämligen stor trumma, inköpt hos Leja på
Regeringsgatan.

Det var sannerligen ett rätt så pampigt regemente som
ställdes upp en söndag, för att, i likhet med all annan militär i
trakten, föras ut till Gärdet och »övas».

Undertecknad var general och bar som sådan ett slags
uniformsrock, ett f. d. klänningsliv, vilket mamma efter tusen
böner sytt om, så att det liknade en kolett. Som ytterligare
tecken på min höga rang var min träsabel förgylld av glasmästarn
som bodde på Qvartérsgatan (numera Linnégatan), så det hela
måtte ha tagit sig rätt så pampigt ut, absolut stack det
traktens övriga ungdom i näsan, ty när vi kommo ut på det
solglänsande Gärdet blevo vi ganska närgånget mönstrade av andra
»krigsstyrkor».

</chapter>
<chapter name="VI. Krig med »kolerapojkarna». — Simpel »ammunition». —
En ordnad reträtt. — Sensationer på gamla Grevgatan:
vattensprutningar och bagarns kackerlackor.">

<h2><small>VI.</small></h2>

<i>Krig med »kolerapojkarna». — Simpel »ammunition». —
En ordnad reträtt. — Sensationer på gamla Grevgatan:
vattensprutningar och bagarns kackerlackor.</i>

Det låg för övrigt krig i luften, som det <i>skulle</i> göra på det
åt kriget helgade stora fältet. Men vi norske gutter, vi
exercerade och trampade oförfärat omkring. Vi hade i flera dagar
övat oss hemma på gården i 32:an, så vi överglänste absolut
de andra styrkorna, dessutom var det <i>disciplin</i> på vår trupp;
stackare den nämligen, som inte löd, han fick skarp
straffexercis, och ifall ej det hjälpte, ströks han ur rullorna samt
hotades med att få larva ensam hem, d. v. s. utan trummans
ljuvliga, elektriserande virvlar.

Det säger sig självt, att vår tvärsäkerhet skulle reta övriga
pojkar, och slutligen mottogo vi en formlig krigsförklaring.
Till stor glädje, vill jag tillägga, ty ingalunda hade vi skrudat
oss bara för att trampa Gärdet runt. Det blev nu regelrätt
uppställning å ömse sidor och fienden, som verkade några slags
»getapojkar», var nog så morsk. En stund. Disciplinen — gud
välsigne disciplinen, för övrigt! — hjälpte oss långa stycken.
Kommenderade generalen »till strid», så gick hela skaran
oförfärat på, och kommenderade han »reträtt», så drog man sig
i ordnade led tillbaka, för att vila sig och »fylla luckor».

Segern var tidigt nog på vår sida och vi jagade de flyende
upp mot Ekbacken. Då fingo de flyende plötsligt en oväntad
förstärkning, det var »kolerapojkarna», vilka kommo liksom
svarta husarer.

Där den s. k. Hemgården nu ligger, fanns på en höjd ett
anskrämligt fult gammalt hus av tegel med från alla sidor
utstickande svarta kaminrör. Åren hade farit illa fram med
rappningen, och huset i sin helhet fick något fattigt över sig
som gjorde att man ogärna gav sig inpå samma. Det var
dessutom i trakten bekant under namn av Kolerasjukhuset. Det
hade ursprungligen varit fabrik, det s. k. »Brandelska
sockerbruket», samt därefter kasern för en del av det över hela
Ladugårdslandet batterivis spridda Svea artilleriregemente,
men sedan stått tomt i många år. Nu var det åter i bruk,
fast ej för militären, det var nu under bostadsbristens dystra
tid inrett åt stadens fattiga, husvilla familjer. De duktigt stora
salarna voro indelade i vissa rutor och varje dylik ruta
utgjorde en familjs »hem». Det var ruskigt att se inuti, det
huset. Man hade vänt ryggen på möblerna ut mot grannarnas
rutor för att därmed markera sin boplats och en eller annan
hade spänt upp ett skynke, ett trasigt täcke eller en gardin,
för att skydda sig mot grannarnas blickar. Hemskt helt
enkelt att skåda och för en vid ren luft van person en stor
prövning.

Värst av allt var barnmassan i denna olyckliga barack. Det
gick ej att hålla småttingarna inom de bestämda rutorna och
därför lågo alla små så att säga i en röra mitt på golvet. De
små skreko och tjöto hela dagen och när tjutandet blev för
outhärdligt för de på golvet och på pinnsofforna dåsande,
arbetslösa männen, tussades mammorna att taga vara på sina
små älsklingar och då först var det riktigt färdigt. Under
rivandet efter var sin avkomma blev en och annan liten
trampad på tårna, och om en stund var det mest förfärliga krig i
gång. Äkta par mot äkta par, ibland i små klungor, gick man
till strid. Bitar av möbler och tomma buteljer flögo genom
luften och det hände rent av att betydligt med blod hann flyta,
innan ordningsmannen på stället kom till och kunde avblåsa
striden.

I denna hemska barack fanns naturligtvis även en stor
mängd mera vuxen ungdom, 10—12 års pojkar och jäntor,
ja, ännu äldre, de där vetat sätta sig i en fruktansvärd
respekt i grannskapet. Synnerligast då pojkarna.

Det var »koleraungarna», som hade kommit vår flyende
fiende till hjälp. Vi sågo hur det överlades uppe på berget och
hur solidariska de ankommande och de flyende blevo i en
hast. Rädda voro vi inte, men betänksamma blevo vi. Allt
anfall avblåstes och vi skulle inte haft något emot en s. k.
samförståndsfred. Men det var tydligt att den nya
förstärkningen ville krig för krigets skull, och då var det endast att
retirera långsamt, men säkert.

Vi drogo oss mot tullen igen, på respektfullt avstånd följda
av fienden. Vad vi först och främst ansågo skulle räddas,
var icke äran, bevars väl, nej, trumman. Den representerade
ett betydande kapital och därför slogo vi försiktigt en ring
omkring vår lille trumslagare.

Vår om än långsamma reträtt hade emellertid ingivit
motståndarna en viss segervisshet och så drabbade vi då
samman. Det skedde dock ej från vår sida med någon vidare
segervisshet, ty vi »baggar» voro dels i minoritet, dels voro
vi så förskräckligt rädda — om våra kläder, en känsla som
angriparna voro totalt främmande för. Och det blev oss en
olycka, detta klädbekymmer, ty fienden begagnade sig på ett
hemskt lömskt sätt av samma bekymmer. »Koleraungarna»
togo sig nämligen för, när de ej förmådde något med
knytnävarna, att med käppar, de hade, rota upp den rikligt på
marken kringströdda kospillningen och slunga mot oss. Det
var en förfärligt simpelt krigsmateriel, närmast att likna vid
moderna stinkbomber. Det gällde för oss, som, bevars väl,
betraktades som bättre mans barn, att ögonblickligen sätta
oss i säkerhet. En träff av fiendens projektiler var detsamma
som ett kok stryk där hemma, och det ville man för allt i
världen ej riskera. Vi skulle desslikes aldrig ha fått
fortsätta vårt militära lekande. Det blev sålunda en reträtt för
de nyss segerrika »gutterne». Vi sprungo för levande livet
Tullvägen fram, väl vetande att kommo vi endast in på
stadsmark, skulle förföljarna inte ha mera »krut» kvar och då ...
Först gnodde trumslagaren, sedan fanbäraren och så truppen,
sist, som sig bör, generalen. Han bar ju en särskild rock,
så det gjorde inte så mycket om han blev måltavla.

Vi lyckades också, utan att bli prickade, nå in på Tullplan,
och som vi förutspådde, upphörde därmed förföljandet —
i brist på ammunition. Väl inne på Grevgatan, ordnade
generalen sina upplösta kolonner, konstaterande, att ingen
bataljon eller ens enskild man fattades, och så ställdes det upp
som om ingenting hänt. Lika stolta som vi på f. m.
marscherade ut, med ljudande trumma och fladdrande fana,
marscherade vi gatan utför samt avmönstrade på 32:ans gård.
Alla som mötte det lustiga tåget ansågo, att vi kommo från en
lysande seger, och segrat hade vi nog också gjort — om
krigsskådeplatsen hade varit en annan än en av stadens
kogubbar särskilt utvald betesmark.

— — —

På tal om de s. k. kogubbarna, var hela trakten kring
Gumshornet ett enda kodistrikt. Överallt ladugårdar, och
lustigt var det för oss pojkar att se in- och utfösandet av
de olika »kohorterna». Varje morgon kommo gubbarna
hojtande med sina nöt Grevgatan fram på väg ut till Gärdet
och varje kväll efter solnedgången strosade kossorna gatan
utefter »hem till sitt».

Naturligtvis hjälpte vi pojkar till att driva på, och då kunde
det bli galopp, skall jag säga. Djuren kommo alldeles vilda
hem, och vi kunde allt emellan få duktiga slängar av
»kopapporna», men roligt var det.

På tal om marscher, så kommo sommarmånaderna varje
afton gardesregementena marscherande hem Grevgatan, ibland
med musik, alltid dock skrålande med full hals. Det var liv
och rusch på gatan i fråga. Ideliga sensationer. Kl. åtta
varje sommarmorgon, det var när vi hade skollov, kom
vattenvagnen, som skulle vattna rännstenarna. Man slog
nämligen då ännu ut allt slask på gatan och i rännstenen. Som
sagt, kl. åtta kommo vattengubbarna, dragandes med en liten
konstig kärra på två hjul. På den kärran lågo en slanglängd
och ett par stora nycklar, att sticka ned i gatan och öppna
vattenposten med, samt ett slangmunstycke. Slangen lades
ut, munstycket skruvades på och slutligen vreds vattnet till
och man såg slangen svälla. Hej, vad liv i den kringstående
barnskaran, när vattnet beskrev en båge över gatan! Man
sprang med avsikt omkring den sprutande, för att han skulle,
träffa en med vattenstrålen. Att börja med ville han inte blöta
ostyringarna, men när de blevo för utmanande, beslöt han ge
dem en dusch. Men den blötan beräknade man, och så var
man med ett språng inne i närmaste port, oåtkomlig för
hämnden. Nya dristiga försök, och ibland hände det sålunda att
ungarna i trakten blevo mera spolade än rännstenen. Slangen
skruvades slutligen av och gubbarna avlägsnade sig med sin
lilla kärra till nya rännstenar — till nya ungskaror.

Vid femtiden på e. m. hade vi barnungar något nytt att titta
på. Det var utanför bagarns hus i hörnet av Storgatan och
något helt visst allenastående för just Grevgatan. När
bagarns ugn eldades upp, kravlade sig tusentals stora
kackerlackor ut genom sprickorna i väggen och togo sig en
svalkare på husfasaden. Väggen var svart flera meter uppåt.
Man frågar sig, hur en bagare kunde i lugn och ro låta denna
ruskiga skylt existera. Att inte med sprutning av något gift
eller med en vanlig sopkvast avlägsna de allt annat än
trevliga djuren. Men nej, dag efter dag, sommar efter sommar,
ty kackerlackorna vågade sig inte ut på vintern, år efter år,
kunde de förbipasserande iakttaga denna ruskighet. Ingen
reagerade emellertid, och tro för all del inte, att man drog
sig för att köpa bröd hos bagarn i fråga, o nej, kommersen
gick med samma precision som kackerlackorna travade ut och
in genom fasadmuren.

Eftersom vi talat om bröd, hade Ladugårdslandet en
särskild läckerhet att bjuda på: de s. k. saffransbullarna med
nummer på ... I en snusbod i nr 32 Storgatan, i samma hus
som det kryddkrämar Carlström och urmakar Grundström
bodde i, fanns två gånger i veckan att köpa färska kusar. Det
var samma bröd som manskapet vid gardena fick, runda bullar,
men de voro färska, ofta varma. Brödet i fråga fick
reglementsenligt ej utlämnas till manskapet förrän vissa dagar
efter bakningen, därav numret, daton på bullarna och
namnet »saffransbullar med nummer». Manskapet vid
Kronobageriet på Fyrverkare-, numera Sibyllegatan, stoppade
emellertid några sådana där bullar oförmärkt innanför blusarna
samt gåvo sig i väg till gumman som hade snusboden på 
Storgatan och bytte sig till tobak för samma bullar. De, vilka
satte värde på det varma, mycket välsmakande brödet (bredde
man ordentligt med smör på, var det helt enkelt en läckerhet),
passade alltid på att dagarna i fråga tillhandla sig bullarna
till ett pris av tio öre stycket.

Bästa brödet i surväg fick man hos Stenkilsson på Gamla
Kungsholmsbrogatan, dit vi barn ofta skickades från både
Staden och Ladugårdslandet. Det var äkta skånsk limpa.
Väldiga limpor, för övrigt, på många, många kilo, av vilka man
köpte ett eller par skålpund. Ett likaledes mycket
välsmakande surbröd var det som manskapet på Skeppsholmen fick
till utspisning, även det brödet bakat i duktigt stort format.
Vi barn kunde någon gång skickas ut till Skeppsholmen, där
man vände sig till kasernvakten och frågade om man kunde
få köpa en kuse. Jobevars, han hade ibland att sälja själv,
annars hade någon kamrat i vakten, och så mottog man för
en tolvskilling en respektabel kuse.

</chapter>
<chapter name="VII. Kastellholmen i gamla dagar. — De storartade
fyrverkerierna. — De berömda en-kronassexorna på »Blåsut». —
Vinternöjena på gamla Ladugårdslandet. — I skolan på
Qvartérsgatan och en fasansfull skrivlektion.">

<table o c><td>VII.</table>

<i>Kastellholmen i gamla dagar. — De storartade
fyrverkerierna. — De berömda en-kronassexorna på »Blåsut». —
Vinternöjena på gamla Ladugårdslandet. — I skolan på
Qvartérsgatan och en fasansfull skrivlektion.</i>

Till Skeppsholmspromenaden hörde att bese
Kastellholmen även.

Ack, Kastellholmen! ...

Hur oändligt många angenäma minnen väcker inte det
namnet till liv i en gammal stockholmares själ. På berget
nedanför det pittoreska lilla kastellet hade man den mest hänförande
utsikt, och här samlades de vackra sommarkvällarna det mera
borgerliga Stockholm till fest i det gröna. Mammorna hade
ettdera gjort i ordning duktiga matkorgar eller hade de brett
på smörgåsar. Här kunde man sedan sitta i timtal och se på
båtarna, vilka gledo fram på Strömmen, liksom man kunde
njuta av solnedgången.

De gladaste minnena från det forna Kastellholmen voro
festkvällarna, när Svenska segelsällskapet kom in efter
kappseglingarna. Det var första söndagen i augusti och dagen
firades som allmän festdag. Tidigt hade restaurangerna
Mosebacke och Strömparterren utlovat, det förstnämnda stort
fyrverkeri av Törner, det sistnämnda stället stor illumination.
Mot kvällsdags, ofta redan vid sextiden, tågade man därför
ut mot Kastellholmen, för att få en fördelaktig plats åt
Strömsidan. Framåt 10—11-tiden var det svart av folk, folk, som
lägrat sig från stranden ända upp mot de respektingivande
kanonerna uppe vid Kastellet. Matförråden länsades, det
sjöngs, pratades och folkvitsades på känt sätt, medan man
beundrade illuminationen uppe på det av Qvintus Mellgren
styrda Mosebacke.

Så äntligen ... Några raketer syntes längst ut mot
Fjäderholmarna till. Alla reste sig och den allmänna spänningen
var på höjdpunkten. Man visste att det skulle bli något
storartat, och så här långt efteråt framstår det hela som ett féeri
av sagolik prakt. Den långa kedjan av båtar, alla
illuminerade, gled in och raketer började fräsa i luften, storståtliga
pjäser, vilka utslungade hela kaskader av eld i alla
regnbågens färger. Publiken här uppe på bergnabben började
galltjuta av förtjusning och publiken på Södra bergen mitt emot
instämde. Det var en infernalisk glädjelåt, vilken tilltog för
varje praktpjäs. När man inte orkade tjuta, så applåderade
man. Och under tiden färgades Strömmens vatten blodrött
av bengaliska eldar. Mosebackes fyrverkeri började tävla med
båtarnas och man blev helt vimmelkantig av all färgrikedom.
Smällarna från raketerna ekade och ville överrösta folkets
jubel, men vi unga hade goda lungor och så blev det en konsert,
vars make ej står att beskriva. En hel stad i jubel och glädje.

Och <i>det</i> får det nutida Stockholm inte vara med om.
Stackars småttingar!

För oss äldre framstå Segelsällskapets festtåg i gamla dagar
som en veritabel tusen-och-en-natt-saga. När den sista
raketen sagt plutt!, när den sista utstrålningen från de
bengaliska eldarna förtonat, stod man andlös som efter en härlig,
oförglömmelig dröm. Långsamt vältrade sig folkmassorna hem
över broarna inåt staden, undantagandes de lyckliga, som hade
råd att gå in på »<i>Blåsut</i>», det romantiska lilla värdshuset nere
vid stranden.

Jag var rätt gammal, när jag första gången besökte det
värdshuset. Familjen skulle fira någon liten minnesfest och
så kommo vi, pappa, mamma och barn, en höstkväll innanför
staketet till det täcka lilla värdshuset. Där var då, som alltid,
fullt i parken. Inte ett bord var ledigt, men det var man
beredd på, och tålmodigt kunde man vänta en timme eller mer
för glädjen att få sin 1-kronas-sexa.

Det var under tiden ett förskräckligt knackande mot
tallrikar och glas. Serverandet gick nämligen fruktansvärt
långsamt och man fick säga till på en gång om det man önskade.
Kyparna sprungo förbi en med sina fullastade brickor, hållna
högt över gästernas huvuden. Vi hade för vår del lyckats få
ett bord i parken. Andra gäster hade plats i paviljongerna,
av vilka den s. k. <i>Crusenstolpeska kajutan</i> var den mest
eftersökta. Den kajutan skulle ha tillhört det fartyg, på vilket den
frispråkige ädlingen 1838 blev förd till Vaxholms fästning,
där han hade att med 3 års fängelse sona ett politiskt anfall
mot Karl Johan.

<img><i>Crusenstolpes kajuta på »Blåsut».</i></img>

Vår väntan fick slutligen sin belöning och kyparen kom med
en stor bricka, vilken dignade av all slags god mat: lax,
kalvstek, korv, ost och smör, men även en mängd s. k. småvarmt
följde med bl. a. den tidens delikata frikadeller. Det hela
var mer än rikligt, men vad som gav sexan sin särskilda charm,
det var den färska gurkan. Vilken doft! Ah! Vad man 
kallade vårens primörer kom den tiden inte <i>före</i> våren. Den
färska gurkan liksom rädisorna, dillen och persiljan kommo i
maj och mottogos då med verklig entusiasm; man var, lyckligt
nog, inte bortskämd från årets början med dylika gotter.

Ja, så sattes det fram en duktig karaffin med renat brännvin
åt de äldre herrarna samt kummin- och pommeransbrännvin
åt damerna, allt att kostnadsfritt njutas. Och man åt och
drack som om man aldrig sett mat och dryck förr, och när
det inte längre stod till att proppa magen med mera mat, tog
värdinnan vid bordet resolut upp sin ridikyl, våra väskors
föregångare, och lade ogenerat ned de ostbitar, som voro över.
Detsamma gjorde man vid mest alla bord, och jag tror ej att
betjäningen på stället fann det ringaste ojuste i det oskyldiga
snatteriet.

Kaffe efter maten begagnades ej, herrarna togo in en flaska
punsch eller varma toddar, i sällsynta fall s. k. tutingar, små
toddar, varefter man larvade hem i en stad, där man visst
ansåg det var »ljusa nätter» året om och där absolut ingen
spårvagn lockade.

Det hela hade varit fest, om vilken det talades i veckor, ja,
vad det gällde mindre ofta festande folk — flera månader.

— — —

Så kom <i>vintern</i>, vilken sannerligen hade sitt behag i gamla
tider.

Till att börja med <i>hade</i> man vintrar då. Redan i november
kunde kung Bore hälsa på, och snön låg djup över gator och
torg, djup och säker, ty intet renhållningsverk i Sverige skulle
ha tänkt på att skaffa undan densamma. Man skottade
trottoarerna, men snön vräktes upp på körbanan och där fick den
ligga tills solen kom med sin stora vårstädning. I utkanterna
gjorde denna snöanhopning på körbanan, att gatan kom att
ligga betydligt högre än trottoaren, till stor glädje för oss
pojkar, som då kände oss som om vi gingo i en snöfästning. Inne
på gårdarna blev snötillgången otroligt riklig, och vi kunde
bygga väldiga snöfästen. På vår gård i 32:an hade vi två
dylika fästen med stolta torn på och reella skottgluggar.
Plötsligt beslöt man rasera samma borgar och då arrangerades 
snöbollskrig, de där blevo mycket heta duster. Man slogs med
verkligt mannamod och drev fienden ur hans snöborg under
oerhörda skrik och hurrarop. Ofta hade man magasinerat
snöbollar, som frusit till is. Undertecknad fick en gång en dylik
isboll mitt emellan ögonen. Den var hård som en kanonkula
och följden blev att jag i ett nu var stenblind. Hållande mig
utefter väggarna, smög jag mig försiktigt in till mamma och
blev bäddad på ögonen med något slags slagvatten. Jag såg
inte på två dagar efter den »islossningen».

Sak samma, jag fick sedan veta av kamraterna att vi på
vår sida vunnit slaget, något som lisade i hög grad, ty jag
var anförare och kunde glädja mig åt att ha synnerligen
dugliga undergeneraler, de där tagit befälet när deras övergeneral
blev utslagen.

En härlig kälkbana hade vi i Qvarngatsbacken, mynnande
ut på Ladugårdslands Tullgata. Från Nybroviken hette nuv.
Artillerigatan Löjtnantsgatan samt, på andre sidan Storgatan,
Qvarngatan.

I Qvarngatsbacken låg ett stort bageri på höger hand, och
det hände att den unge, hurtige bagarmästaren, han var
sedermera kamrerare i Söndags-Nisse och utgivare av Nya Nisse,
kom utdragandes med bageriets stora bröddrög samt lassade
hela barnhögen upp på drogen, lade sig själv bak och styrde
ekipaget utför den svindlande backen.

— — —

Det talades här ovan om Vår herres självtagna plikt som
renhållare. Ett par saker ålågo dock tidens husägare:
rännstenarna skulle vara väl upphuggna för slaskvattnets fria
utlopp till närmaste kloak samt trottoaren jämn och sandad.
För hyresgästernas skull sopades desslikes portgången och
skottades det en allmän väg till avträdeslängorna. Allt detta
arbete utfördes av s. k. dihlströmare, hjon från Dihlströms
inrättning på Söder, sedermera Södra arbetsinrättningen. Vår
värdinna, vi bodde ju långt från Söder, hade anställt en av
traktens ladugårdsdrängar för det behövliga
renhållningsjobbet. Jag vet ej om mannen i fråga begärt för hög betalning
eller gjort vad man numera kallar strejk. Det kom ingen
ishackare, och då tog värdinnan resolut själv iskorpen i hand
och började vinterrenhållningen utanför sin ägandes husfasad.
Detta resoluta drag av vår värdinna tilltalade synnerligen
undertecknad och jag bad en dag bevekande att »få hjälpa tant».
Det fick jag, och varje morgon kl. sex möttes vi i
verktygsboden. Att hacka upp en hårt frusen rännsten är ingen dålig
motion på morgonkvisten, det tog sömnen ur ögonen och gav
krafter för hela dagen. Morgonkaffet smakade desslikes
härligt och man kände sig smått självbelåten, när man gick att
möta kamraterna i den kalla skolsalen. Vad hade <i>de</i> gjort?
— Sovit.

Så var det om skolan. Jag hade blivit inskriven i
Ladugårdslands folkskola, som då ännu var delad i två avdelningar,
en på Skeppargatan och en på Qvartérsgatan. Jag kom till
den senare avdelningen och kom i den stränga magister
Lindbergs klass. L. var en reslig man med ett patriarkalisk
helskägg och ingav kolossal respekt. Han hade för vana att spela
fiol till morgon- och avslutningsbönerna, det enda sympatiska
draget hos mannen i fråga; i allt annat var han nämligen en
fasa för oss pojkar, en som »lappade till» för allra minsta
lilla förseelse.

Jag hade, förmodar jag, gjort något språng uppåt och
kommit i en avsevärt högre klass än den i Nikolai, man hade bl. a.
börjat med s. k. välskrivning.

Mitt första försök att fatta pennan här i världen blev
emellertid mycket dramatiskt. Jag tillfrågades aldrig av magistern
om jag varit med om någon lektion i välskrivning. Jag fick
ett pennskaft och blev barskt tillsagd att börja skriva i den
linjerade boken, där varje rad hade en tryckt skrivbokstav,
avsedd att efterlikna. Det var ett S, jag började med. Över
mig stod magistern och det gällde att hålla bokstaven mellan
de bägge linjerna. Jag kom dock en halv millimeter över
linjen och flux hade jag mig en hurril, så pennskaftet for i en
båge långt ut i rummet. Nytt försök, ny hurril — och så
ideligen. Att mannen inte tröttnade! Hela skolarbetet
avstannade och övriga disciplar fingo sig en halv timmes rast
medan jag lappades upp. Där flög pennan och där flög
boken och där flög jag med. Alltid blev S:et tokigt på
något sätt.

Jag gick den tiden med en varbildning tätt under hakan (de
tänderna, de tänderna!) och den tandfisteln lyckades min
skrivlärare äntligen slå hål på ... Han blev nu rätt så feg inför
det forsande blodet, och en kamrat fick följa mig ned på
gården för avtvättandet av samma.

Tro emellertid inte att intermezzot i fråga hindrade
mannen från att dagen därpå fortsätta samma metod att lära mig
skriva. Han slog nu bara på den del av ansiktet där ingen fistel
fanns. Det är väl rätt så kostligt, att den som började lära
sig skriva på slikt sätt skulle av ödet tvingas tjäna sitt
uppehälle på just att skriva.

</chapter>
<chapter name="VIII. Gamla tiders råa lärarmetoder. — En magister med en
hand av trä. Ett farligt handslag. — Livet på Nybroviken
i gamla dagar. — Ett härligt minne från gamla Framnäs.">

<table o c><td>VIII.</table>

<i>Gamla tiders råa lärarmetoder. — En magister med en
hand av <sp>trä</sp>. Ett farligt handslag. — Livet på Nybroviken
i gamla dagar. — Ett härligt minne från gamla Framnäs.</i>

För att ytterligare karakterisera den råhet, som vissa
magistrar i gamla dagar tilläto sig kan meddelas att det var en
särskild sorts tortyr magister L. tillät sig — han brukade bjuda
sina kära gossar på »kaffe med långa skorpor».

När en lärjunge under lektionen satt ur räckhåll för den
kraftiga näven men, enligt magisterns åsikt, hade förtjänt
straff, ettdera för för sen ankomst, för fusk i läxläsning eller
vad som helst, fick pojken i fråga order att sitta kvar när
skolarbetet var slut och efter det de andra gått. Det gick
alltid liksom en kall kåre utefter ryggen vid denna befallning.
Man hade att, som sagt, sitta kvar efter de andra, men ej nog
med det, man skulle följa magistern till skolhuset på
Skeppargatan, där han skötte sparbanksgöromålen. De stackars
offren fingo sitta i samma rum som bankens kunder gingo
ut och in genom, sitta — för att, när sparbanksbestyren voro
slut, få ordentlig stut. Vilken omänsklig tortyr i detta. Kom
befallningen tidigt på morgonen var det alltså att vänta i
sex—sju timmar på en aga, den där man knappast visste sig
ha förtjänat.

Nåväl, den sista sparbankskunden hade gått, bankens
böcker hade blivit väl inlåsta och allt sålunda klart för dagen.
Lugnt gick nu magistern att taga fram en rotting, vilken han
noga prövade svikten hos, och så framkallades olycksfåglarna,
ty det var i regel flera samlade. Var och en fick sticka
huvudet mellan magisterns kraftiga knän och huit-huit-huit!
dansade rottingen över de små pojksluten. Efter detta väl 
förrättade värv gick den hedersmannen magistern att njuta sin
goda middag.

Det ligger nära till hands tro det ungdomen på denna tid
var en samling rena lymlar, men för att bli bjuden på det
Lindbergska »kaffet med långa skorpor» behövdes så oändligt
litet i förseelseväg. En obetydlig glömska, en stunds
tankefrånvaro eller rent av ett tarvligt angiveri av en dålig kamrat
och »inbjudan» var given. Vi voro i stort sett mycket
hyggliga pojkar i klassen och flertalet ha blivit utmärkta män
(jag behöver t. ex. endast nämna n. v. senatorn Charles Lindley
och författaren Gustaf Jansson), säkerligen skall ingen neka
instämma i en förkastelsedom över tidens råa lärarofog.

En liten paschasa: Jag var ordningsman en termin och
hade därmed plikten att slå kritdammet ur svarta tavlans
borste, vilket skulle ske nere på gården och med hjälp av en lång
batong. En dag råkade jag så bryta av samma batong, en ren
olyckshändelse, vilken heller inte hade annan straffpåföljd än
att min pappa fick skaffa en ny pekpinne. En dylik kostade
sjuttiofem öre och summan orsakade mycken möda att bringa
ihop. Denna möda uppvägdes dock av glädjen att veta att
jag skulle få behålla den knappast fotlånga pinnen med dess
svarvade skaft. Jo vackert! Magistern behöll pinnbiten,
spetsade till den med en kniv och använde samma pinne med en
viss förkärlek att lappa pojkarna över händerna med. Den
sortens aga gjorde synnerligen ont och mina kamrater, som
långt efter min avflyttning trakterades med ägan i fråga,
hatade med rätta vad de kallade »Norlanders pinne».

— — —

Bevis på hur opåtalt magistrarna fingo hudflänga sina
lärjungar är väl, att i samma skola på Qvartérsgatan fanns
en magister som hade en hand av trä, vilken han dängde
pojkarna med. Genom någon olyckshändelse hade mannen i fråga
blivit av med högra handen och fått en konstgjord sådan,
den där han ständigt bar en svart handske på. Det var
mekaniska fingrar på denna s. k. trälabb, och det var lustigt att se
hur magistern brukade bocka ihop de där fingrarna samt sedan
hala ett paraply eller en käpp ner i öppningen mellan de 
konstgjorda nyporna. Mindre lustigt tyckte dock hans disciplar det
var, när han i ilskan »bytte om hand» och lade till med
trälabben.

De berättade hur noga de följde hans rörelser då han var
i slagtagen. Sågo de något svart vifta i luften gällde det att
blixtsnabbt dyka ned med huvudet.

Man tycker att dylika onaturligheter skulle ha påtalats, men
ingen ingrep och så gick slagverket obehindrat, med eller
utan trälabb.

— — —

Innan vi lämna kapitlet om vinternöjena, till vilka
»handpåläggningen» i skolan hörde som ett slags värmande medel,
få vi ej förbigå skridskoåkningen på gamla Nybroviken.

Där blev en gång under senare decennierna ordnade
skridskobanor, som voro ofantligt populära och ännu i dag torde
saknas av många. I början på 1870-talet var det ej entré på
Nybroviken, eller åtminstone betalade man när man så ville.
Arbetslösa karlar hade tagit för sig en viss bit var, vilken
de fejade och höll ren och där de fingo en frivillig slant för
hjälpen att spänna på skridskor eller där de själva hyrde ut
sådana, särskilt de populära skridskor, som kallades Jackson
Hainare. Vi pojkar hade vida enklare don, vi hade
»träbraller». På en rödmålad bit trä, formad som skosulan, satt ett
enkelt järn. Några remmar höllo det hela någorlunda kvar,
allt så enkelt som möjligt, vilket ej hindrade att många av
gamla dagars berömda s. k. konståkare hade tagit sina första
insteg på just de gamla »träbrallerna».

Här svängde man nu muntert om på s. k. stålsko och gjorde
»ytterskär» och »innerskär» men mest »rovor». Roligt var
det emellertid så länge man fick vara i fred på sin isplätt,
men det var gott om fridstörare och värst voro
Djurgårdspojkarna. När bärsärkalynnet gick dem i blodet, gjorde de en
corps visit nere på Nybroviken. De kommo som hunner och
vi småpojkar fingo brått i land; ibland hunno vi inte ta av
»träbrallerna», det var bara att gno. En trupp på 20—30
djurgårdare gjorde på ett par minuter rent hus på banorna och
så gåvo de sig av igen efter »väl förrättat värv».              

Naturligtvis rönte de rätt så ofta kraftigt motstånd och då
blev det glänsande slagsmål därnere på isen, under vilka
bataljer det hände att parterna togo av sig skridskorna och.
slogos med dem. Efter mer än en dylik batalj fingo inkräktarna,
ganska illa åtgångna, ge sig av hem till Djurgården, allt med
följd förstås, att de kommo igen för att hämnas, varigenom
oron alltjämt svävade över den i övrigt idylliska Nybroviken.

— — —

Då och då på kvällarna gjorde man utflykter på skridsko
till Skeppsholmen eller Fjäderholmarna. De uti täten
brukade ha gnistrande facklor i händerna, något som gav tåget
ett rent av trolskt utseende.

Allt så primitivt, så enkelt — men så roligt.

De enda egentligt glada tiderna i Ladugårdslands folkskola
voro de par dagar på hösten — då vi skulle hjälpa magistern
ta in ved. Han brukade välja ut några av de hurtigaste i
klassen och så fingo vi order att infinna oss på Grevturegatan
nr — ja, numret har jag glömt, det var alla fall på den
numera igenbyggda delen av gatan, ett litet lågt hus till vänster,
men ett hus med stor trädgård och den trädgården lockade
mer än arbetet att lasta av och lägga fyra famnar ved i en
bod. Veden låg i en stor hög på gården och vi pojkar stodo
i en kedja, langande vedträna mellan oss till den som hade att
trava upp samma ved inne i vedboden. Det hände nämligen
som oftast att ett vedträ »av en olyckshändelse» skuttade tvärs
igenom ett närstående päronträd så att frukten yrde om öronen
på oss. En »olycka» kunde ingen hjälpa, för övrigt passade
man på när ingen såg på och vad frukten beträffar delade vi
den kamratligt bland såväl langande som travande.

För besväret att ordna magisterns vedförhållanden erhöllo
vi rikligt med kaffe och dopp av en snäll gammal gumma,
magisterns mamma eller husfru, vi visste inte vilket.       

Fiolspelningen och vedtravandet till trots kändes det lätt
om hjärtat när jag kunde meddela min gode lärare att jag
önskade flyttningsbetyg. Med glädje lämnade jag skolan på
Qvartérsgatan, med sorg och saknad det vida, glada 
»Lagårdsgärle», vilket jag ej skulle återse förr än många år efteråt,
då som kunglig beväring vid Svea livgarde.

— — —

Och så några rader om när jag första gången satt i en båt.
En riktig båt, ej en så'n där skorv, roddarmadammerna sutto
och kajkade fram mellan Röda bodarna och Riddarhusgränd.
De roddargummorna gladde oss nog och deras tydligt visade
förakt för det uppväxande släktet kom oss att spela dem mer
än ett spratt vid landningen, som t. ex. att oförmärkt peta
ut en åra i Strömmen och så gno Riddarhusgränden upp, allt
under gummornas mustiga utrop. Nej, här gällde det en fin
roddbåt, en bättre mans båt.

Mamma och jag hade kommit ut till någon bekant familj
på Framnäs. Stället i fråga, nu helt visst lika okänt för
flertalet som det är sällan besökt, var under åren, detta gäller,
en hel liten kåkstad. Där lågo fina villor och låga
fiskarstugor huller om buller. Det hela nästan något à la Hagalund,
men vid sjön, vid den härliga Brunnsviken. Tänkom oss en
stadspojke, som för första gången kommer utom staden, till
en sjö med gröna stränder, vilket jubel längst inne! Det var
helt enkelt en drömvärld. Här var det annat att sitta och
plaska än i rännstenen hemma på Grevgatan eller i
vattentunnan under kranen på gården. Vi brukade ofta »segla» i
rännstenen utanför porten, men då var det tomma
tändsticksaskar som man riggat upp med papperssegel, här ute på
Framnäs hade pojkarna segelbåtar som voro lika riktiga diton, här
var vattnet stort och grönt — hur annorlunda mot där hemma
i rännstenen ...

När pojkarnas smäckra små segelbåtar gingo för långt ut,
satte de sig i riktiga roddbåtar och foro efter sina leksaker
ute på vattnet.

Och så var allt så stilla och ljuvligt här ute. Här fanns
träd och blommor, grönskan var så obeskrivligt sagolik mot
allt det gråa inne i staden. Här var vackert, där var fult.

En avundens tanke störde kanhända den stora, stora
glädjen — den i det inre gnagande frågan varför dessa pojkar
skulle ha det så bra, få leka vid sjön hela dagen och med fina
båtar ... Men när man nu för en enda gång fick vara med,
så glömdes avunden och dagen — det hela räckte blott en
dag — blev oförglömmelig.

På kvällen, när lekkamraterna körts i säng, vi skulle fara
med allra sista båten, satt jag ensam nere på en klappbrygga
och såg ut över det i mitt tycke kolossala vattnet. Jag hörde
sång från stranden mitt emot, skrattande människor foro
förbi i lätta båtar, allt var så ljuvligt, så nytt, så hänförande.

Det lär ha varit med halvt våld som mamma fick mig ifrån
denna för mig så bländande vackra värld. En värld med
grönska, med vatten, med sång och fågelkvitter, så vitt skild från
stadens gråa husmassor, från de stinkande gårdarna och de
smutsiga rännstenarna. 

</chapter>
<chapter name="IX. Gamla »skojargården» får furstliga besök. — Våra lekar
förläggas till Klara kyrkogård. — Pojkslagsmål. — En pojke,
som de försökte rycka byxorna av.">

<table o c><td>IX.</table>

<i>Gamla »skojargården» får furstliga besök. — Våra lekar
förläggas till Klara kyrkogård. — Pojkslagsmål. — En pojke,
som de försökte rycka byxorna av.</i>

Åter rasslade de gamla bondkärrorna fram. Vi skulle
flytta till Klara norra ... Min goda fru moder hade fått reda
på att den gamla våningen i 14—16 var ledig. Ja, det var
två våningar lediga och så hyrdes bägge. Vi hade med det
sexton rum. Dock var den andra våningen hyrd för en
synnerligen förnämlig spekulation.

En fru hade hört av en fru, som kände en fru, att det fanns
en fru vilken stod i närmare förbindelse med en fru, den där
kände en husfru hos hovjägmästaren Gustaf Ankarcrona, och
av den frun fått veta, att hovjägmästerliga familjen önskade
en våning här i huvudstaden och så kom det sig att
undertecknads rätt så driftiga mamma erbjöd den fina familjen våningen
en trappa i 14—16.

Familjen Ankarcrona kom, såg och hyrde. Men då var också
våningen i fråga fint möblerad, mattbelagd och uti alla de
många sängarna låg det spritt nya sängkläder. I köket desslikes
fullständig servis, något som i hög grad synes ha tilltalat det
fina herrskapet, och det så pass till, att detsamma hyrde
våningen på ett år, betalande trehundra kr. pr månad.

Det blev nog 14 och 16:s stora år. Dagligen höllo fina
ekipage utanför porten och det var inte ovanligt att se dåvarande
hertig Oscar stiga ut och trampa husets gamla nötta
trappstenar. Besöken i fråga bevis på en vänskap, vilken, som vi
veta, höll i sig ända till den gamle kungens sista dagar.

Det kan tilläggas, att, när det fina herrskapet flyttade, själve
Ludvig Nobel kom, lockad av en annons, och köpte de nya 
sängkläderna, som familjen Ankarcrona begagnat, ett helt lass,
vilket fraktades ut till Dalarö, där N. köpt sig en villa.

Det år vår gamla gård gästades av vänner till själva
kungahuset, hänvisades våra vilda pojklekar till Klara kyrkogård,
allt för att de nya hyresgästerna inte skulle bli störda.

Och sämre lekplats kunde man få. Det var inte så noga
den tiden, man sprang ogenerat mitt uppe bland gravarna, och
frågas kan om de döda blevo störda av den uppsluppna
barnaleken. Inte sågo varken Bellman, Anna Maria Lenngren eller
ens Leopold störda ut. Den s. k. pieteten i all ära, men det
var <i>liv</i> i de dödas stad den tiden. Nu ser jag samma
kyrkogård så njuggt inhägnad, staket överallt och sofforna kring
»Anna Maria» borttagna.

Den tiden kände vi ungdomar så väl till den skaldinna, som
en gång diktat:
<poem>
Jag minns den ljuva tiden,
jag minns den som i går,
då oskulden och friden
tätt följde mina spår;
då lasten var en häxa
och sorgen snart försvann,
då allt utom min läxa
jag lätt och lustigt fann ...
</poem>

En grav, som gjorde ett särskilt högtidligt intryck på oss
ungdomar, var den Löwenhielmska graven intill norra muren.
Den består, som bekant, av ett inbyggt rum, skyddat av ett
staket. Utanpå läser man »Upprest åt en älskad makas stoft».
I fälten runt om gravstenen i korets mitt står det: »Gud är
kärleken» — »Kärleken är starkare än döden» samt på
mittelväggen:
<poem>
»Rum och namn väl Herren känner,
när han ropar sina vänner.»
</poem>

Vad som emellertid gjorde ett mycket högtidligt intryck på
oss barn var målningen på fondväggen inne i koret, där man
såg en hel mängd änglahuvuden inramade i ett moln.

Och ännu i dag läser jag med vördnad orden: »Upprest åt
en älskad makas stoft.»

Men, för att återgå till det levande livet, stördes våra lekar
som oftast av ungdomarna i läroverket, som låg vid
kyrkogården. De kallades för »skolråttor» och vi andra för
»klisterkoppar». Hatet mellan läroverken och folkskolorna var den
tiden för visso mycket starkare än i våra dagar. Var man inte
manstark nog, när man mötte en trupp av andra lägret, var
det bäst att lägga benen på ryggen. Var man däremot ungefär
av samma numerär, ja, då var slagsmålet färdigt med en gång.

Man har gärna velat göra gällande, att barnen från
folkskolorna äro råare, mera hänsynslösa och vilda än läroverkens
barn, men jag vädjar till forna läroverkspojkar, om de anse
sig ha varit <i>mindre</i> vilda än sina motståndare. Det var helt visst
samma ull, när krigarlynnet gjorde sig till herre över en, det
slogs med samma tillhyggen från bägge sidor och i allmänhet
var det endast antalet som avgjorde striden.

Ve den segrande sedan! Den slagna parten hade täta
krigsråd, och en dag kom krigsförklaringen.

En gång hade vi »klisterkoppar» övertaget. Vi hade
mobiliserat hela vår skola, snart sagt, och utstakat en ordentlig
krigsplan. Vi delade upp oss i fyra starka styrkor och beslöto
kringränna Klara kyrkogård. Vid var och en av de fyra gatorna
marscherade stormkolonner upp, inneslutande valplatsen så att
säga. Vi voro tidigare lediga än »kyrkråttorna», de slutade
först kl. 3, vi kl. 1, och vi hade alltså god tid att ställa upp de
olika styrkorna och ge ordentliga kommandon.

Det blev en mäkta stor överraskning för »kyrkråttorna», när
de kommo ut. De voro som i en säck och måste slå sig igenom
på fyra fronter. Det voro de ej tillräckligt manstarka för, och
så fingo de drag överlag. Drag av slungor och svångremmar.

Och det var för övrigt inte bara »klisterkopparna» som
slogos med de s. k. svångremmarna, det »vapnet» var allmänt
bland »bättre mans barn» även.

Ännu ser jag i minnets soliga spegel en pigg liten »skolråtta»
slå med sin svångrem till höger och vänster, medan han med
den andra handen höll byxorna uppe.

Plötsligt hörde vi vår general ropa:

»Ryck av'en byxorna!»

Några småknattar på vår sida kröpo modigt fram och medan
vår unge Sven Duva med vilt mod höll de stora pojkarna ifrån
sig med att svänga remmen över sitt huvud, hade han en svärm
småpojkar kring sig, som ideligen nappade efter hans byxor
och ville ha ned dem. Situationen var för visso över sig
komisk. Slutligen stod den arme »skolråttan» med byxorna djupt
nere vid fötterna och blev hjärtligt utskrattad. Vilket för
övrigt är värre än att få smörj. Han måste ge tappt, luta sig
ned och hasa upp pantalongerna, varefter han gnodde allt vad
benen förmådde, för att klara toaletten och sedan börja på
ny kula.

Men då var striden avblåst. Kyrkogården rensad från allt
vad »råttor» heter. För <i>den</i> gången. Snart blossade dock nya
strider upp med olika segerresultat.

— — —

I Klara skola kom undertecknad i fröken Lundins klass.
Vår lärarinna var en resolut dam, som hade mycken respekt
med sig, men var detta oaktat i själ och hjärta en mycket god
kvinna, till vilken vi alla sågo upp. Man skulle av detta kunna
tro, att det flåbuseri, som karakteriserade skolan på
Ladugårdslandet, var bannlyst här. Men nej! Det hörde till tidens
sed, att pojkar skulle ha stryk, allt enligt den ljuvliga
parollen: <i>har</i> dom inte gjort något rackartyg, så <i>kommer</i> dom
att göra ...

Ingalunda dock att vår fröken begagnade sig av metoden
i fråga, men vi hade en överlärare, vilken till på köpet hade
att undervisa oss i matematik. Den mannen var en komplett
slagmaskin. Han kunde ibland bli arg till hysteri, och <i>då</i> ...
Hurrilarna dansade i luften och han frågade knappast efter
om slaget träffade syndaren eller syndarens granne. Han
fräste och slog, och ofta visste man inte varför han slog. Vi
voro nämligen rätt så hyggliga pojkar och de övriga lärarna
rörde oss aldrig, men överläraren skulle tydligen markera sin
höga ställning.

Följande scen är rätt så karakteristisk:

En liten knatting, en mycket avhållen kamrat för resten,
hade ohjälpligt och för all tid stött sig med den mäktige, han
var vad vi kallade det, »i hatvrån». Nu tillhör det historien
att den gode läraren inte kunde säga s — det blev i stället f.

»Åkerberg», sa han, »du ä' alltid flapp och flö.»

Då log lille Åkerberg, ty han hade en god portion humor.

»Flattar Åkerberg?»

Åkerberg hade den största möda i världen att hålla sig
allvarsam.

»Fannerligen flattade inte Åkerberg! ... Kom fram!»

Åkerberg steg ur bänken och gjorde allt vad det står i en
människas förmåga att få ansiktsvecken så tragiska som
möjligt.

»Flyngel fom flattar!» röt magistern.

Då log Åkerberg igen, och utom sig rusade läraren efter
rottingen. Å. fick några ordentliga nyp bak av rottingen,
varefter syndaren hade att gå till sin plats. Vänd mot kamraterna
möttes han av allas våra uppsluppna miner — och då log
han på nytt.

Upptäcktes tyvärr.

»Flattar'u?»

»Nääj.»

»Men jag fåg du flatta ... Kom fram!»

Ny promenad, ny stut och när han såg oss, sina kamrater,
le, var det färdigt igen.

»Fitt inte å flatta, flyngel!»

»Jag flatta inte», råkade Åkerberg försäga sig.

Nu blev magistern rent hysterisk.

»Fatans flyngel», kom det, »jag fåg du flatta!»

»Jag skratta <i>inte</i>.»

Och Åkerberg log ett soligt leende vid tanken på att han
den gången inte försade sig.

Nu var det vid explosionspunkten. Åkerberg fick sin tredje
stut, hårdare, brutalare än någonsin, och vi, hans kamrater,
tordes inte möta hans blickar, när han, öm där bak, sökte glida
ner på bänken. Han blick sökte dock våra blickar, och när
han så märkte hur vi hukade oss ned — då log han trots
smärtan.

Allsmäktige, ett så'nt liv! Magistern hoppade och slog och
Åkerberg tog och log ... Hade inte rastklockan ringt, hade
exekutionen räckt ännu en timme.

Jag har ofta träffat Åkerberg sedan dess och var gång
man nämner ordet »flatta», så ler han.

Men nu kan han våga le, ty hans plågoande ligger sedan
länge i graven.

— — —

Nästa termin hade vi en lärare, en hjärtans snäll man,
kanske litet för, vad vi kallade, snobbig i klädsel och
uppträdande, men allas vän. Det var med vemod han såg
överlärarens hand dansa i luften, själv behövde han aldrig ett
ögonblick gripa till den sortens medel.

— — —

Ännu ett pinnhål upp på skolstegen, och man sade oss att
den nye magistern, vi skulle få, hade slitit örat av en pojke
i Adolf Fredriks skola. Han motsågs på den grund med en
viss, lätt begriplig respekt. Helt visst var historien uppdiktad.
Mot oss var han en utmärkt lärare. Han rörde aldrig någon
av pojkarna i agande syfte. Han blev också så småningom
ofantligt avhållen och behövde icke mer än se på en syndare
— den på så sätt tillrättavisade gjorde allt för att återvinna
sin magisters förtroende.

Jag tror personligen icke på ägans nytta. Inte ens som
familjefader tror jag på samma, man kommer nog längst med
ett vänligt ord.

</chapter>
<chapter name="X. I Gjörckes gamla simskola. — När magistern måste hoppa
i sjön. — Undertecknad på god väg att drunkna. — Ett
skuggspel och en brandkårsutryckning.">

<table o c><td>X.</table>

<i>I Gjörckes gamla simskola. — När magistern måste hoppa
i sjön. — Undertecknad på god väg att drunkna. — Ett
skuggspel och en brandkårsutryckning.</i>

En god men samtidigt glad lärare där nere i Klara var
<i>Olof Köhler</i>, simmagistern. Han var lärare i gymnastik, och
aldrig skola vi, hans gamla disciplar, glömma hans:

»Skrik, pojkar!»

Ibland kunde han hugga en pys i armen och säga:

»Kan du inte skrika, du?»

Oj, vad det skreks! Han satte pli på oss, men han lärde
oss något annat — han lärde oss simma. Som lärare vid den
gamla Gjörckeska simskolan skaffade han oss Klarister, vad
jag förmodar, vissa fördelar, och särskilt omhuldade han oss
vid undervisningen.

— — —

Gamla »Gjörcke»!

Inrättningen i fråga låg nedanför Norstedtska tryckeriet,
alldeles vid kajen, och var redan på undertecknads tid fallfärdig.
Dit kommenderades vi under sommarens lopp kl. 8 var
morgon, blevo uppställda utanför och marscherade taktfast in. Väl
inom anstaltens väggar, blev det emellertid ett vilt rusande att
få plats i första lediga hytt, och så med blixtens fart av med
kläderna. Det gällde vem som skulle komma först i vattnet och
i många fall hade man lossat på alla band, innan man
marscherade in. Så plums i, naturligtvis, i den grunda, den »lilla
bassängen». Här lågo simkuddar i massa och så var det att
kajka kring tills någon lärare fick ögonen på en, och man
fick en lektion efter konstens alla regler. Köhler gick omkring
för att som mest se till att alla pojkar — voro våta i håret.
Han höll styvt på att man skulle doppa huvudet först, och
mången syndare, som var på väg att ge sig upp ur vattnet,
kunde i all vänlighet bli tagen i kalufsen, var samma kalufs
<i>torr</i>, ja, då kunde slarvern få sig en knuff så han ramlade i —
och blev ordentligt våt.

Som bevis på den gemytlighet, som rådde mellan lärarna och
pojkarna kan följande förtjäna ihågkommas:

Några pojkar höllo liv uppe på »kandidaten» samt
upptäcktes av Köhler.

»Ge er ned ifrån hyllan!» skrek han.

I stället för att hoppa i vattnet, gnodde bytingarna upp ännu
en trappa till den så kallade »magistern» och fortsatte nojset.
Nu brast Köhlers tålamod, och han gav sig resolut upp för
trappan. När han stod där uppe i all sin glans, då — hoppade
pojkarna naturligtvis i vattnet. Köhler tittade ett slag ned i
vattnet efter dem, och så beredde han sig att gå trappan ned
igen. Men då var det vi, småknattar, som togo del i spelet.

»Köksa!» ropade vi med full hals.

»Köksa» var titel på den, som av feghet ej vågade ge sig i
vattnet efter att en gång ha beträtt trampolinen. Köhler
fattade hastigt galoppen. Här var inte att tänka på den
välpressade kavajen och den fina dressen i övrigt, här gällde det
prestigen, och som han stod kastade han sig på huvudet i det våta.
Oj, sicket ett hurrande, när han kom upp till vattenytan. Det
var pojkarnas ljudligt tillkännagivna belåtenhet med en
avhållen lärare.

Personligt har undertecknad ifrån tidiga år haft en betydlig
respekt för vattnet. Min äldste bror gav mig en försvarlig och
lömsk doppning redan första gången jag stiftade bekantskap
med det stora badvattnet, och dessutom har jag en gång varit
så nära min våta grav, som jag kunnat komma.

Det fanns gott om badinrättningar i gamla dagar. Bl. a.
var »Myntet» en mycket populär anstalt. Den låg vid Norr
Mälarstrand nedanför Kungliga Myntet, därav namnet. Innan
jag ännu visste vad simning var, brukade jag följa kamrater
till »Myntet» och plaska i den grundare bassängen. Men
naturligtvis var det allra roligast att stå invid den djupa bassängen
och se på de äldres alla konster. Huttrande som alla andra
småparvlar stod jag en dag som vanligt djupt intresserad av
att se på de störres vattenkonster, plötsligt fick jag emellertid
en knuff i ryggen av en storvuxen drullputte och hörde orden:

»Stå inte å frys, utan ge dej i!»

Plutt, där dök jag i — men kom inte upp igen! Någon
kamrat, som råkat se händelsen, slog alarm, och så dök man ned
för att hämta upp »lilla jag». »Lilla jag» var emellertid rätt
så medtagen då, man hade väl, som vanligt, haft svårt att få
tag i mig, och det lär ha rullats ganska länge, innan jag kom
till medvetande.

Själv har jag bilden av denna lilla händelse outplånligt
fotograferad på hjärnkontorets vägg. Jag minns hur jag dök nedåt
i något smaragdgrönt. Från ljust grönt blev det snart
mörkgrönt och så svart. Men hela vägen såg jag en rad bubblor
kappas om att nå vattenytan, själv tyckte jag att jag gick ifrån
samma vattenbubblor och att de blevo allt mindre och mindre.

Det finns minnen från ens tidiga år, som ännu på sena
åldershösten förmå att tränga sig fram och breda sig över alla andra
hågkomster.

— — —

Klara Norra Kyrkogata är sig icke olik än i dag.
Visserligen har Kungsgatan brutits fram där gamla Vernerska
trädgården låg och posthuset har intagit gamla 7:ans plats, men i
övrigt är det samma gatnummer och samma karaktär över
gatan. Hotell Bellman är borta, ett litet oansenligt hotell, där
för övrigt alltid den s. k. Vingåkersdoktorn tog in och hade
sina mottagningar. Arbetareinstitutet, byggt på den synnerligen
sumpiga grund, där gamla 8:an stod, är emellertid, trots den
»dåliga grunden» ännu kvar. Det var nämligen en krog i det
nedrivna huset, en av den gamla snuskiga sortens krogar, från
vilka det stank enris, brännvin och stekt fläsk i trevlig
blandning. Snickargesällerna i gården brukade be oss småpojkar att
hämta dem tre tum brännvin från krogen i fråga. Som tilltugg
användes som vanligast en s. k. klitrissa, en rågkaka med smör
på. Kakan hade ett hål i mitten, och det verkade som gjort,
det hålet, för att man skulle träda kakan över buteljhalsen.
För de tjänster, man gjorde gesällerna i fråga, stodo de alltid
å sin sida tillreds att göra en återtjänst, och så lyckades vi
pojkar i huset bl. a. förmå dem att göra oss en ram till den
<i>skuggspelsskärm</i>, avsedd att sättas i en vanlig salsdörröppning.

Vi skulle några stycken i gården tjäna en slant extra med
att förevisa skuggspel. Min mammas stora sal var som
skapad för en större publik, och så igångsattes den storartade
planen. Ramen gjorde, som sagts, snickargesällerna åt oss, och
de hjälpte oss även att limma papper på samma ram. Papperet
limmades på fuktigt, och när det torkade, var det spänt som
ett trummskinn. Sedan var det att stryka olja på samma
papper, varefter bilderna, om de endast blevo bakifrån belysta
med en duktigt stor lampa, framträdde klara och skarpa.
Själva spelet köpte man i Nilssonska pappershandeln på
Ladugårdslands torg, där största sorteringen i hela Stockholm fanns.
Skulle man ha teatergubbar och dekorationer för <i>barnteatern</i>,
hade man att vända sig till bokhandlare Hultberg i basaren på
Norrbro. Detta visste alla den tidens småttingar.

Jag var direktör för svartteatern i fråga och utsågs att »välja
program». Alltså styrdes mina steg mot Ladugårdslandet. Där
uppe på torget var i pastorshuset i hörnet av Storgatan en
brandstation inredd, något alldeles nytt i Stockholm det året.
Vi hade förut fått nöja oss med den brandhjälp »korvarna»,
d. v. s. stadssoldaterna, lämna »med benäget biträde» av
artilleriets och flottans särskilt utkommenderade manskap.
Aldrig skall jag för resten glömma eldsvådesignalerna från
kyrktornen: en röd flagga på dagen och en brinnande lykta på
kvällen, lika litet som jag skall glömma brandmanskapet i sina
stora brandhattar av plåt, när samma manskap marscherade
mot brandstället, företrätt av en trumslagare. Vi brukade alltid
översätta trumvirvlarna på ditmarschen med: »elln är lös på
Högbergsgatan» och hemmarschens något gladare virvlar med:
»Gud vare lov att elln är släckt!» ...

Nåväl, där stod jag nu vid Ladugårdslands gamla
kyrkogårdsmur, då plötsligt dörrarna till stationen slogos upp och
»brandkåren», det var fyra man på stationen i fråga, »ryckte
ut», medförande en liten slangvagn på två små hjul.   
Naturligtvis gnodde jag med efter vagnen, som drogs av manskapet,
och så gick det gata upp och gata ned, dess bättre mot Norr.
Vi voro slutligen inom Klara och plötsligt — kan man tänka -—
på min mammas gata. Det var i samma hus jag bodde som
elden var lös ...

Jag har velat berätta episoden för att framhålla det kuriösa
i att jag just skulle på Ladugårdslands torg se en utryckning
som gällde — Klara Norra Kyrkogata, för övrigt var
eldsvådan av mindre omfång och redan släckt när »vi» kommo med
vår lilla slangvagn.

Skuggspelet, som talats om härovan, fick som program »Jeppe
på berget» och lyckades synnerligen väl. Våran sal var fylld
av småttingar, vilka betalt två öre i entré och som »morede»
sig högst betydligt åt Jeppes nappatag med Nilla.

Vi måste ge en föreställning till, men den höll på att få ett
tragiskt slut. Den person som skulle sköta om
belysningseffekterna och samtidigt lysa den som läste upp den bilderna
åtföljande texten, råkade med lampan komma för nära det oljade
papperet på skärmen, det tog eld och publiken rusade
förskräckt mot utgången.

Under tiden revo vi »direktörer» ned skärmen, trampade på
den och så var »det hele över», för att tala Jeppes »sprog».

Men det var inte utan att vi pojkar togo det där, att
brandkåren kom att spela in i inköpet av manuskriptet, som ett
slags varsel.

<table o c><td>*</table>

Jag skickades varje morgon att köpa Stockholms Dagblad,
den tidens förnämsta annonsorgan, när det gällde särskilt
hyresannonser. Det var inte svårt förstå alltså, att vi skulle
flytta. Vi hade nu bott fyra år på Klara norra och personligen
hade jag ingenting emot att byta kamratkrets och få ny gård
att leka på. Att byta skola var däremot ett bekymmer, då jag
ju kommit i förhållandevis hygglig miljö. Nå, i fråga om
skolombyte kom min hygglige magister L—n till god hjälp. Han
hade på eget bevåg gått hem och talat vid pappa, att jag, vart
vi än flyttade, skulle gå kvar i Klara, där jag nu nått högt i
klassväg och där jag, enligt lärarens utsago, fick den bästa
undervisning någon folkskola bestod, ity man infört såväl
undervisning i utländska språk som ock kurser i bokhålleri. Jag
blev alltså »kvarsittare» i Klara, som man ju kan kalla det.

Hyran på Klara norra hade blivit avsevärt höjd och en dag
hade pappa och mamma bestämt att vi skulle flytta till
Lutternsgatan.

</chapter>
<chapter name="XI. En hel gata försvunnen. — Vi pojkar bilda en egen
brandkår. — Andra pojkstreck. — Jag ser den första revyen
här i livet. — Ett farligt frö som såddes.">

<table o c><td>XI.</table>

<i>En hel gata försvunnen. — Vi pojkar bilda en egen
brandkår. — Andra pojkstreck. — Jag ser den första revyen
här i livet. — Ett farligt frö som såddes.</i>

<i>Den försvunna gatan ...</i>

Jag har i en av Stockholmsgillet utgiven samling
Stockholmiana beskrivit denna rätt så unika gata och jag minns att
jag framhöll det märkliga i att en hel gatan kan försvinna,
försvinna så att säga med man och allt. Där <i>Lutternsgatan</i> en
gång låg, backig och skranglig, där går nu Kungsgatan fram,
rak och förnäm. Men ser man upp mot brandmurarna, skall
man högst uppe kunna se konturer av ända till fem våningar
höga hus, se rester av plank och kanske någon bit av den forna
Lutternsgatan. En på sin tid mycket intressant gata för resten.
Den började uppe vid Malmskillnadsgatan, från vilken senare
gata en skranglig trappa gick ned, tätt utefter väggen på det
då så stolta hus, som Stockholms Arbetarförening ägde. Längre
ned låg åt höger en liten tvärgata upp till Oxtorget och så
Dunérs väldiga lumpaffär. Till vänster i hörnet av
Regeringsgatan låg gatans förnämligaste hus, då tämligen nybyggt samt
bebott av bl. a. den berömde djurmålaren J. von Holst. Man
såg ofta den lille prydlige von H., iklädd hästgardets
ryttmästaruniform, sträva upp för den väldiga backen. Mitt emot
det nybyggda huset låg ett gammalt stenhus, till vilket hörde
en mot Lutternsgatan vettande trädgård. Gatan måtte här ha
blivit sänkt, ty porten till trädgården låg sina goda två meter
upp i luften, naturligtvis oåtkomlig. En annan trädgård på
samma sida av gatan ägdes av bagare Vennman. Där fanns
ett lusthus, vilkets fönster var vänt utåt gatan. Själva bageriet
låg långt inne på gården. Mitt emot bagarns lusthus låg 12:an,
en underlig egendom, till en del bestående av stenhus, åt gård
och gata, men desslikes av ett trähus åt gatan. In på gården
i 12:an hade Gernandtska firman ett stort pappersmagasin, och
det var sannerligen ett arbete att kunna alldeles på toppen av
den branta backen få en häst och kärra in genom porten när
det gällde hämta pappersbuntarna. Nedanför 12:an låg åter

<img><i>Lutternsgatan, sedd från Norrlandsgatan.</i>
(Etsning av E. Ekroth.)</img>

ett litet trähus med trädgård. I det huset fanns det en
stackars sinnesslö pojke vid pass 16 år, som hela dagen satt vid
fönstret och lekte med karameller eller andra gotter. När vi
pojkar stannade och betraktade hans avundsvärda så kallade
jobb, räckte han alltid ut tungan åt oss, vilket självfallet togs
som en utmaning, och så räckte vi i vår tur ut tungan åt
honom. Det var inte vackert att se, men det var ett självförsvar.
Någon gjorde oss slutligen uppmärksam på det opassande i
vårt beteende och så småningom blevo vi vänner med den
stackars ynglingen, en vänskap som hade det goda med sig, att
vi fingo med av hans karamellrikedom och, på sommaren, fingo
komma in i trädgården, för att leka med honom. Var det
frukttid, måste vi dock iakttaga försiktighet visavi fruktträden.
En av oss pojkar, som en gång tog sig för att ruska i ett av
träden, blev så ordentligt gastkramad av den sinnesslöe, att
vi alla trodde att det skulle kosta den fruktsnattande livet.

Längre ned åt gatan låg åt höger ett par klädstånd och mitt
emot, i hörnet av Norrlandsgatan, ytterligare ett bageri. Gatan
slutade vid Norrmalmstorgs-, n. v. Biblioteksgatan, och alldeles
mitt emot ett litet trevligt hus med gröna luckor för fönstren,
ett hus som ägdes av Billströms.

Det var en gata för pojkar!

Främst den stupbranta backen, vilken var idealet som
kälkbacke, så alla de underliga gamla husen och de många
trädgårdarna. I huset dit vi kommo, fanns det inne på gården ett
väldigt magasin, som en gång varit tobakslada; i det rucklet
gjorde vi oss hemmastadda och så skapade vi om det till —
brandstation. Liksom vi, helt naturligt, för resten, skulle leka
soldater på Ladugårdslandet, skulle vi bilda en brandkår i
Jakob, nära grannar som vi voro till den då nya brandstationen på
Johannesplan. Den stationen lockade oss ideligen, i synnerhet
för att se brandsoldaterna klättra på långa stegar. Mest njöto
vi dock av utryckningarna, men den sortens »nöjen» var ju
inte att stå och vänta på.

Den av oss bildade »brandkåren» bestod av ett tjugutal
ungdomar från Lutternsgatan men också från den bredvid
liggande Lästmakaregatan. Vi hade samlat ihop så pass med
pengar, att vi kunde beställa oss nog så stilenliga kaskar av
papp, gjorda av en bokbindare på Stortorget i Sta'n, linor,
flätade på samma sätt som brandmanskapens, hade vi över
ena axeln och yxor saknades inte heller. De voro av trä och
gjorda av snickarn i samma hus där undertecknad bodde. Hade
alltid tur att få en snickare till granne.

Den här snickarn hette Höök och hade en hund som han
kallade »Som herrn». Detta sistnämnda geniala påhitt var en
ständig glädje för oss pojkar. Med den troskyldigaste min i
världen kunde vi antasta en förbigående herre och fråga:

»Kan herrn säja va' den hund heter?»

»Neej», blev det vanliga svaret.

»Den heter — som herrn.»

Det blev att lägga benen på ryggen se'n och söka undkomma.
Lyckades inte detta, utan man blev fasttagen, så var det den
enklaste sak i världen att bevisa det hunden verkligen hette
»Som herrn». Det stod för resten graverat på halsbandet.

Vår lilla brandkår blev verkligen en mönsterkår.
Undertecknad var brandchef och särskilt på vintern »gjorde» vi oss
storartat. Vi hade en drög monterad till brandvagn, stora tåg lågo
ihoprullade och användes som slangar, och på kvällarna hade
vi röda lyktor på drögen. Helt naturligt förde vi ett sabla
oväsen med en klocka när vi »ryckte ut», ty däri låg
självfallet det egentliga <i>nöjet</i>. Ett brandskåp, gjort av en stor
målad cigarrlåda, var placerat på vederbörligt avstånd och ett
snöre från detsamma satte en väggklocka inne på vår
»station» i rörelse. Ringelipling! och vi kastade på oss våra rep,
våra kaskar samt yxor, lyktorna på drögen tändes och så bar
det i väg med svindlande fart utför backen, allt under ideligt
ringande och hojtande: »S'upp, s'upp!»

<img r><i>Stockholms förste brandchef,
kapten E. B. Hollstén.</i></img>

Det säger sig självt att detta liv
gjorde grannarna högst nervösa.

»Ni ska se», sade mer än en av
gatans fruar, »att de sabla
pojkarna ställa till eldsvåda en dag.»

Vi, <i>brandsoldater</i>, skulle »ställa
till eldsvåda» ... Vi ryckte alltjämt
ogenerat ut och in och vi
»exercerade» på gårdarnas mera låga tak så
det var en fröjd åt det. Viga som
kattor voro vi verkligen. Vår dröm
var nu att få pröva vår vighet inne
på själva brandstationen, den
riktiga, och vi gjorde en gång en
»utryckning» upp till Johannesplan, där
vår entré väckte mycket nöje bland
de utanför stående brandmännen,

men komna in skulle aldrig kapten E. B. Hollstén, den
stockholmska brandkårens skapare, tillåta oss. Tyvärr träffade vi ej
den mäktige brandchefen, annars kanske ...

— — —

Undertecknad hade året efter fått en annan vad vi numera
kalla »fluga» — jag hade fått se en <i>revy</i> ...

Det var 1 jan. 1877.

På Mindre teatern, den s. k. ladan vid Blasieholmen,
uppfördes en revy, rätt och slätt kallad »En årsrevy». Min bror
Hugo hade köpt sig en 30-öres-biljett på raden, men han fick
inte gå om han inte tog lillebror med sig. De övriga i 
familjen skulle visst på annat håll. Nåväl, jag och »Uva», som
bror hette i min ungdoms tidigare dagar, larvade ned till
teatern, där vi fingo stå i det fria utanför en stängd dörr och
jämte en trängande massa människor (det var onumrerade
platser vi hade) avvakta dörrens öppnande. Folk kunde komma
en hel timme i förväg, så tålamod saknades sannerligen inte.
När portarna till Thaliatemplet äntligen öppnades, rusade alla
hänsynslöst in; min bror och jag väntade dock till sist, ity att
undertecknad inte hade någon biljett och alltså var beroende
av vaktmästarens välvillighet. Jag såg också något till bedjande
ut när bror framställde att vi bägge skulle få gå in på <i>en</i>
biljett.

Han såg barsk ut, den där vaktmästarn, lång i växten och
med ett väldigt svart helskägg, men han hade tydligen gott
hjärta, och jag tilläts traska med min bror upp för den smala,
slingrande spiraltrappan till teaterns enda rad, ett långsmalt
fondutrymme, nedanför vilket fanns ett slags foajé med
diverse lockande stånd, där man sålde saft och vatten,
bakelser m. fl. gotter.

Vi fingo nog så hyggliga platser, och så var jag då andra
gången i mitt liv på teatern. Förpjäsen minns jag ej, men
märkligt nog, minns jag revyen från början till slut. Den var
i en akt och började med att en tidningsman, spelad av August
Warberg, kom hem till sig en nyårsafton, lite kladdig, förstås,
och lallande en sång: »Jag kommer ifrån Opris, jag.»
Plötsligt påminner han sig att hans redaktör ålagt honom skriva en
artikel om det förflutna året ... Han slår sig ned vid
skrivbordet och lovar att det inte ska bli för vänligt det <i>han</i> ska
skriva om den gångna 1876:an. Som genom ett trolleri
kommer då en gammal man med långt grått skägg in. Mannen är
resfärdig och har en kappsäck i handen. Det är just 1876 som
kommer för att protestera och han sjunger:

<img><i>Mindre teatern (ladan) och den s. k. Fersenska terrassen.</i></img>

<poem>
Stryk ut vad du har skrivit
på detta papperet.
Jag vill gå hän ur livet
på ett anständigt sätt.
Jag vill ej man skall klandra
mej en gång på min rygg.
Jag varit jag som andra
men aldrig silat mygg ...
</poem>

På det svarar den skrivande:
<poem>
Sväljt kameler desto värre,
det har du i stället gjort.
Säg mig då, min bäste herre,
vad du verkat har för stort ...
</poem>

<img l><i>Selfrid Kinmansson.</i></img>

Här fick 1876:an ett osökt
tillfälle att frammana de viktigaste
händelserna under det gångna året
personifierade. Man fick höra trion
Trebelli—Kristina Nilsson—Conrad
Behrens sjunga om det konsertliga,
man fick se Elden, framställd av
Anna Rustan, virvla kring och så
en brandsoldat komma in —
brandkåren hade 1876 fått sin
huvudstation färdig — man fick vidare se
Fröken Filadelfia, sjungande om
100-årsjubileet, ett par kypare,
talande om drickspengarnas
avskaffande, Fröken Cretonnes, »gift»,
samt Tiden, en vithårig gubbe, följd
av 1877:an, ett lindebarn, som
Tiden bar på armen. Någon balett förekom ej alls och det hela
slutade med att den gamla 1876 sjönk ned genom golvet,
varefter det nya året, 1877, framställt av en barnunge, deklamerade
en stump och August Warberg föredrog den traditionella långa
slutkupletten, i vilken serverades en hel del snärtar. Det hela
var så lättfattligt som möjligt, kort och gott. Författaren, som
var anonym, avslöjades sedermera och blev under årens lopp
mycket till jublad för bl. a. »Öregrund—Östhammar», »Pelle
Grönlunds bryggeri», »Hattmakarens bal» m. fl. stycken, de där
ännu i dag roa en stor och tacksam publik. Han hette <i>Selfrid
Kinmansson</i> och var far till vår nuvarande kommunalpamp,
byrådirektören H. S. Kinmansson.

Vi blevo i tidernas fortsättning intima vänner, jag och
Selfrid Kinmansson, ordensbröder och goda kamrater. Han fick
i sin tur se många revyer skrivna av parveln, som 1877 tiggde
sig in på »hyllan» i gamla »Ladan». Jag fick t. o. m. officiellt
säga honom att det var <i>hans</i> glada, kvicka, fyndiga revy som
kom att väcka teaterdillet i min för just den sortens dille lätt
mottagliga hjärna.

</chapter>
<chapter name="XII. Ett sällskapsspektakel på snickarns vind. — Tyska kyrkan
brinner. — En annan stor eldsvåda. — Vi mista vår pappa. —
Jag slutar skolan och kommer i »tandläkarlära»">

<table o c><td>XII.</table>

<i>Ett sällskapsspektakel på snickarns vind. — Tyska kyrkan
brinner. — En annan stor eldsvåda. — Vi mista vår pappa. —
Jag slutar skolan och kommer i »tandläkarlära».</i>

Jag drömde efter besöket på »Ladan» endast om teater och
liksom för att göra mig än tokigare, började några stycken
äldre pojkar spela teater i vårt hus i 12:an, i snickar Hööks
verkstad. Det var visserligen endast var söndag man spelade,
men det säger sig själv, att vi gårdens pojkar aldrig avstodo
från att uppmuntra detta nära liggande nöje. Det var för
resten en samling duktiga amatörer som spelade i snickarns
verkstad. Tidigt varje söndagsmorgon började de med
verkstadens förvandlande till scen och salong. Dekorationerna hade
de dels lånat av ett kullbytterat amatörsällskap och dels målat
själva. Bänkarna bestodo av snickarns bräder, lagda på
bockar och till ridå hade de en vanlig draggardin. Det hela
upplystes av snickarns verkstadslampor och tog sig, ärligt talat,
riktigt gott ut.

Här spelade man nu, mot tio och tjugufem öres entré, en hel
del små 1-aktare, bl. a. minnes jag särskilt Frans Hodells »De
bägge direktörerna», som fick ett utmärkt framförande. Man
skulle haft anledning spå dessa ungdomar en lysande bana på
de verkliga tiljorna en gång, men, märkligt nog, har ingen
enda gjort sig ett namn vid teatern. De stodo alla i affär och
fortsatte helt visst sina respektive affärsbanor.

Den ende »med namn», jag minnes, är — <i>Hjalmar Meissner.</i>
Han uppträdde dock endast någon enstaka gång och spelade
då fiol i mellanakten, ett den tidens underbarn, söt och klädd
i en nätt sammetsdräkt.



Undrar om allas vår Hjalmar kommer ihåg dessa kvällar i
snickarverkstaden på Lutternsgatan?

Vi andra småttingar, vi, som inte voro »underbarn», för oss
fanns ingen plats vid teatern i fråga, annat än i salongen,
förstås.

— — —

En natt stördes undertecknad i sina teaterdrömmar av ett
våldsamt klockringande. Alla stadens klockor klämtade och
ringde. Det var Tyska kyrkan som brann. Natten mellan den
6—7 oktober 1878.

Mina bröder rusade förstås upp och ut, men undertecknad
fick vänta på underrättelser till dagen därpå, då det berättades,
att branden hotat ödelägga hela Staden mellan broarna och
alltså gamla 79:an Västerlånggatan med. Man trodde nämligen
att tornspiran skulle ramla ned bland kåkarna i gränderna.
Lyckligtvis avvärjdes faran, den största eldfara som någonsin
hotat Gamla staden.

Jag hade då redan hört omtalas en stor eldsvåda, den i
Palinska huset på Gustav Adolfs torg, varvid en mängd
människor skadats. Jag hade t. o. m. varit vid brandstället dagen
efter, och även nu stretade vi pojkar i väg för att se resterna
av det stolta kyrkotemplet. Att det gått så lyckligt, det gjort,
tillskrevs just vår några år före nyinrättade brandkår och dess
energiske chef Hollstén. Kåren skulle emellertid få ett nytt
ordentligt elddop samma år. Det var när Eldkvarn brann. Den
branden inträffade på eftermiddagen, så att det unga
Stockholm hade gott tillfälle att skåda det mäktiga eldhavet.
Eldkvarn låg, som endast de yngsta behöva upplysas om, där vårt
storartade Stadshus nu ligger. Det var en vanlig ångkvarn
och i kvarnens rika sädesförråd var det också elden härjade
som mest. Ett fruktansvärt eldhav bredde sig över Mälaren
och närmaste trakten kring brandstället. Särskilt fruktade man
för det närliggande Serafimerlasarettet, men »gud var god»,
som det heter, och elden kunde hållas inom måttliga gränser.

Vad som särskilt ihågkommes från denna eldsvåda, var de
stora skaror <i>duvor</i>, vilka kretsade över eldhavet. Man förstår,
att det var gott om fågelbon i detta fåglarnas sannskyldiga 

paradis. Massor av duvor omkommo också, något som nästan
gjorde brandens åskådare mera ont än att ett väldigt
industrikomplex förintades.

— — —

För undertecknad blev eldsvådan i fråga ett minne för livet.
När jag kom hemflåsande, för att beskriva det storartade
skådespelet, fick jag meddelande om att pappa plötsligt angripits
av något hjärtont. Han hade känt hugg åt hjärtat och sagt:

»Jaså, är det så dags nu ...»

Han lade sig icke genast till sängs, men någon månad
efter bröt sjukdomen ut på allvar och 7 januari 1879 miste vi
allas vårt stöd.

Pappa var son till komministern Adam N. i Ullervad. 

Den lärda banan tycks prästhemmets tillgångar satt stopp
för, han måste, liksom bröderna, söka sig ut i världen och kom
till guldsmed Thelander i Jönköping. Pappas tvillingsbror
Theodor var rustmästare och den enda av pappas bröder, vi
barn kommit i beröring med, ity han var kommenderad till
gevärsfaktoriet i Eskilstuna och gjorde som oftast kortare
stockholmsbesök. Guldsmed Thelander beskrives som en
mycket framstående guldsmed, särskilt lär han ha varit en utmärkt
filigransmakare. Den konsten lärde sig pappa grundligt och det
har sagts, att han på sin tid var Sveriges ende filigransmakare,
ja, t. o. m. den siste.

Vad jag väl minns detta påtgöra.

Hur ofta har jag icke med andan i halsgropen setat på
pappas verkstad och hållit i den oändligt långa, fina
silvertråden, när den för att bli som en spindeltråd, skulle passera
genom dragjärnet. En knut på tråden och den sprang
ögonblickligen av, vilket alltid och helt naturligt skaffade trådhållaren
en massa obehag. Till handgripligheter gick aldrig vår far,
men han hade ett särskilt sätt att framställa sina
missräkningar på. Hans ofta uttalade förhoppning att få oss till goda
filigransmakare — ty det skulle vi bli, så konsten ej dog ut —
var så till hjärtat gående, att hans förebråelser ofta svedo mera
än vad en hurril eller ett käpprapp skulle ha gjort.


<img l><i>Ett typiskt filigransarbete, utfördt av
guldsmeden Ernst Aug. Norlander.</i></img>

Pappa fick ingen av oss
tre pojkar att uppehålla
hans kära
filigransmakarkonst. Skada förvisso, ty
det <i>var</i> en konstart.

Vid stora personliga
jubileer skulle den ännu i
dag obligatoriska
silverkannan eller pokalen
alltid vara överdragen med
filigrans och
konstmakeriet i fråga fordrade en
både skicklig tecknare och
en god guldsmed. De
flesta beställningarna fick
pappa genom guldsmed
Möllenborg i nr 14
Drottninggatan, dit vi pojkar
hade att springa med
skisser och avtryck av olika
mönster. En dylik
beställning kunde taga månader
i anspråk, men när allt
var färdigt och pappa
skrek sitt glada,
rungande: »leverans!» då, då var
det glädje därhemma i stugan. En i vårt tycke mäktig summa
uppbars, en enkel familjefest tillreddes, en fest, som alltid
förhöjdes av en hare, vilken högtidligt stektes.

Det måtte varit tätt med »leveranserna» i pappas tidigare år,
ty min bror Hugo lär ha haft till uttryck, när något var honom
motbjudande i matväg: »Usch, de' ä' så elakt som en hare!»

Det var väl tusen olika saker i filigrans, från broscher och
örhängen till stora korgar och bägaromhöljen, som utgingo
från pappas verkstad, men aldrig att det lyckats någon av oss,
hans efterlevande, att uppbringa ett enda minne av vår faders
konstskicklighet.


Strax när hans död tillkännagivits, fick änkan besök av
Christian Hammer, guldsmeden och konstsamlaren, vilken
passade på att inköpa allt färdigt, och ofärdigt även, av pappas
hand.

— — —

Det måtte varit rätt så svårt att bli guldsmed i gamla dagar.
För mitt minne svävar en massa tätskrivna böcker, de där pappa
brukade visa, för att framhålla svårigheten att bliva
juvelerar- och guldsmedsmästare i gamla tider. Han var nämligen
mycket stolt över de böckerna, de där helt visst motsvarade en
mångfald olika prov som en dåtida guldsmed hade att genomgå.

Från Jönköping hade min far, enligt tidens sed, per
apostlahästar begivit sig till Stockholm och jag har i min ägo en i sitt
slag utmärkt skriven bok, handskrivet, inbundet exemplar:
»Ynglingens vandringståg uti Stockholm och dess Nejder
1844», i sanning en bok av värde, innehållande en lättläst
beskrivning över dåtida Stockholm. Framför allt ha Stockholms
kyrkor och kyrkogårdar blivit ingående och lättfattligt
beskrivna. Här skulle man, om man så vill, kunna spåra den gode
prästpojkens intresse för kyrka och konst. Han besökte bl. a.
Klara kyrkogård och det har väckt Bellmansforskares intresse,
att ingen, inte ens kyrkvaktaren, enligt vad boken i fråga
omtalar, hade reda på — Bellmans gravplats. Detta 1844, endast
femton år efter man hade rest skaldens byst på Djurgården.

Pappas dröm, att genom sina söner se sin kära filigranskonst
fortleva, grusades, som sagt, mamma utbjöd hans verkstad till
uthyrning med verktyg och annat som hörde till.

Den verkstaden kom av en underlig ödets slump att hyras
av en <i>dentist</i> och därmed inträdde en ny, man kan kalla, epok
i familjens historia.

Mannen, som tillträdde verkstaden, skulle börja utöva
tandläkaryrket, vilket den tiden var intimt förenat med
guldsmedsyrket. Många av våra äldsta tandläkare ha nämligen
ursprungligen varit guldsmeder. Den här omtalade mannen var dock
icke examinerad tandläkare, efter vad vi senare erforo, men
han hade praktiserat i många år hos tandläkar Roland Martin
och skulle med understöd av en syster börja läsa för att taga
examen. Han förstod att taga oss allihop, den mannen. Min
äldre bror intalade han genast att vara honom behjälplig och
hans övertalningsförmåga räckte även till för att omskapa <i>min</i>
framtid, jag skulle också uppläras i tandläkeriet och hans
förslag var, att jag omedelbart skulle sluta skolan och inträda på
hans »ateljé». Lönen skulle bli stor. <i>Hur</i> stor kom han sig
dock aldrig för att uttala.

Jag slutade också skolan och tog farväl av lärare och
kamrater. Icke utan en viss smärta. Visst hade skolan i många
fall något fruktansvärt skräckinjagande med sig. Visst
straffades även den obetydligaste förseelse hårt och hänsynslöst och
nog hade disciplinen det med sig, att man mången gång höll
på att »springa andan ur bröstet» på sig för att t. ex. komma
i rätt tid om morgnarna, ty en minut försent kunde betyda
både strängt straff och offentlig nesa, men det <i>fanns</i>
godhjärtade lärarkrafter, som försökte vinna de unga. Vad som dock
gjorde skoltiden ljus och vad som kom en att glömma
godtycket och kitsligheten från visst lärarhåll, det var det goda
kamratskapet i gamla dagars skolor. Inom Klara sammanslöt sig
det år jag avgick en intimare krets under namnet Klara
skolförening. Det var mig en glädje att, sedan jag hunnit skaffa
mig ett ett någorlunda bekant namn, bli kallad att biträda inom
föreningen som uppläsare. Vid ett senare tillfälle samlades
gamla klarister, av vilka flertalet nu äro män med i samhället
bekanta namn, för att bilda en förening som fortsättning av
gamla Klara skolförening. Det var 1889, tio år efter det
undertecknad slutade skolan, och föreningens medlemmar skulle,
bestämdes det, samlas vart femte år samt kallas 1889-orna. Det
blev tyvärr endast detta första sammanträde, men, antingen vi
samlas i en förening eller ej, är det med glada minnen och
varmt handslag undertecknad möter gamla skolkamrater.
Kanhända att det ofta hårda lärartrycket kom oss pojkar att
hjärtligare sluta oss till varandra, i så fall må man välsigna de
gamla »slagmaskinerna» inom lärarkåren, men också endast
av den anledningen.

</chapter>
<chapter name="XIII. Några hemligheter från en tandläkarateljé. — Litet om
konsten att göra lösgommar. — Vi flytta till 10
Artillerigatan samt »leka cirkus» i en vedbod. — Ett dramatiskt
sammanträffande med vedbodens ägare.">

<table o c><td>XIII</table>

<i>Några hemligheter från en tandläkarateljé. — Litet om
konsten att göra lösgommar. — Vi flytta till 10
Artillerigatan samt »leka cirkus» i en vedbod. — Ett dramatiskt
sammanträffande med vedbodens ägare.</i>

Jag satt nu på något som kallades »doktorns laboratorium»,
men som var min fars gamla hederliga, en smula uppfiffade
verkstad, jag satt med en sandpappersbit i nypan och polerade
gamla korntänger, flacktänger och tandtänger.

Det var i början smått om patienter för »doktorn» och hans
nya »assistent», min sju år äldre bror. Herrarna förlorade
emellertid inte hoppet.

Plötsligt hördes också ett eller annat gallskrik från det rum
i våningen, som fått namn av »operationsrum», och vid ljudet
av samma skrik, skyndade undertecknad sätta på en liten panna
med vatten. Jag förstod, att det kommit en patient och att
man som bäst höll på med att knipsa av någon eller några av
de skadade tänderna samt med att fila av rötterna jämns efter
tandköttet. Jag lyfte, som på ett tyst kommando, av det
kokande vattnet, lade ett duktigt stycke särskilt preparerat vax
i vattnet och så kom »doktorn» strålande glad ut i »ateljén».
Det var verkligen en patient och hon, det var nästan alltid en
»hon», skulle ha ett gebiss. »Doktorn» kramade vaxet en stund
samt lade upp samma vax på en munformad liten skopa,
vilken kallades »avtryckssked», och så gick han nyter in i
operationsrummet för att sticka in skeden i gapet på patienten och
taga ett avtryck av över- och nederkäken. När detta avtryck,
ångande varmt, kom ut i »ateljén», var det mitt jobb, att hälla
tunn gips i samma avtrycksmassa, varefter vi på en liten
gipsmodell hade patientens tanddefekter klara för oss. Hur det
sedan slipades små emaljbitar in i de felande tändernas ställe,
är onödigt att förklara, det är för resten yrkeshemligheter.
Finge läsaren veta det, blev det helt visst ännu flera, som
komme att »göra intrång i tandläkaryrket» och på grund därav
utsatte sig bli fällda till fyra, fem hundra kronors böter.
Konsten att göra lösgommar, <i>är</i> nämligen inte så himlastormande
konstig, som de legitima utövarna söka inbilla sina patienter
— och — allmänna åklagaren. Konsten i fråga lärdes lekande
lätt av, som vi redan ha hört, gamla dagars guldsmeder, och
den läres ännu i dag lika lätt. Däremot har tandläkekonsten
i och för sig på senare tider så svällt ut, att en grundlig
medicinsk förskola väl kan försvaras, när det gäller behandlingen
av inflammationer och andra tandsjukdomar. Det där att göra
löstandsgebiss och preparera mun för samma gebiss, är
däremot lätt nog att lära och våra tanddoktorer torde inte
förneka att de på sina »ateljéer» ha skickligare förmågor för
den delen av yrket än de själva äro. I Tyskland och Amerika
kan en yrkesskicklig s. k. dentist fritt få utöva tandläkaryrket
inom den rayon, som insättandet av konstgjorda tänder
betecknar, personen i fråga får emellertid inte plombera, inte
behandla tandsjukdomar, framför allt inte kalla sig tandläkare,
<i>då</i> först börja böterna dansa.

Detta om detta. Våran »doktor» var, fastän oexaminerad,
en mycket skicklig man inom löstandsgebietet. Han var lätt på
hand, sades det allmänt, och hade ett trevligt sätt gent emot de
stackare, vilka icke utan plågor <i>kunna</i> bli »uppsnyggade» i
mun. Hans patientkrets växte också dag för dag och en hel
del förbättringar i utrustningsväg, detta vad operationsrum
och verkstad beträffar, kunde vidtagas. Att betala pojken på
»ateljén» för dennes filande, gipsande och slipande, räckte
inkomsterna dock, av allt att döma, inte till. Jag fick sitta där
och påta utan minsta lön.

Vad jag emellertid inhämtade, kom mig senare i livet
tillgodo, och alltså intet ont om den gode »doktorn». Han tog för
resten aldrig sin examen, och inte min käre broder heller, hur
båda herrarna än läste och pluggade ur tjocka kemi- och andra
böcker. Med året 1879 skärptes nämligen i allra högsta grad
examensfordringarna för tandläkarstuderande, och så var det
bara att gno på, trots lagar och förordningar, allt i hopp att
en gång i livet »med kunglig majestäts nåd» få dispens vad
gällde de nya tilläggen i lagen.

Det var sålunda i en plågans och skrikens värld, jag blivit
satt, men ingalunda kunde andras plågor förtaga mig mitt goda
humör och döda den s. k. teaterfebern inom mig. Utan att ett
ögonblick låta mig störas av patienternas skrik, satt jag och
tänkte ut scener i blivande teaterpjäser eller nunnade jag på
kuplettmelodier. Teatern hade tagit mig med hull och hår.

Jag hade t. o. m. beslutat skriva en pjäs till amatörteatern
i samma hus, och medan jag formade lösgommar skapade jag
vilt burleska teaterscener. En dag kunde jag visa mina båda
principaler ett 1-aktsstycke, kallat »Kupido», ett lustspel med
sång i en akt. Båda mina principaler gillade stycket, och efter
det var söndag, när de läste det, beslöto de hjälpa mig. Min
bror, som hade en synnerligen vacker handstil, var hygglig nog
att renskriva manuskriptet, och »den andra doktorn», rätt så
hemma på pianot, hjälpte mig reda ut metern i slutsången. På
kvällen var det hela färdigt. På måndagen upplämnades det
till direktionen för teatern i snickarverkstaden och på tisdagen
underrättades jag om att stycket ej kunde spelas, därför att
teatern befann sig i full upplösning ... Man skulle inte spela
längre. Dock — det var inte sista gången i mitt liv jag möttes
av <i>det</i> ödet.

Många år efteråt fick jag av en slump min käre »Kupido»
i min ägo och jag förvarar den allt fortfarande med stor
fadersstolthet.

<table o c><td>*</table>

Vi hade nu lämnat Lutternsgatan och bodde på
Ladugårdslandet igen. Det var i 10:an Artillerigatan, hörnet av
Riddaregatan, ett väldigt huskomplex med en kolossal gård, vilken så
att säga inbjöd till en hel mängd pojkputs.

Strax nedanför 10:an låg dessutom Artilleriplan, sedermera
uppslukad av K. hovstallet. Den var på min tid en mycket
eftersökt lekplats med stora gräsmattor, på vilka det för övrigt
inte var så noga om man lekte och rasade. Skörden på dessa
gräsmattor arrenderades av fyrverkar A. R. Törner.

Artilleriplanen begränsades av två väldiga flyglar,
förrådsmagasin för Svea artilleri. I den norra av dessa flyglar hade
artilleristerna inrett en lustig liten teater, på vilken manskapet
varje söndag på ett oftast utmärkt sätt, under ledning av
styckjunkar Wetterhoff, framförde olika, lättare teaterstycken.

Där gåvos en del små enaktare, i vilka damrollerna spelades
av unga män. Det var kolossalt drastiskt alltsammans, och en
även mera kräsen publik ångrade inte ett besök på
Artilleriteatern. Jag vill minnas att det spelades teater även på Andra,
numera Göta garde, och att det var där, man tryckt på
programmet: »Pretentionerna avlämnas hos yttre vakten» ...

Det fanns många pojkar i trakten, ett par teaterbitna
liksom undertecknad, ja, så pass t. o. m., att de hade anställning
i Kungl. teaterns balettskola. Att spela teater borde sålunda
ha legat nära till hands, men vi kunde icke uppbringa någon
som helst lämplig lokal, däremot borde man, enligt flertalets
mening, gott kunna spela — cirkus. Det fanns nämligen en hel
del gamla vedbodar på gården. Vi fingo också snart nog tag
i en, i vilken det endast fanns en obetydlig mängd ved plus
ett par enkla trälårar. Den boden hade emellertid ett
bastant lås.

Men så upptäckte en pojke, att man kunde praktisera sig
ned i boden från en foderskulle. Taket på boden var trasigt
och man kunde iakttaga alla bodens företräden: rymlighet,
ett präktigt jordgolv och, som sagt, mycket lite bråte.

Pojkar äro nu ett släkte för sig. Att lossa en planka i
bodtaket, hasa sig ned på plankan och städa om i boden, så att den
kunde passa till lokal för en cirkus, ansågs vara både lätt
och — berättigat.

Vi gingo till verket med en makalös energi. Alla lådorna
ställdes upp till en vägg för inredandet av en artistloge, veden
staplades prydligt upp på lådorna, och så började man en
generalstädning, som väl ännu aldrig en vedbod hugnats med.
Alla sopor samlades upp i hinkar och korgar samt hyvades upp
genom taköppningen, det krattades och fejades på allt 
upptänkligt sätt, varefter en arena iordninggjordes med att ett
klädstreck bands vid ett antal i marken nedslagna små stolpar.

Det blev en riktigt rund, trevlig arena, vilken, liksom på en
verklig cirkus, pryddes med i sågspån markerade underliga
slingringar. Så begynte man repetitionerna. Pojkarna i
trakten voro nämligen rätt så behändiga i fråga om cirkuskonster.
En i sällskapet var överlägset styv i att gå på rullande
tunnor, ett par kunde slå volter, och, vad undertecknad beträffar,
hade jag vunnit en viss färdighet i att gå på styltor, icke
vanliga enkla don, sådana man håller under armarna, nej, det
var meterhöga styltor, fastbundna vid benen. Rätt så riskabla
hjälpmedel för övrigt, men inte tänker en pojke på risker,
inte. Jag hade lyckats gå upp för gathusets fem stentrappor
på mina styltor och ansågs efter det inneha världsmästerskap
i styltgång. Clowner saknade vi icke heller, och i sin helhet
ansågs den nya cirkustruppen vara något som på pojkspråk
nämndes »nocke-nicke-dag-gewesenes».

Vi skulle spela var söndag och visste gott att vi inte skulle
behöva sakna publik. Biljettpriset sattes till tolv skilling, och
varje föreställning beräknades inbringa 10—12 kronor eller
minst ett par kr. pr artist.

Repetitionerna ansågos slutligen överstökade, spelet kunde
börja, det var endast att begära tillstånd av vedbodens ägare,
ty det skyddande hänglåset satt ännu kvar för den s. k.
huvudingången.

Vedboden tillhörde den i huset boende gamle
bibliotekarien <i>G. E. Klemming</i>. En dag ringde en deputation, bestående
av undertecknad, direktör, och en av de unga herrarna från
operabaletten, på hr bibliotekariens dörr, anhållande om audiens.

Gamla stockholmare minnas nog gubben Klemming, en
synnerligt respektingivande man med ett mäktigt Gustav
Vasaskägg samt långt silvervitt, ned åt axlarna hängande hår. Det
var inte lätt att till denne allvarlige gamle patriark framföra
ärendet om att få hyra vedboden för cirkus, men det lyckades
slutligen, och han hörde lugnt på oss.

»Vänta lite», sade han därefter och vi sågo honom och hans
gamla nattrock försvinna i ett inre rum. Han gick in för att
göra upp kontrakt, tänkte vi, ty naturligtvis voro vi beredda
på att betala en skälig hyra ...

När han efter ett par minuter kom ut igen, var han som
förvandlad. Det silvervita håret stod som på ända och ögonen
sprutade eld. Värst dock av allt, han dolde något bakom sin
rygg, något som mycket väl kunde vara en revolver. Det var
en käpp. Med käppen högt i luften kom han så emot oss två
parvlar, rytande med stentorsstämma:

»Jaså, era satans lymlar, ni ha tagit er in i min bod! ... Vet
ni inte av att jag där förvarar för tusentals kronor sällsynta
böcker ... Och ni skulle hoppa cirkus där ... Här ska ni få
för den cirkusen ...»

Käppen svängdes och skulle nog satt oss ur
cirkustjänstgöring för ganska lång tid framåt, men vi kröpo ihop som
igelkottar, togo ett språng mot den halvstängda dörren och så voro
vi ute i farstun, ned för trappan och ut på gatan. Kort efter
kom K. jämte hushållerskan farandes över gården mot
vedboden och det med en fart så att nattrockssnörena stodo rakt
ut i luften. Låset flög upp och boden inspekterades. Det skulle
varit intressant att se den gamles uppsyn, när han såg det med
underliga sågspånslinjer prydda, välkrattade golvet, men,
framför allt, när han upptäckte sina dyrbara boklådor med den
minutiöst upptravade veden på.

Det tanklösa tilltaget omintetgjordes och det blev aldrig
cirkus i 10:an Artillerigatan.

</chapter>
<chapter name="XIV. Minnen från lästiden. — Vega anländer till Stockholm. —
Den vackraste eklärering, man bestått huvudstaden. —
Djurgårdsteatern sommaren 1880. —  Ett trevligt uppdrag för en
teatertokig pojke.">

<table o c><td>XIV.</table>

<i>Minnen från lästiden. — Vega anländer till Stockholm. —
Den vackraste eklärering, man bestått huvudstaden. —
Djurgårdsteatern sommaren 1880. —  Ett trevligt uppdrag för en
teatertokig pojke.</i>

Undertecknad började omedelbart skriva en operett.

Den »operetten» har jag kvar ännu. Den heter
»Dessertören» och har ett ovanligt snartycke med en vida mera berömd
tonskapelse, nämligen »Lille hertigen», då Mindre teaterns
succès. »Dessertören» var uti hela tre akter med tal och sång,
vilket allt ligger ännu i dag som är, väl ihopbuntat med ett
segelgarn i ryggen, representerande månadslångt, prövande
arbete, utfört av liten parvel.

Efter det operetten av mina kamrater förklarats omöjlig
uppföra — på grund av den utstyrsel, den skulle kräva —
började jag ett större prosaverk: en indian- och äventyrsbok,
kallad »Haciendan Farwel». Helt visst hade detta senare verk
också slutförts, om inte min äldste bror hittat mitt manuskript
och till den övriga familjens förlustelse spritt ut att mitt verk
hette »Has i ändan och farväl» ...

Detta upprörande skoj med mitt författarskap grämde mig
djupt. Jag blev efter det försiktigare med vad min ande
skapade och gömde alltid mina manus noga.

Emellertid hade jag väl knappast fått tid övrig med
»Hasiändan», jag hade nämligen följt ett par andra grannpojkars
exempel och anmält mig för konfirmation. Man ville inte gärna
tillstädja samma ansökan, då jag ju nyss fyllt 14 år, men mina
enträgna böner hos vederbörande hjälpte mig, och så tog
studiet av den jämmerligt tråkiga långkatekesen vid.

Vi hade en utomordentligt älsklig religionslärare, v. 

komminister Widén, en synnerligt godlynt man, som ideligen tog
stora prisar ur sin kära snusdosa. Den dosan, av silver för
övrigt, hade han en gång lagt ifrån sig på bordet, när han i
något ärende gick ut ur rummet. En av de mera bångstyriga
pojkarna skyndade fram och tog dosan samt ämnade sticka
fingrarna i samma, då ägaren plötsligt uppenbarade sig.
Pojken blev med ens så perplex, att han — tappade dosan på
golvet, varvid naturligtvis snuset flög omkring. W. tittade en
stund på snuset på golvet och sedan på olycksfågeln. Han
var icke ond, men han frågade allvarligt:

»Snusar ni, pojkar?»

»Jaa», skreko vi allihop. Och ur pojkfickorna flögo små
dosor av näver.

Vår lärare tog närmaste pojkes dosa och tittade i den. Den
var fylld med så kallat pudersocker, gult farinsocker.

W. log. Antagligen hade han själv en gång lagt
pudersocker »på läpp». Han skickade attentatorn efter nytt snus och
ingenting av groll förmärktes mot den djärve.

— — —

Mamma hade ett par nätter setat uppe för att av en av
pappas gamla frackar sy mig gå-fram-kläder. Hon var ju
änka och det gällde att spara. Jag kommer ihåg, att hon inte
till långförhörsdagen hann sy knappar och knapphål, utan
resolut hade sytt ihop den lilla kavajen ...

Man hade då börjat med att kläda läsgossarna i kavaj, i
stället för i frack. Detta senare på en pojke bedrövliga plagg,
användes väl ännu bland stadens lärpojkar, särskilt gingo alla
sotarlärlingar i frack och — hög hatt. De skulle nämligen,
enligt tidens sed, utrustas av sina mästare. Man skulle under
mindre allvarliga förhållanden helt visst ha skrattat gott åt de
stackars pojkarna. Det var i rent av otrolig grad löjeväckande
att se de små parvlarna komma i frackar, de där nästan släpade
bak, och så en hög hatt, som skulle ramlat ned på axlarna på
dem, om inte Gud i sin godhet försett alla pojkar med duktigt
tilltagna öron.

Det blev dock ej, detta läsår, så allvarligt under skriftermål
och konfirmation i Ladugårdslands vackra kyrka, som det 
<img><i>Vegas ankomst till Stockholm den 24/4 1880.</i></img>
kanske borde. Samma dag som skriftermålet ägde rum, den 24
april 1880, anlände nämligen Vega till Stockholm efter den
ärorika färden kring Asien och Europa. Hela Stockholm gick
som i en feber och det talades inte om annat än de makalösa
anordningar, man gjort för att mottaga forskarna Adolf
Nordenskiöld och kapten Louis Palander samt deras käcka
medhjälpare.

Vi pojkar hade naturligtvis länge följt med alla
förberedelser. Vi hade sett den jättehöga bron från Skeppsbrokajen
upp till Logården byggas och noga iakttagit hur de bägge
höga bropelarna, liksom bron i sin helhet, beklätts med
marschaller. I Strömmen hade man förtöjt stora flottar, för att
där avbränna fyrverkeri, varjämte Drottninggatan, som
Nordenskiöld skulle åka hem — han bodde i dåvarande
Vetenskapsakademien — under flera dagar smyckats med flagg- och
granrisdekorationer.

Hela Stockholm var, som sagts, i feber, och man förstår
att vi läspojkar hade våra tankar riktade mera på
festligheterna ute än på det kyrkliga allvaret, vilket allt torde vara
oss förlåtet.

Effer skriftermålet skyndade man att se förberedelserna
till Vegafesten och så att välja sig en lämplig utsiktsplats för
åskådandet av själva mottagandet på kvällen.

Och marschallerna tändes, ramper runt hela slottsfasaden
flammade upp och mitt på slottsfasaden mot Strömmen lyste
ett väldigt namnskiffer. Telegrafverkets hus vid Skeppsbron
var eklärerat, det även. Hotell Rydberg och palatsen på Gustav
Adolfs torg strålade i eld, allt var som en saga av ljus. Ja,
man kan utan överdrift säga, att maken till eklärering sedan
aldrig skådats i huvudstaden. Man behöver endast tänka på
den flammande eldbron upp till slottet, för att fatta det
bländande, det överraskande i fråga om arrangemangen.

Så flammade det då till från Telegrafverkets hus. En
strålkastare, jag vill tro den första vi sett i Stockholm, riktades
ut mot segelleden.

<i>Vega kom!</i>

Sakta, majestätiskt, följt av hundratals lustbåtar, de där
tidigt gått ut att möta tåget, gled festskeppet upp för
Strömmen. Hjärtat klappade som ville det spränga bröstkorgen, när
man såg det världsberömda gamla seglarskrovet. Skeppet,
som gjort en Eriksgata, vilken ännu aldrig ett svenskt fartyg
gjort, nu äntligen i hemlandets hamn.

Det jublades, ja, det skreks från alla stränder, och när Vega
hunnit upp mitt för Skeppsholmen, brakade fyrverkeriet lös.
Allsmäktige, så storartat, så oförlikneligt vackert!

Vega stannade sin färd, båtar sattes ut och de
ombordvarande roddes till Skeppsbron, fördes upp för den flammande
brons trappor samt mottogos av kung Oskar och alla de
kungliga. All denna senare ståt kunde vi omkring kajerna inte se,
men vi hade fantasi ... De unga elementen bröto sig
emellertid igenom poliskedjor och avskrankningar. Vi skulle upp
till Gustav Adolfs torg, för att följa den store upptäckaren
Nordenskiöld hem. När hans vagn kom över den av bloss
strålande Norrbro var den redan eskorterad av hundraden
och uppåt Drottninggatan växte antalet till tusenden. En
hyllningsskara som ideligen hurrade och skrek. Slutligen nådde
triumfatorns vagn Akademihuset, och där utanför stodo
massorna sedan halva natten, hurrande, jublande.

När man efter all denna folkets hyllning gick mot
hemtrakten, hade blossen släckts, ramperna liksom de mäktiga
namnschifferna hängde svarta, flaggorna voro nedtagna och endast
granrisgirlanderna minde om ett av de stoltaste ögonblicken i
huvudstadens festhistoria. Även marschallerna på bron till
Logården flämtade mot slutet, och det var med vemod man
betraktade resterna av den vackra sagan.

»Något så härligt vackert får jag aldrig se mera!» sade
man till varann.

Vi ha heller aldrig fått det. Minnet av den 24 april 1880
skall aldrig kunna glömmas av »det Stockholm som går».

— — —

Man kände sig något till stolt, ska jag säga, när man
söndagarna efter konfirmationen gick ut och gick i sina
läskläder. Knappast någon av oss pojkar hade gått klädd i hatt
förut. Vi hade nu små låga s. k. plommonstop, vilka helt
visst i andras ögon gåvo oss ett övermåttan komiskt utseende.
I våra egna ögon voro vi emellertid riktiga snobbar, tyckte
vi, ej minst kanske på grund av att vi även för första gången
i livet hade nattkappa och stärkkrage. Stärkskjorta tror jag
ingen ens tänkt på i sina drömmar. Allting var dessutom nytt,
och man tyckte man rent av klädde Strandvägens enkla
trätrottoar, när man flanerade ut till Djurgården, målet för »hela
Stockholm» på den tiden.

<img><i>Hörnan av Strandvägen vid Nybron.</i></img>

Man byggde visst då det första huset på Strandvägen, 25:an,
och jag minnes hur ännu många år efter man endast sade
»huset på Strandvägen», när man hänvisade till 25:an.

Från hörnet vid Artillerigatan, där Telenius' målarverkstad
var inrymd samt från grannen intill, Carl Anderssons
ångvedsågeri, det första i sitt slag i Stockholm, förde en
trätrottoar med fem plankor i bredd ut mot Djurgården. Förbi
gardesregementenas gårdar och förbi den s. k. Gardistparken
alldeles vid Djurgårdsbron.

Väl över den gamla skrangliga Djurgårdsbron, hade man
ett stort stenhus på vänster sida, vilket ännu som 
administrationsbyggnad fanns kvar på utställningen 1897, men sedermera
revs. Därefter vidtogo stora trädgårdsanläggningar,
arrenderade av privatpersoner. Slutligen nådde man Blå Porten, ett
par väldiga järngrindar, vilka numera bilda ingången till
Skogshögskolans trädgårdsavdelning ute vid
Experimentalfältet.

<img><i>Gamla Djur gårdsbron och entrén till Djurgården.</i></img>

Till vänster om grindarna låg en liten vaktstuga. Där bodde
en vakt, som hade att uppbära två öre för varje vagn som
körde in i Djurgårdsparken.

Jag har ett barndomsminne från en väntstund vid den där
vaktstugan. Vi stodo hundratals människor, väntande på den
kungliga kortegen, vilken varje år den 15 maj, på drottning
Sofias namnsdag, med pomp och ståt for från slottet ut till
Djurgården. Mitt bland oss i folkmassan stod en italienare
med ett väldigt knippe ballonger av brokigt gummi. Plötsligt,
och just som drottningens vagn svängde genom porten, fick
man se alla ballongerna stiga upp i luften, där de sedan spredo
sig åt alla håll. Naturligtvis trodde man att italienaren i
häpenheten att på nära håll se de kungliga, släppt sitt
ballongknippe, men det befanns att »en bättre herre» helt sonika med
en sax klippt av snöret som ballongförsäljaren höll i. Den
senare fick i ersättning vad han begärde och den bättre herrn
ansåg sig förvisso helt belönad för sitt påhitt i den glada min,
drottningen gjorde, när hon såg ballongerna stiga mot skyn.

Värdshuset Blå Porten, berömt från August Blanches tid,
var för länge sedan nedbrunnet och enda byggnader på vänster
hand bakom grindarna var Uddmans Godthem samt
Djurgårdsteatern.

<img><i>Djurgårdsteatern på 1880-talet.</i></img>

Denna senare kom av en slump att ofta utgöra målet för
undertecknads Djurgårdspromenader. Och det dag ut och
dag in.

Teatern var sommaren 1880 hyrd av den i landsorten 
mycket bekante teaterdirektören <i>Gustaf Key</i>. K. hade på något
underligt sätt fått reda på att min kära mamma hade mycket
gott om vackra, antika möbler, och så kom han hem en dag
för att för sin teater få låna en del möbler, gardiner och
dylikt. Han måtte i sanning ha
                                         <img r><i>Gustaf Key.</i></img>
förstått ställa sig in, ty han fick låna
allt han pekade på. En åkare kom
och möblerna fördes ut till
Djurgårdsteatern, främst dock upp i
direktörens privata våning i
teaterhuset. Han hade naturligtvis lovat
betala en viss hyra för det hela och
den hyran ålåg det undertecknad att
inkassera. Ett synnerligt kärt göra
för en teatertokig pojke. Jag rände
dag ut och dag in på teatern i fråga,
för att få de där fattiga
hyresmedlen. Det var nämligen inte lätt att
träffa direktören och samma gjorde
det mig, för resten, jag kom så 
gärna igen.

En gång minns jag dock, att jag belönades för mina ideliga
promenader till den Mineurska gamla teaterladan. Det var
en måndag och jag mötte direktören vid särskilt gott lynne.
Det hade förmodligen varit en god recett dagen före, och han
hade sedlar i alla fickor. Stora och små sedlar, ihopknycklade
och synbart nedstoppade nävtals. Senare års erfarenhet talar,
förstås, för att den gode direktören spelat hasard natten före
och att de många sedlarna vunnits på »knack» eller »bank».
Vilket som, tog han upp sedlar ur alla fickor och slängde dem
i hörnet på en gammal soffa, som stod i möbelrummet. Det
blev en rätt så anständig hög.

»Se där», sade han, »se ut vad du ska ha.»

Jag högg med god blick en tia och en femma samt slätade
ut dem och tackade, varefter jag glädjestrålande sprang hem
med skatten. Det var första och sista gången hyran för de
lånade möblerna blev betalad.

</chapter>
<chapter name="XV. Djurgårdsteaterns repertoar 1880. —  Jag får plats som
påklädare. — Debuterar sedermera på samma scen ... och
på alla fyra. — Samma teater 1881. — Kronprinsessan
Victoria anländer till Stockholm. — Den s. k. Victorialuggen. —
Något om en roman och ... en bönpall.">

<table o c><td>XV.</table>

<i>Djurgårdsteaterns repertoar 1880. —  Jag får plats som
påklädare. — Debuterar sedermea på samma scen ... och
på alla fya. — Samma teater 1881. — Kronprinsessan
Victoria anländer till Stockholm. — Den s. k. Victorialuggen. —
Något om en roman och ... en bönpall.</i>

Djurgårdsteatern började sin säsong 1880 med »Lille
hertigen», då nästan utgiven, och kom därefter med en slags revy
av Selfrid Kinmansson, »Nordostpassagen». Den senare
alluderade på »Vegas» färd, och inseglingen till Stockholm
gjordes mycket fyndigt. Man såg slottet och den illuminerade
bron, men man fick även se fyrverkeriet. Utefter långa
järntrådar hade fyrverkar Törner arrangerat med små raketer,
som stego uppåt teatervinden. Det var helt enkelt praktfullt.
En dans av isbjörnar gjorde en god effekt även. Men någon
dragningskraft hade stycket tydligen ej, det gick endast 16
gånger, och direktören måste tänka på att slå ett stort slag.
Han fick den bekante matematikläraren och teatervännen Emil
Hellgren att översätta en fransk operett, »Turkarna», med
musik av Hervé, en trevlig operett, för resten, vilken skulle
bestås en utstyrsel vars make Stockholm aldrig sett. Och
vacker blev den, men kolossalt dyrbar. Till förlagsman hade dir.
Key lyckats få ovan nämnde Törner, och man kunde av den
anledningen höra den myndige fyrverkaren domdera både på
scen, på kansli och i teaterns biljettkontor.

I »Turkarna» uppträdde en av de unga balettherrarna från
10:ans misslyckade cirkusföretag. Han spelade en
tre-tums-general — och spelade sin roll utmärkt.

Man förstår att denne gode väns uppträdande på scenen
skulle bidraga till att undertecknad började hemsöka teaterns
direktör på kvällarna även. Alltid mött av samma ord: kom

igen! — Vilket jag så innerligt gärna
                                      <img r><i>Fyrverkare A. R. Törner.</i></img>
gjorde. Det låg nämligen något
obeskrivligt lockande i att få beträda
en teaters allra heligaste: scenen.
Det var, tyckte jag, som att komma
in i Paradiset. Först och främst att
få andas in den berusande
teaterdoften. Det fanns absolut en
särskild teaterlukt i forna tider, innan
elektriska ljuset kom till. Det var
gasen i ramper och klädloger som
åstadkom den, allt i förening med
lukten av dekorationernas limfärg,
doften av smink och så det äkta
gamla teaterdammet, vilket brukade
ligga ostört och tumstjockt över 
allting.

»Teaterlukten» kan ännu i dag iakttagas på just
Djurgårdsteatern, men heller ingen annanstans. På den teatern finns det
nämligen ännu gaskaminer lite varstans. Teatern är dessutom
av trä och sannerligen inte lätt att lufta ut.

Det var denna teateratmosfär, som gjorde en snart sagt yr
i huvudet, när man kom upp på gamla K. teaterns s. k.
Sillpackarloge, femte radens sidor. Där, alldeles under taket, hade
doften i fråga så att säga magasinerats och det var med
verkligt välbehag den riktige teaterentusiasten inandades samma luft.

— — —

En kväll underrättades jag av min gode vän 'generalen', att
en påklädare hade strejkat och att här vore en chans såväl
gällande en extraslant som att få hemortsrätt på de tiljor som
föreställa världen.

Jobevars, svarade den jovialiske direktören. Jag kunde få
platsen om jag ville nöja mig med sjuttiofem öre pr kväll. Jag
fick engagemang, men aldrig någon lön för mitt ett par månader
långa stå-i. Vid avfärden från Stockholm fick jag väl min
räkning godkänd och attesterad av direktören, allt med hänvisning
att vända mig till fyrverkar Törner, men det svar jag fick av

T., det »låter sig ej återgiva». De, som minnas den mycket
grovkornige, men hjärtans snälle A. R. Törner, gissa sig till
vad han sade, förmodar jag.

Men samma med det snöda guldet, jag fick gå på teatern var
kväll, jag fick se de uppträdande på nära håll och jag fick
desslikes en inblick i teatermaskineri. Det senare har jag särskilt
haft nytta av.

I »Turkarna» förekom s. k. kalkljus och syrgasen till detta
levererades i mäktiga lädersäckar från Törners laboratorium.
Med den gasen matades parambolerna, som belyste styckets
effektscener, men för att trycket på gasen i fråga skulle bli
konstant, måste någon sitta på säcken. Denna uppgift fick
undertecknad vid sidan av den att springa efter pilsner och
smörgåsar åt herrarna i solistlogen.

Jag satt också gladeligen på säcken, trygg i medvetandet av
att jag antagligen blivit en ... hm ... drivande kraft vid
teatern. En kväll — somnade jag emellertid på säcken samt
trillade av, och se, det blev mörkt på scenen. Under larmet och
ropen vaknade jag dock och gick försiktigtvis samma väg som
ljuset. Heraus! Det hade inte varit trevligt att råka ut för
Törner den kvällen. Förmodligen hade man fått en hurril,
vilken kanske framtrollat ett vida effektfullare fyrverkeri än
utdelaren annars förmådde skapa.

»Turkarna» gick precis 51 gånger, varefter gavs en tysk pjäs,
bearbetad av Frans Hodell och kallad »Tre par skor».

<i>I den pjäsen debuterade jag.</i>

Det skulle vara en massa pöbel, som kommer instörtande, och
ett framstående rum bland denna »pöbel» tilldelades mig. Det
var ett stort ögonblick att som medverkande få beträda en
verklig scen. Rampfebern härjade våldsamt i mitt inre och gjorde
att jag höll mig sist i »pöbelhögen». När jag emellertid inte
gav mig i väg, fick jag en vänlig puff i ryggen av Bror Olsson,
som stod beredd att göra entré, och med det blev mitt första
beträdande av tiljan synnerligt effektfullt, fast inte vad jag
själv drömt — jag stupade över slån på dekorationen och kom
på alla fyra in på scenen ...

Det lär inte ha gjort sig illa från salongen, men fick, enligt
                                   <img r><i>Teaterdirektör Knut Tivander.</i></img>
direktörens befallning, inte
upprepas. Kanske trodde han att det var
ett s. k. trick av debutanten.

Efter »Tre par skor» gavs
»Niniche» med fröken Jensen i
huvudrollen och Bror Olsson som Anatole.

Efter en i stort sett mycket
mager sejour reste det Keyska
sällskapet i slutet av september till
Karlskrona, att där med »Cornevilles
klockor» inviga den nyss byggda teatern.

— — —

Året efter höll jag mig framme
igen och fick på nytt trampa tiljorna.
Det var nu <i>Knut Tivander</i>, som hyrt
teatern och hans stora »klo» var 
operetten »Vackra tvätterskan», vad det
sades, Offenbachs näst sista operettskapelse. Den gick precis 46
gånger, så någon större succès blev den inte. Ett försök att
spela finare komedi misslyckades nästan alldeles, trots så
     <img l><i>Skådespelerskan Ida Hodell.</i></img>
förnämliga gästen som fröken <i>Ida
Hodell</i> och <i>William Engelbrecht</i>. Det
blev att taga upp »Andersson,
Pettersson och Lundström», i vilken
direktören själv som Lundström firade
en verklig triumf.

— — —

Men året 1881 hade att bjuda på
något mångtusende gånger mera
lysande än Djurgårdsteaterns
utstyrselsaker: <i>kronprinsessan Victorias
ankomst till Stockholm</i>.

Märkligt att två år å rad så stora
evenemang ägde rum som Vegas och
kronprinsparets mottagande i
Sveriges huvudstad. Bägge lika 
imponerande fester, men i mycket så olika.
     <img l><i>Vår n. v. drottning vid sin ankomst till
     Stockholm 1881.</i></img>
Det förnämligaste på
den senare festen var
förlagt till dagen.
Klockan 12 landsteg
kronprinsparet på
Riddarholmen, där en mäkta
ståtlig paviljong var
uppbyggd. Väl var det
illumination och
fyrverkeri på kvällen, men
ingalunda så lysande
som när Vega kom.
Det märkliga i fråga
om fyrverkeriet var,
att det kom att uppstå
en konkurrens mellan
en dansk och en svensk
fyrverkare. Stadens
fäder hade haft
taktlösheten att beställa
eldhärligheten i Danmark
och när det blev bekant,
igångsattes här
ögonblickligen en
insamling för att bereda vår egen
pyrotekniker, A. R.
Törner, tillfälle att visa
vad svenskarna förmå. På flottar på Strömmen brakade det
danska fyrverkeriet och från kajen på Blasieholmen sände
Törner sina raketkistor mot skyn. Det svenska segrade, men som
helhet betraktat har Stockholm knappast haft make till eldfest.

Apropå vår dåvarande kronprinsessa, undgick naturligtvis
inte hon, lika litet som andra hit anlända furstliga brudar, att,
vad det yttre beträffar, bedömas hårt och hänsynslöst. Vad
man särskilt fann »förskräckligt», var den jämnt klippta
pannlugg, den nya sessan ståtade med. Det var nytt visserligen,
och originellt, men förfärligt fult, ansåg man.

<img><i>Kronprinsparets ankomst till Stockholm 1 okt. 1881.</i></img>

Så småningom blev emellertid den förkättrade luggen ett
komplett mode och det var rätt så lustigt att se även <i>äldre</i>
damer ståta med »Victorialugg».

— — —

Det var allt som allt fest över Stockholm på 1880- och
1890-talen. Det ena jubileet avlöste det andra och stora
illuminationer med fyrverkeri voro en ofta återkommande folkförlustelse.
Nittonhundratalets stockholmare ha verkligen inte mycket att
minnas av stora glada folkfester. Men kanske är det i enlighet
med programmet: får inte Per roa sig, ska inte heller Pål
göra det.

Det visar sig emellertid, att en stor folkets fest blir ett minne
för livet för en själv och något att tala om för senare tiders
barn även. Alltså, efter vad undertecknad vågar tro, icke illa
använda medel.

— — —

Vad Knut Tivander beträffar, sade han upp sitt berömda
flickgarde, »Tivanders vackra flickor», samt började med en
helt liten trupp på gamla Blancheteatern, nu omdöpt till
»Vaudevilleteatern». Företaget sprack och direktören gav sig ut på
ensam hand. Han kom åter till Stockholm som kuplettsångare
i Blanchs och dog i misär under en sejour i Norrköping.

Under många år var Djurgårdsteaterns scen sedan stängd
för undertecknad eller till 1909 då jag trampade den under
repetitionerna till en av mig skriven sommarrevy.

Det var många kära minnen från en svunnen ungdomstid,
som då, trettio år efteråt, smögo sig på en.

Efter den här ovan omtalade närmare bekantskapen med
Thalia och Thalias tjänare »av bägge könen», hade
diktarsjukan inom mig slagit ut i fullt vansinne. Jag satte mig till en
början ned att skriva en roman. Den kallades »Brott och brott»
och — detta en avi åt hrr förläggare — finns att köpa för
utgivning än i dag.

Det värsta för författaren var att få slantar till papper.
Kapitel efter kapitel flöt fram med en fart som gällde det en
beställning på en tidningsföljetong, och papperet tröt ideligen.

Som jag kanske antytt, hade mamma på allvar börjat handla
med antika gamla möbler. Hon satt mest varje dag på
stadsauktion och hela lass av allt möjligt i empire och rokoko
stuvades upp på vindar och i kontor hemma, för att i tur och
ordning renoveras av en gammal snickargubbe, vi hade inrett
verkstad åt, samt säljas per annons.

En dag kom där hem en underlig tingest, en slags pulpet,
helt och hållet klädd med fin röd sammet. Den befanns vara
salig drottning Josefinas bönpall. Den för oss underliga
tingesten inköptes nästan omedelbart av friherre Klinckowström, den
bekante politikern, som då bodde på Karduansmakaregatan i
samma hus där Nya Dagl. Allehanda trycktes. Dit kånkade
jag bönpallen och mottog egenhändigt av friherren en
riksdaler. Den för mig oerhört stora slanten bars ögonflux till
bokhandeln i nr 11 Regeringsgatan och så fick jag då med ens ett
parti papper, vilket räckte till »Brott och brott», ja, gud vet,
om det inte räckte till ett folklustspel i femton tablåer även.

Jag välsignade ofta i mitt inre den gode friherren och fast
han i politik var rätt så agressiv, hade han mig som trogen vän.

</chapter>
<chapter name="XVI. Billighetslektyr. — Ett djärvt tilltag. — Ett råttbo i en
annars komfortabel våning. —  Hur samma råttor behandlade
en katt. — Straffet. — Mitt första varietébesök och om det
busliv, som den tiden fördes på våra varietéer. —
Lindansaren Ricardos nedstörtande.">

<table o c><td>XVI.</table>

<i>Billighetslektyr. — Ett djärvt tilltag. — Ett råttbo i en
annars komfortabel våning. —  Hur samma råttor behandlade
en katt. — Straffet. — Mitt första varietébesök och om det
busliv, som den tiden fördes på våra varietéer. —
Lindansaren Ricardos nedstörtande.</i>

Solklart var jag en flitig kund på lånbiblioteken och i
antikvariaten, särskilt ett litet sådant på Hamngatan, nära
Beridarbansgatan, där man av den snälle gamle ägaren kunde få
en nog så diger volym för en tolvskilling eller så. I ett litet
lånbibliotek i backen på Jakobsbergsgatan kostade det lika
mycket pr vecka att låna hem en bok. Det var i synnerhet Emelie
Flygare-Carléns romaner, som eftertråddes samt Marryats och
Jules Vernes arbeten. Men Emile Gaboriaus detektivböcker
stodo även högt i kurs, och man fick anmäla sig flera veckor i
förväg, ifall man ville ha särskilt den senares arbeten.

Och så gavs det ut en häftesupplaga (jag skulle vilja säga
det första häftesverk i billighetsväg här i Stockholm) av
Ponson du Terrails »Galärslaven Rocambole», vilken senare bok
väckte ett kolossalt uppseende bland tidens ungdomar.

Varje häfte var illustrerat och i stort format samt tryckt på
gott papper. Priset tio öre var ju heller inte avskräckande.
Allt verkade lockande och vi ungdomar gingo i formlig feber,
väntande på tisdagen, då häftena distribuerades här i
Stockholm.

Hur långt nyfikenheten i läsväg kan driva en pojke, visar
följande: Hemma bodde en revisor, ity att bror Hugo var i
Finland och biträdde en dansk tandläkare. Nåväl, revisorn
mottog genom bokhandeln stora fång nya böcker. En dag
även Jules Vernes spritt nya roman, »Ånghuset eller En färd
genom norra Indien», som handlade om en konstgjord elefant,
ursprunget skulle man kunna säga till nutidens automobiler.
Väntan på att revisorn skulle skära upp boken i fråga
övergick slutligen till rent sjuklig spänning. Var den bara
uppskuren, kunde jag ledigt läsa under de timmar på dagen
ägaren var borta. Men nej, det blev ingen uppsprättning, och till
sist hade spänningen till den grad gripit mig, att jag helt enkelt
tog och skar upp boken själv ... Visserligen ett par ark i
taget, men sedan med ens och allt igenom.

Jag väntade svåra efterräkningar för det brottet, men
revisorn sade aldrig ett ord. Gud vet om han någonsin läste boken,
antagligen returnerades den till bokhandlaren uppskuren som
den var.

— — —

Vi bodde nu i en våning på nedre botten i
Wahrendorffsgatan 10, och det var mycket svårt att själv författa något —
lägenheten vimlade så av råttor, att man inte kunde ha fötterna
på golvet, utan måste sitta uppkrupen med benen eller ligga.
Det senare oftast omöjligt det med. Råttorna, stora som kattor,
sprungo på panelen och generade sig inte för att skutta över
den liggande, för att komma ned till golvet. Om nätterna levde
de rent rövarliv, de läto som en flock gråsparvar, och endast
genom att slå med en påk i golvet eller stöta med en stol fick
man så pass lugn att man för en stund kunde somna in och
glömma eländet. Det var visserligen teaterråttor, komna från
den alldeles tätt intill liggande Dramatiska teatern, men ändå ...

Naturligtvis gjorde man allt för att bli kvitt fräckusarna.
En dag anskaffades en katt, som skulle hjälpa oss få
nattsömn. Katten hade inte varit en timme i våningen, förrän vi
plötsligt fingo höra ett fräsande och ett pipande. Katten kom
med svansen i vädret och håret på ända tvärs över salsgolvet,
förföljd av några stycken råttor. Med ett språng var katten
uppe på fönsterposten och ut genom den öppna dragrutan.
Råttorna hade statuerat ett reellt exempel och voro nu herrar
på täppan.

Att klaga för värden hjälpte inte, han sade frankt ifrån,
att det inte fanns råttor i våningen.

Kontraktet måste till slut brytas och vi packade in, varefter
våningen hyrdes av en modist och hennes unga dotter. De
trodde inte våra varningar, men redan efter ett par nätter
flydde även de ur den ohyggliga lägenheten.

— — —

Trots allt fortfor värden bedyra, att inga råttor existerade
i våningen i fråga.

Vi lyckades emellertid vid vår flyttning övertyga honom om
motsatsen. Äldste bror hade hittat på ett visserligen grymt,
men rätt så verksamt råttutrotningsmedel. Han stekte små
fläsktärningar i mycket, mycket salt flottyr och strödde
tärningarna över golvet samt satte ut en mängd flata tallrikar
med vatten. Detta sista natten som vi bebodde lägenheten och
i ett rum, som var utrymt.

Råttkräken lockades till i massa och förtärde glupskt betet.
Törsten tog därefter sådan överhand, att de rent ut sagt —
drucko ihjäl sig.

På morgonen ihopsamlades 18 råttlik, vilka alla i en rad
placerades utanför värdens köksdörr, vilken ledde ut mot gården.

Det hela kan anses som djurplågeri, men det gälde två
saker: att söka utrota våningens plågoandar samt bevisa värden
hur obeboelig samma våning var.

— — —

Jag minns, att jag den sommaren för första gången besökte
en varieté. Vi gingo två jämnåriga upp till Mosebacke, vilket
etablissemang innehades av källarmästaren <i>Qvintus Mellgren</i>,
en liten jovialisk man, laddad, kan man säga, med de mest
vilda idéer att draga folk till sin lokal.

Han hade denna sommar inrättat en friluftsvarieté på
nedersta terrassen. En scen var uppförd på långsidan, alltså
med ryggen mot den vackra utsikten, och nedanför den scenen
voro hundratals bord utplanterade i det fria. Kom det regn,
hade publiken att söka skydd dels i gamla Wallmanska
danssalongen, dels i den paviljong, där frälsningsarmen nu
residerar, i vilka salonger, de där sades rymma 1,800 personer,
föreställningen fortsattes.

Vi bägge unga slogo oss ned vid ett bord längst bort, men
                    <img r><i>Källarmästaren
                              Qvintus Mellgren.</i></img>
blevo med ens tillfrågade av en
kypare »vad vi behagade dricka» ...
Dricka, vi ville inte dricka något,
svarade vi. Jaså, då fingo vi inte
heller sitta där, utan ställa oss
längst bort, så långt bort till på
köpet, att man absolut inte kunde se
något. Min kamrat, som var mera
försigkommen och desslikes hade
slantar, befallde då in två
vintoddar. Det var min första sprit på
offentlig lokal, och jag minns att
jag tyckte alla människor stirrade på oss
där vi två sutto med våra rykande
varma toddar framför oss. Bland
den talrika publiken, vilken 
övervägande var rätt så borgerlig, kunde
man iakttaga ett kotteri unga officerare. De sutto närmast
scenen och det föreföll som om hela föreställningen var
anordnad för deras skull. De angåvo vilka nummer
kapellmästaren skulle spela, och under aftonens lopp ändrade de ej så
litet i programväg även. Man förstod, att de voro där varje
afton, och de uppträdande, särskilt damerna, ägnade dem, och
endast dem, det största intresset.

Kotteriet i fråga upplöstes sedermera och det rätt så
dramatiskt. En av herrarna i fråga dog ett par år efter, den andre
tog avsked från regementet och gifte sig med en av
primadonnorna på programmet samt innehar nu en aktad ställning
utomlands — den tredje tvangs helt enkelt taga avsked från
regementet. Han hade nämligen en natt i ungdomlig
uppsluppenhet »roat» sig med att släcka alla gatlyktor på Artilleriplan.
Straffet var oerhört hårt, ty det hörde den tiden, snart sagt,
till de mera glada festerna, att göra något slags ofog på
hemvägen och i nattens stillhet. Portar avlyftades och fördes långt,
långt bort, skyltar avtogos och hängdes om, så att smedens
obligatoriska förgyllda nyckel som oftast på morgnarna fanns
hängandes utanför bagarboden och bagarns lika obligatoriska
förgyllda kringla, ja, den satte man upp utanför närmaste
snusbod, efter att ha placerat snusskylten med dess
imiterade tobaksrullar, hängandes på en stång, utanför en
järnhandel.

Hästarna framför de mystiska renhållningskärrorna löstes
och leddes in på tvärgatorna, t. o. m. ett stort vinfat, liggande
utanför C. A. Lindgrens vinhandel på Stora Vattugatan, lär,
enligt krönikan, mitt i natten och mitt för polisens ögon ha
rullats ned till Centralstationen.

Dylika fula påhitt tolererades, och de kära papporna, vilka
i ännu högre grad än här beskrivits, levt rövare om nätterna,
berättade skrytsamt sina bravader för sönerna, varefter dessa
senare naturligtvis sökte överträffa sina dagars upphov i fråga
om nattligt ofog.

Främst på Mosebackeprogrammet hyllades den tyska
sångerskan Franciska Carina och den turkiska sångerskan du Harry.
Den förra blond, den senare svarthårig, som det ju anstår en
turkinna, vilken för resten sades ha rymt ur sultanens harem.
En tredje mycket applåderad chansonett var Juliette Laurence,
vilken förut gjort stormande lycka på Tivoli och därefter på
den lilla teatern i Blanchs café. De tre damerna föreföllo vara
ofantligt populära och höstade in stora blombuketter. I övrigt
fick man se ett par utomordentligt skickliga engelska
velocipedåkare, professor Maurice och miss Jessie, den sig »den
förste svenske komikern» kallande herr Pheif, ett par
wienerduettister, herr Roberti Young och fröken Biberska samt de
flygande luftgymnasterna Plötz Larella.

Dock fanns det en komiker på programmet även, och den
tilltalade oss pojkar naturligtvis mera än de kortkjolade
damerna. Han gjorde bl. a. en urkomisk skomakarscen, som kom
publiken att vrida sig av skratt. Den mannen hette <i>Charles
Haydn</i> och har sedan varit flera gånger i Stockholm, men
aldrig firats av publiken som här uppe i Mosebacketrädgården.
Han sjöng sedan en gång, flera år efteråt, den första
varietékuplett undertecknad totat ihop, och jag har under årens lopp
många gånger tryckt hans hand, när vi träffats i Köpenhamn.
Sina första, här omtalade triumfer i Stockholm på Mosebacke
     <img r><i>Danska komikern 
     Charles Haydn.</i></img>
glömmer han väl dock aldrig.
Charles Haydn avled i Köpenhamn
våren 1924.

Man spelade även på vintern på
Mosebacke, men då i den här ovan
omtalade gamla av
Frälsningsarmén förhyrda salongen. Den
lokalen var en i sitt slag verkligt unik
gammal fröjdlokal. Den stora
salen var avdelad med en ridå, men
publiken fick detta oaktat upptaga
hela läktaren, varmed följde, att
när ridån gick ned, satt en hel del
publik inne på scenen. I sina loger
kunde de här, osedda av publiken
i salongen, driva allt möjligt nojs
med de i pauserna lediga artisterna.
Det skulle vara i »den gamla goda
tiden» något dylikt kunde
tolereras. Det liksom livet i allmänhet
i varietésalongerna. Det skreks, ja 
det vrålades t. o. m., och den
uppträdande skulle stå på en
synnerligt populär fot med stampubliken på stället, för att
ostörd få sjunga en sång. Man tog sig även för att
bombardera de mindre populära artisterna med skedar, sockerbitar
och citronskivor. Träffade projektilen, blev jublet storartat som
när en diva t. ex. fick en citronskiva mitt på den öppna barmen,
där skivan satt som en ordensdekoration. Och, märkligt att
omtala, togo de uppträdande dessa busfasoner från publikens
sida med största lugn. De tycktes ha lika roligt själva, och
då så. Man får väl närmast en förklaring härpå, om man
betänker att den rikliga spritfloden gott räckte till på ömse sidor
om ridån.

Emellertid, inte var tillställningarna i fråga någon lämplig
söndagsskola för den tidens ungdom.

</chapter>
<chapter name="XVII. Det olyckssaliga Mosebacke etablissemanget. —
Luftseglaren Rollas djärva bragd. — Begravningen. — En ung
trapetzkonstnärinna skadad. — Några korta drag ur Frans
Hodells liv.">

<table o c><td>XVII.</table>

<i>Det olyckssaliga Mosebacke etablissemanget. —
Luftseglaren Rollas djärva bragd. — Begravningen. — En ung
trapetzkonstnärinna skadad. — Några korta drag ur Frans
Hodells liv.</i>

Vad för övrigt Mosebacke beträffar, har ödet styrt så till,
att jag råkat närvara vid etablissemangets tre mest katastrofala
kvällar.

En höstafton stod jag med i den väldiga folkhop som uppe
på Mosebackes övre terrass skulle se lindansaren <i>Ricardo</i>
uppträda på en mellan Södra teaterns tak och en hög mast spänd
lina. Den gode lindansaren kom, det är oomtvistligt, rätt så
upprymd ut från restaurangen, klädd i trikåkostym, och äntrade
masten. Däruppe hade han den väldiga balansstången, och så
började han promenaden över till teatertaket. Under
»musikens toner och folkets jubel» skedde därefter återtåget.
Kommen ungefär mitt på vägen, började mannen vingla på ett sätt,
som absolut ej tillhörde programmet. Plötsligt tappade han
balansstången och sjönk i sittande ställning ned på linan. Stången,
som kunnat slå ihjäl hundraden, hamnade av en lycklig slump
på nedre terrassen, där intet folk för tillfället uppehöll sig.

Genom fönstret på teatertaket syntes en person ropa till
lindansaren att söka taga sig tillbaka den vägen, men han hade
bestämt sin egen väg, den olyckligaste. Han skulle taga sig
ned på de tåg, vilka utgjorde stag, för att hålla linan spänd,
och dessa tåg lossades också på hans kommando, där de voro
fastsatta nere på terrassen. Han fattade nu om ett par av de
närmaste linorna samt firade sig ned — men linan brast och
den olycklige mannen störtade ned, hållande linan i händerna.
Det var en fruktansvärd duns, när han slog i trägolvet, som
den tiden täckte terrassen, och publiken var som förstelnad.

<img r><i>Red. Georg Lundström (Jörgen).</i></img>

Han bars genast in
på schweizeriet, och om
en stund meddelade
källarmästar Mellgren, att
det ingen fara var å
färde — programmet
skulle fortsätta där
nere på undre terrassen.
När man så skingrat
publiken, bars den
olycklige artisten av
några kamrater ut
bakvägen samt fördes på
en bår till
Serafimerlasarettet, där han dog
under nattens lopp.

— — —

En klar, vacker
söndag, det var den 20
maj 1890, hade <i>kapten
Rolla</i> gjort en
sensationell bragd. Han hade
stigit upp med ballong
från Mosebacke terrass
samt, kommen mitt   
över Strömmen,
störtat ut i rymden med en s. k. fallskärm. Riktigt
lyckligt hade detta första försök ej gått. Att börja med ville ej
skärmen fort nog veckla ut sig, men äntligen fick den formen
av en paraply och så seglade luftseglaren ned, men tyvärr rakt
i vattnet utanför Galärvarvet. Han blev genast upptagen och
med honom både ballong och fallskärm. Senare såg man honom
på tribunen på Mosebacke, föremål för publikens ändlösa jubel.

En dag i veckan efter skulle samma sensation upprepas, men
nu är att påpeka den unge mannens oerhörda likgiltighet
för den materiell, hans liv i så mycket berodde av. Den från
söndagen våta fallskärmen hade han låtit ligga ihopknycklad ute

i det fria, varmed följde, att den karbinhake, som höll samma
skärm fäst vid ballongen, ej mäktade bära den genomvåta
skärmen.

Det var mycket folk på Mosebacke torsdagen den 29 maj,
när Rolla skulle upprepa sitt djärva nummer. Man såg en
mängd tidningsmän och främst bland dem den originelle <i>Jörgen</i>
(redaktör Georg Lundström i Figaro). Jörgen hade för resten
kort före haft modet att gå upp i ballong med en kapten Feller
och då hamnat i Djurgårdsbrunnsviken, vadan han, snart sagt,
ansågs som en expert på området. Nåväl, vi stodo en krets av
särskilt inbjudna runt om Rollas ballong, vilken just var fylld.
Det fanns ingen gondol till den ballongen, utan luftseglaren
måste sitta i ballongringen med fallskärmen hängande till höger
om sig, så att han endast med ett ryck skulle kunna slita loss
samma skärm och kasta sig ut i rymden.

Den unge luftseglaren hjälpte till att breda ut fallskärmen
som, faktiskt, på grund av vätan, hade en betydligt större tyngd
än annars. En stor dubbelstege restes upp, och Rolla fäste
själv upp skärmen. Han hade dock inte väl stigit av stegen,
förrän skärmen föll till marken. Det kom ett slags beklämning
över oss alla. Var det hela inte säkrare, tänkte vi nog allmänt.
Rolla klev upp på nytt och satte fast sin skärm, varefter allt
var klart till uppstigning. Han äntrade ringen, viftade åt
publiken, och så steg ballongen ...

Knappt några meter i luften — föll skärmen på nytt. Rolla
höll i skärmen och publiken skyndade fram samt högg i
linorna, i sin naivitet troende att man skulle kunna
tvinga ned ballongen till jorden igen genom att draga i
fallskärmen. Här kom emellertid luftseglaren själv i yttersta fara,
då nämligen ballongen med gasens hjälp alltjämt strävade
uppåt. Han kunde ha ryckts ur ringen, han satt på, och så
ropade han, att de skulle släppa skärmen. Själv kastade han
sladden, han hållit i, och så steg ballongen — utan fallskärm.
Steg och steg.

Det var något fruktansvärt. Mannen däruppe var
räddningslöst förlorad, ty hur skulle han kunna komma ned?

Gasen i ballongen tar slut, trodde en del, och då slår ballongen
ned av sig själv.

Men då är han ihjälfrusen, menade andra.

En ohygglig känsla grep alla och en var. Man gick ifrån
etablissemanget, och hela tiden stirrade man upp mot himlen.
Man hade sett luftfarkosten bli allt mindre och mindre samt
segla ut mot havet. Ut mot okända öden med den ensamme
stackars Rolla sittande på den lilla ballongringen.

<img><i>Kapten Rolla på lit de parade på bårhuset.</i></img>

Hela Stockholm deltog den natten i den olycklige Rollas öde.
Från slottet hade man t. o. m. sent på kvällen ringt till
Mosebacke för att efterhöra om man visste ifall ballongen landat.
Ingen visste något, men en hel stads befolkning stirrade
alltjämt hopplöst upp mot den grå natthimlen.

Dagen efter fann man, som bekant, den olyckliges lik i
Saxarfjärden, och det besannades, att han frusit ihjäl samt
störtat i vattnet.

Nu begick Mosebackedirektionen en gemenhet, i fråga om
vilken källarmästar Mellgren helt fritog sig i ansvarsväg, och
av allt att döma, var det etablissemangets förlagsgivare, som
tänkte göra sig en recett med att dölja Rollas död och genom
att falskt annonsera det R. skulle uppträda på kvällen.
Publiken, som narrats dit upp, var utom sig, och pressen tog därpå
i med en kraft, att Mosebacke måste stängas så gott som
omedelbart.

Rollas sista färd från det kolossalt blomsterprydda rummet
på Bårhuset till Norra kyrkogården den 6 juni blev en
allenastående högtidlighet och fråga är om någonsin här i Stockholm
så mycket folk varit ute för att beskåda ett liktåg. Den
sorglöse Rolla, som av en slump kom hit till Stockholm och för ett
ringa gage vågade sig på det djärva utspringet, blev hyllad som
en furste när han fördes till sin sista vilokammare, samt
förevigad på mångahanda sätt. Hans namn skall också
ihågkommas av ännu några generationer framåt. Välförtjänt på sitt
sätt, ty djärv var han. Men också otroligt sorglös.

Rolla efterlämnade en åldrig moder, för vilken man här på
Alhambra, två dagar efter sonens begravning, anordnade en
s. k. recett.

— — —

1887 hade Mosebacke kommit i synnerligen kraftiga
ledarhänder. Det var de bägge Tivolidirektörerna, Anshelm Berg
och H. Adacker, som beslutat bygga en ordentlig varietésalong
däruppe samt på bästa sätt utnyttja de stora utrymmen, som
uppstått, när etablissemanget fick sin nya terrass av järn. Hit
skulle Tivolis »vylda jur» flyttas vintertid, och här skulle för
övrigt Tivoliprogrammet kunna fortsätta, när det blev höst
och kallt ute på Djurgården. Idéen var storstadsmässig, men
sprack så gott som med ens. Både Berg och Adacker blevo
ruinerade på bygget och omflyttningen av de många djuren
befanns för dyrbar. Emellertid fick man varietésalongen,
kallad Folie Bergère färdig, och invigningsprogrammet klappat
och klart. Att börja med fick publiken gratispoletter att fara
med hissen och kom så upp i den nya rätt stela salongen, vilken
hade ett djup av 84 fot och en bredd av 47 fot samt upplystes
med stora s. k. Wenhamslampor. Bredvid salongen hade man
som foajé en vinterträdgård, där de åbäkiga, men mycket
nödvändiga pelarna voro utstofferade som palmer och där man
kunde slå sig ned i ett slags små stalaktitgrottor med utsikt
åt springvatten cch exotiska växtgrupper.

Det var ett finfint program som bjöds på invigningskvällen,
bl. a. balettsällskapet Gené, välbekant från Tivoli, madame
Renard sjöng desslikes och fem små barnungar visade
häpnadsväckande velocipedkonster. Det kvinnligt fagraste på
programmet voro två systrar <i>Ongars</i>, vilka uppträdde i flygande trapets,

<img><i>Djurgårdstivolit på 1870- och 80-talet.</i></img>

De visade sig i tätt åtsittande dräkter av purpurfärgat siden
och deras rika svarta hår böljade fritt kring de täcka huvudena.
Apparitionen väckte genast beundran, och så skulle de då flyga
tvärs över salen.

Åter var det som ett olycksöde skulle vila över det gamla
södra nöjeslokuset. På denna första kväll inträffade nämligen,
att en av de två systrarna icke hann gripa trapetsen, som
svängde henne till mötes, utan handlöst kastades upp bland
publiken på övre läktaren och där hamnade — på ett bord,
fyllt av flaskor och glas.

Till en början trodde man att den unga flickan slagit ihjäl
sig, men dess bättre hade hon fått endast lindriga skador och
blev så småningom frisk, men numret ströks från programmet
och man hade liksom en känsla av att Mosebacke var sålt åt
makterna.

De senare åren ha dock, lyckligt att omtala, varit
gynnsammare i ödesväg, synes det, och särskilt tycks det som den nu
ombyggda och av Isac Grünewald dekorerade gamla Folie
Bergèresalongen skulle få ett lyckligare öde, än man vågade
hoppas kort efter dess invigning den 15 oktober 1887.

— — —

Ett dödsfall, vilket samtidigt med kapten Rollas förolyckande
väckte mycken förstämning här i Stockholm, var <i>Frans
Hodells</i> bortgång pingstdagen 1890. Undertecknad var släkt
med den populäre författaren i så avseende, att våra mammor
voro systrar. Emellertid hade jag aldrig vågat uppvakta den
på sin tid mäktige skämttidningsredaktören med de alster, jag
totade ihop, jag var rädd att få ett avslag, och jag har
dessutom alltid haft aversion mot att tränga mig på människor,
särskilt de människor, vilka kunde på något sätt känna sig
bundna att göra tjänster. Jag har föredragit att stilla larva
framåt och när jag nu står på den lilla plattform, jag
tillkämpat mig, vet jag med mig själv, att jag inte, stort sett, haft
några mäktiga hjälpare att tacka för att jag står där jag står.
Ingen har, vad man säger, hållit mig under armarna, ingen
har heller skuffat mig framåt, man har köpt vad jag
producerat och köparen har i allra flesta fall varit den som haft
största skäl att tacka. Man har sagt mig, att jag hade en så
pass förnäm gudmor, som skådespelerskan Gurli Ulf, i unga
dagar Gurli Åberg, hon kom själv aldrig ihåg det, och hon
gick i sin grav utan att ha blivit påmind om det s. k.
gudmorsansvaret.

Frans Hodell såg jag första gången i mitt liv på pappas
begravning den 14 januari 1879 och det faller av sig självt, att
en teatertokig pojke skulle med ögonen sluka den mäktige
mannen. H. stod då i sin glans. Han hade sin glada teaterbana
bakom sig, hade rätt att vila sig efter en produktion, som väl
översteg 100-talet pjäser samt var nu redaktör för 
Söndags-Nisse, vilken hade mycket att säga i
den så synnerligen polemiskt sinnade
tidningsvärlden.

<img r><i>Frans Hodell</i> † <i>1890.</i></img>

Ett femtontal av år efter och jag
träffade Frans Hodell i alla de
förnämligare ordnarna, och aldrig hade
han ett tacksammare sällskap hem
till nr 7 Klara Norra Kyrkogata, än
undertecknad. Ack, hur minnes jag
inte den lilla sexa, som ständigt stod
dukad på Mauritz Meijers
träsnideribord i yttre rummet på
redaktionen, med bl. a. varma kastanjer,
vilka voro väl förvarade i en
ullpåse och smakade gudomligt så här
på nattkulan! Vi voro i allmänhet 
en tre, fyra som följde med hem
till 7:an, men sedan vi fått den lilla »tupen» och smort
kråset, dunstade de andra i laget av en och en, ity Hodell var
en farlig nattsölare, vilken aldrig ville i säng. Och vad skulle
han i sängen på natten att göra, då hans bästa sömn brukade
inställa sig, när det började dagas? Men i undertecknad hade
han alltid ett tacksamt sällskap. Där gingo vi omkring i
våningen och han var outtröttlig i att beskriva alla minnen han
samlat från sitt glada teater- och journalistliv. Det senare för
övrigt intimt sammanhängande med den pressens glansperiod,
då August Blanche, Lars Johan Hierta, August Sohlman,
»Valfisken»-Johansson, Johan Gabriel Carlén, Birger
Schöldström och allt vad de stora tidningsandarna hette, levde och
verkade. I ståten vid August Blanches begravning hade Frans
Hodell tagit mycket verksam del, och det lät så naturligt, när
Frans Hodell så här på tu man hand och i det stilla
festruset yttrade:

»Vänta, gosse, när jag dör, ska ni se en begravning, som inte
står långt efter Blanches!»

Människan spår etc. Den 25 maj 1890 dog Frans Hodell ute
på sitt sommarställe Lemshaga och det blev en högst stilla akt,

när den populäre folklustspelsdiktaren, den avhållne
ordensbrodern och glade skämtaren överlämnades åt förgängelsen i
krematoriet.

Endast de närmaste mötte vid stoftet ute i stora gravkapellet
på Norra kyrkogården och ingen sång ägnades den, som i sin
hälsas dagar sjungit för så många tusenden. Den gamle barden
Filip Tammelin läste upp några enkla avskedets ord, det var
allt ...

Man ska veta dö på passande tid och dag. Inte på
sommaren, då äro alla på landet, inte på vintern, då riskera ens
vänner sina egna liv. Inte på hösten heller, ingen vill traska i slask
och väta.

Våren, om den är vacker, är inte pjåkig. Notabene, att inte
begravningen utsattes till en lördag nära landsutflyttningen.

— — —

Den Frans Hodellska natthungern talade man gärna om
hemma i familjen, och det beskrevs hur H. i unga dagar
kommit hem en natt och ivrigt sökt något att äta. Han hade i
kakelugnsnischen funnit ett fat med lungmos, som lär ha smakat
förträffligt.

Dagen efter var det ett värre stå i i familjen, någon hade
nämligen ätit upp Fylax' lungmos, en något ankommen
kvarleva från förra veckans matsedel ...

Änskönt Hodell, som sagt, redan vid unga år skrivit bortåt
ett hundratal teaterpjäser, lär han ha varit rätt så svår att få
till arbete. Vid ett tillfälle, då han lovat teaterdirektör Ludvig
Zetterholm ett manuskript, måste denne resolut vända sig till
Hodells överbefäl vid skarpskyttarna och utbedja sig
arresteringsorder på den tröge författaren. Och en söndag ställdes det
verkligen ett par skarpskyttar utanför H:s dörr, han bodde
då i Lambyska verket, meddelande, att herr författaren kom
ej ut, förrän han fullgjort sina åtagna förpliktelser gent emot
sin direktör.

En kväll längre fram i tiden, det var en bister vinterkväll,
för resten, kom H. hem från något galej fint åkande i hyrvagn.
Väl framme, stegade han mot porten och tänkte trassla sig upp
i sin säng, då hyrkuskdrängen ropade på betalning.

»Har jag inte kredit, va?» sporde H. och klev fram till
ekipaget igen. »Dricks får ni som vanligt när ni kommer med
räkningen.»

»Jag är ny i tjänsten», förklarade kusken, »och jag har inte
hört om räkning.»

Nå, han fick sin betalning och körde, men så upptäckte H.,
att han inte hade någon nyckelknippa. Att ropa tillbaka kusken
och åka till något hotell gick ej, och där stod han nu i kalla
natten och i snögloppet.

Han fick emellertid en idé, han skulle sätta sig i dörrsmygen
till kaféet i samma hus och när bagarn kom med morgonbrödet,
skulle han gå genom kaféet och upp till sig.

I smygen där han satt somnade han och väcktes mycket
riktigt av bagarn, som fann den fine herrn i päls vara en
underlig typ av husvilla. Nu kom även kaféflickan till och hon
skaffade en portnyckel.

När denna senare skulle användas befanns det att
redaktörens nyckelknippa satt i porten ...

</chapter>
<chapter name="XVIII. Knoget för brödfödan börjar. — Jag vill bli tidningsman,
men blir tidningssättare. — Redaktör blir jag i alla fall. —
Min första revy och det öde den fick.">

<table o c><td>XVIII.</table>

<i>Knoget för brödfödan börjar. — Jag vill bli tidningsman,
men blir tidningssättare. — Redaktör blir jag i alla fall. —
Min första revy och det öde den fick.</i>

Det var nu på tiden att söka komma ut i världen och
förtjäna en slant, ej minst till hemmets bästa: tandläkarbanan var
ej att tänka på. Den »firma», jag tidvis varit anställd hos,
hade ohjälpligt spruckit. »Doktorn» hade rest till Amerika,
där fordringarna i examensväg ej voro så stränga som i
Sverige, och min bror hade, som här nyss blivit omtalat, rest till
Finland, där han som assistent åt en resande dansk tandläkare
fick en utmärkt utbildning. Som min håg alltjämt låg åt att
skriva och författa, hade jag bestämt mig — för
tidningsmannabanan. Beslutet var ju djärvt, alldenstund jag absolut
ej ägde de bokliga förutsättningarna och för resten endast var
något över sexton år.

Utan att fråga mamma, gick jag en dag att besöka redaktör
Birger Hallén, med vilken familjen kommit i beröring. Den
ofantligt älskvärde mannen tog småleende emot den djärve
pojken och de »prov», samma pojke hade med sig för att visa
sin »kompetens».

»Kom upp på redaktionen i morgon», sade han, vänligt
strykande mig på huvudet, »det kanske finns plats för dig med
att hjälpa till att fylla gummiburkarna åtminstone.

Dagen efter stod jag på Fria Ordets redaktion. Det var i
nr 12 Karduansmakaregatan, samma hus, Dagens Nyheter nu
bor i. Tidningen var ny och utgivare var den gamle, prövade
publicisten <i>Eduard Nachman</i>. Han, som alltid gick i
frackkostym och i vit halsduk. Det hade sagts mig, att han i den
dressen t. o. m. avtjänat fängelse för något tryckfrihetsåtal.

Jag infördes till den buttre gamle vithårige herrn av min
beskyddare, redaktör H. Mitt hopp att bli »tidningsman»
grusades med ens. Redaktör N. visste inte hur länge tidningen
skulle kunna existera och att binda någon vid företaget ville
han ej. Tidningen upphörde också i augusti samma år.

»Gå upp med pysen till faktor Lindström», sade N.,
»kanske <i>han</i> har något åt honom.»

Och så travade vi upp till Normans på sin tid så bekanta
tryckeri i samma hus. Med red. H. som förespråkare gick det
galant. Jag skulle få anställning som sättarelev, men ej få lön
på tre månader. Senare skulle man försöka skaffa mig extra
förtjänst som motläsare på korrekturet.

Sak samma vad, jag ville bli något och ej ligga gumman mor
till last. Jag kan här inflika, att den goda modern inte blev
så synnerligen glad åt det hela. Trots att familjen ej kunnat
bestå mig med så värst stor boklig lärdom, hade hon nog välvt
andra drömmar visavi sin yngstes framtid, än att se honom
»på tryckeri».

Men bättre bana hade jag inte kunnat välja. En pojke som
vill något här i livet, som har ambition och strävar framåt,
kan på banen i fråga finna en utmärkt självutbildning. I
fråga om att inhämta bokligt vetande vågar jag t. o. m. anse
ett utlärlingsbetyg som typograf väl så mycket värt som ett
bättre läroverksbetyg. Hur oändligt mycket får inte den unge
sättaren läsa, och läsa synnerligen <i>noga</i> till. I alla möjliga
läroämnen blir han så att säga insatt. Förstår han att
tillägna sig av allt det myckna, han har tillgång till under det
dagliga arbetet vid kasten, skall han så småningom bli, vad
man brukar säga, hemma i litet av varje. Yrket i fråga anses
dessutom stå ett pinnhål högre än övriga hantverk, om <i>det</i>
nu kan göra något till. Huvudsaken är i alla fall: den unge
får sin törst efter vetande släckt på ett ganska praktiskt sätt
— han studerar och han föder sig på samma gång.

Jag fick en blus, som mamma sytt på natten och vilket plagg
föreföll mig vara vätt med hennes tårar. Den yngste skulle
ju ut i världen och börja slitet för brödfödan, vem vet vid
ett dylikt tillfälle hur kampen kan komma att sluta.

På »Normanska officinen», som det hette, kom jag under
fostran och vård av en äldre, mycket allvarlig herre, som hade
att leda mina första fjät. Han var den, som skulle bekomma
de slantar, jag under de tre första månaderna kunde sätta
samman, detta som ett slags arvode för den fackundervisning,
han bibringade mig. Efter de tre månaderna hade han att
avlöna mig på ett någorlunda anständigt sätt.

Jag placerades framför en kast och underättades om <i>hur</i> och
i <i>vilka</i> fack de olika stilarna lågo. Det fanns nämligen inte
sättmaskiner den tiden. För att underlätta mitt arbete, skrevs
bokstavens namn med krita på fackets kant.

Och det första verk, jag fick sätta, var — Rinaldo Rinaldini.

Jag hade läst den rövarromanen långt före, men jag
försäkrar, det var den käraste man kunde ge mig som »lärobok».
Den försonade mig hastigt med den nya omgivning, jag fått,
och den kom mig att glömma det ohyggliga i att stå på ett enda
ställe en hel, hel lång tio-timmars-dag. Men allt vänjer man
sig vid och snart nog försvann ömheten i »fossingarna», jag
blev lika duktig som mina nya kamrater.

Vi voro nämligen en hel del s. k. typografelever på
»officinen» i fråga; många av dem äro nu för övrigt välbeställda
boktryckare, en del ha blivit faktorer, men många stå ännu i
dag vid sin kast och plocka och plocka. Alla ha nämligen inte
kunnat sätta sig in i den nya tidens sättningskonster med
sättmaskiner.

Denna sista harang begagnar jag som inledning till ett kapitel
om mitt första redaktörskap. Jag började nämligen rätt snart
utgiva en kamrattidning. Den hette »Petitfyrkanten», så
kallad efter ett litet stilmellanslag. Tidningen i fråga var
handskriven och utgavs sålunda i endast <i>ett</i> exemplar, innehållande
av redaktören renskriven text samt av samma hand ritade
»gubbar». Att tänka sig, att detta enkla företag levde i ett par
år och ändå var hela inkomsten av företaget en krona per
nummer. Varje läsande betalade nämligen två öre per gång,
och det ville till att kontrollera, det tidningen lästes raskt och
på stället.

Varje torsdagsnatt satt jag under dessa båda år och petade
med detta blad, en slags andlig profoss vad det gällde att risa
de lokala fel, man upptäckt under den gångna veckan. På vers
och prosa, med eller utan »gubbar».

Man kan ju skratta åt denna naivitet, men helt visst var
publikationen i fråga ett utslag av den obetvingliga skrivklådan
hos utgivaren. Författa skulle han och utlopp för fantasien
måste han också ha.

Allt emellanåt försökte redaktören i fråga dock med intrång
även i mera »riktiga» tidningar. »Fria Ordet» hade saligen
avsomnat, men från Normanska tryckeriet utgavs dels »Tiden»
och dels »Gotlänningen», och till bägge insändes bidrag under
olika signaturer. Det kan betraktas som en ödets underliga
tragik, att jag själv en gång fick sätta brevlådsmanuskript med
ett till mig själv riktat — nekande svar.

Men jag fick ej min fantasis barn tryckta och införda i de
här nämnda tidningarna, var jag man för att skapa mig egna
publikationer, och bland gamla minnen från denna tid har jag
två tryckta tidningar, vilka jag icke allenast redigerat och 
författat texten till, utan även satt, tryckt och, vad den ena
beträffar, dragit pressen, när publikationen i fråga skulle tryckas.

Men det var icke allenast tidningsarbete, som upptog min
tid, min fantasi. Jag knåpade ihop en <i>revy</i> även. Min första
revy. Att den inte blev uppförd är mitt eget fel ... Jag fick
den inte färdig förrän ett gott stycke in på nyåret. Men jag
fann emellertid på råd.

Den tiden kunde man i Dagens Nyheter under strecket och
som följetong få läsa små revyer, uppförda såväl som icke
uppförda. Där skulle mitt »manus» passa, tyckte jag. Det hette
»En världsprocess» och var enligt tidens sed i en akt samt
framställde Gamla året, det var 1883, Nya året, Tiden och hela
ståten. Där funnos »körer och kupletter» plus allt det som den
tiden skulle finnas i en revy, bl. a. en oändlig lång slutkuplett,
i vilken årets händelser begabbades på övligt sätt.

Den blev, förståeligt, ej tryckt, men redaktionen hade
vänligheten att i »Brevlådan», det var den 9 januari 1884, skriva:
»Anonym: Rätt många roligheter, men skulle ha behövt större
omarbetning än red. var i tillfälle
ägna däråt. Att hämta på uppgivna
stället.»

<img l><i>Ernst Wallmark.</i></img>

Jag har tjugu, trettio år efteråt
inte fått så många rader, när jag
haft premiär på rätt så pretentiösa
stycken.

Därtill rådd av några vänner
inom teatervärlden, gick jag upp med
stycket i fråga till den då på modet
varande revy- och
lustspelsförfattaren <i>Ernst Wallmark</i>. W. tog
mycket vänligt mot mig samt bad mig
komma igen, och sedan han läst mitt
verk, gav han mig en del verkligt
goda råd. Många år efteråt och då
jag redan haft åtskilliga
framgångar, hade jag glädjen få tacka den då åldrige Ernst Wallmark
för att han tog emot den teaterbitne ynglingen och offrade
tid på att läsa igenom hans puerila verk.

</chapter>
<chapter name="XIX. Kavaljer, dans och flamma. — Jag skriver ett teaterstycke,
som verkligen blev uppfört. — En lustresa med snöpligt slut.
— En »musikalisk-deklamatorisk-dramatisk» soaré, som inte
gick bättre.">

<table o c><td>XIX.</table>

<i>Kavaljer, dans och flamma. — Jag skriver ett teaterstycke,
som verkligen blev uppfört. — En lustresa med snöpligt slut.
— En »musikalisk-deklamatorisk-dramatisk» soaré, som inte
gick bättre.</i>

Så kom kavaljerstiden med dansskola och första flamman.

Kotteriet av ungdomar, jag tillhörde, hade låtit skriva in sig
i en dansskola och här gick även »hon». Hon var pigg, brunett
och sexton år. Men hon var »galen» i teater även och
förklarade högt, att till teatern skulle hon, om hon så »skulle krypa
dit». Detta hennes stora mål kom henne att en liten smula
intressera sig för undertecknad, ity hon hörde att jag kunde
skriva ihop teaterstycken.

»Skriv ett stycke, som jag kan göra lycka i», sade hon.

Och jag skrev. Jag skrev ett stycke, vilket sedermera
uppfördes på en »riktig» teater och sålunda kan betraktas som
mitt debutarbete vad sceniskt skribbleri beträffar.

Det var i en akt och hette »Ett äventyr på skottdagen» samt
var avsett att uppföras var skottdag, vilket ju kan betraktas
»som en förmildrande omständighet». Jag måste erkänna, att
stycket var rätt så listigt uppbyggt, det avsåg kort och gott att
slå en min rival, min rätt så gynnade vän, han vid Operans
balett, ur den så kallade brädan. Och det lyckades utmärkt.
Hulda, så hette det hulda väsendet, blev eld och lågor vid
genomläsandet av manuskriptet. Där fanns kärlek och där fanns
sång, den senare bäst i hennes tycke, ity hon sjöng gärna och
hade en liten nätt röst. I sin glädje märkte hon knappast
satans arga list, att det var författaren, som under pjäsens lopp
var hennes utkorade och skulle njuta hennes kärlek. Min rival
märkte det emellertid, men var förståndig nog att ej »göra
sak» av det listiga påhittet. Han, ty han skulle förstås spela
med, fick en annan tös inom vårt lilla kotteri, till moitie i
pjäsen, bet sig i läppen och lät udda vara jämt.

Stycket skulle spelas i mammas stora sal på skottdagen den
24 februari 1884.

Vi hade nämligen nu kommit tillbaka till 14—16 Klara Norra
igen. För sista gången i övrigt. Mamma ansåg ju att i <i>den</i>
lägenheten låg hennes »lycka» gömd och inte ens den kolossala
hyran, 1,800 kr., hade förmått henne att avstå.

Här hade vi en duktig stor sal och den apterades nu till
teater. En dekoration målades på papp och spändes upp på
stora skärmar, ett stort, väldigt draperi, som passade till ridå,
fanns i mammas gömmor, och som ramp hade vi en på kant
ställd planka med små ljusstumpar bakom.

Och representationen blev rätt så lyckad. Alla kunde vi våra
roller, och den fulltaliga publiken, vilken betalt femtio öre pr
plats, hade alla skäl att vara nöjd med den enkla kost som
bjöds. Endast att se och höra den nätta primadonnan var värt
sin femtioöring.

Mitt förnämsta minne från aftonen var, att jag vid min
entré greps av den mest förfärande rampfeber, trots att jag,
som omtalats, stått på en verklig scen en gång i tiden. Det
blev alldeles vitt för ögonen, när jag först kom att stå inför
publiken, och jag famlade efter en vägg för att inte ramla.
Jag fick tag i en vägg också, men med det — ramlade väggen.
Det var vår ena kuliss. Publikens skratt återställde mig med
ens. Vad, tänkte jag, skrattar man ut mig! ... Vad skall
<i>Hulda</i> tänka? Med en jätteansträngning blev jag herre över
mig själv och spelade sedan för flera tusen miljoner.

Men samma med premiären. Vilka oförglömmeliga stunder
hade vi ej under repetitionerna, då jag fick agera emot »min
själs älskade». Hon gick helt upp i sin roll och vi hade
kärleksscener, som kom min rival att förbanna både pjäs och
författare. Hans roll i stycket blev rent tarvlig jämförd med min,
och vi teaterblängde på varandra, som man gör på en
riktig teater. Vid dessa repetitioner bjöds det i all enkelhet på ett
glas punsch, inköpt hos Engström & Dahlheim uppe på
Malmtorgsgatan.

De dagar, vi icke repeterade, träffades vi på isen på
Nybroviken, men där hade min rival avgjort företräde. Han kunde
göra både ytter- och innerskär och när han och Hulda åkte
tillsammans, svängde han så sirligt omkring som baletterade han
på själva Kungl. teatern. Men när vi lämnade isen, passade
jag på att fråga Hulda om något i vårt teaterstycke, och med
ens var han, den andre, borta ur hennes hjärta. Hon stack
sin arm under min och vi gingo gnolande på våra sångtexter
långt efter de andra. Rivalen blev, vad man skulle kunna kalla,
»förbenad» och lämnade oss. Vår unga lycka äcklade honom.

Helt visst hade jag här kunnat komma med något pikant
avslöjande och presentera någon nu mycket bekant primadonna
som vår efterträdda Hulda. Men <i>vår</i> Hulda fick aldrig sina
teaterdrömmar förverkligade. Hon dog ett år efter, vid endast
18 års ålder, och bland de sex ynglingar, som buro henne till
graven, gingo vi bägge, som strävat efter hennes hjärta,
bredvid varandra.

— — —

Nu började föreningslivet. Flickorna och gossarna i vårt
kotteri hade beslutat göra sammanträffandena mera
permanenta, och så föddes en liten förening som kom att heta »De
sju», emedan det var sju, som bildade samma. »De sju» levde
i flera år och levde både gott och flott. Föreningen
arrangerade familjebaler, ja, även privata maskerader, och hade
lyckats förvärva en så förnäm samlingslokal som Frimurarordens
lilla sal i ordenshuset på Blasieholmen. Det var t. o. m. riktigt
fina små baler, som där gåvos, och mellan danserna uppträdde
de talanger, föreningen förfogade över, med sång, deklamation
och annat i nöjesväg. Den här vännen, jag kallat min rival,
och undertecknad hade bl. a. ett glansnummer som två
negersångare. Det numret slog så pass an, att vi formligen
engagerades till andra ordensfester, varvid vi brukade få en femma
var och fri supé.

Med bränt papper och olja smorde vi in våra sköna anleten
samt anlade en brokig frackklädnad, och så sjöngo vi en engelsk
sång, den där varken vi själva eller publiken förstod. För att
höja den komiska effekten hade undertecknad en särskild
peruk, vilken, när man drog i ett i armen dolt snöre, kunde ställa
sig på kant. Oj, så man tjöt av glädje!

Att vi väl dock icke voro så »bakom» som amatörer, visar
följande: Här fanns i Stockholm på 1870-talet en mycket
populär sammanslutning, kallad T. V. (Thalias vänner.) Den
hade sina sammankomster på Börsen, och alltid spelades det
teater. T. V. hade så småningom slocknat av, och nu voro tio
år förflutna sedan dess. En smart herre med det allmänt
bekanta namnet Eriksson fann nu på att T. V. borde
återupplivas och dess tioårsdag firas. Han beslöt arrangera en
»musikalisk-dramatisk-deklamatorisk» soaré på Hotel W. 6. Vi
tillfrågades om vi ville biträda, och vad som då avgjort vägde
till Erikssons fördel var, att han lyckats få själva fru <i>Anna de
Wahl</i> att spela med. Som ackompanjatör var <i>Emil Andersson</i>
engagerad och han skulle stå för dansmusiken även, ty enligt
tidens sed, skulle det bli bal efter den
»musikalisk-dramatisk-deklamatoriska» avdelningen. Emil Andersson var en på
1880- och 1890-talen mycket bekant pianist, känd under namnet
»vidbrända Andersson». Han hade nämligen i sin ungdoms dagar
råkat ut för en brännskada, som berövat honom synen på ena
ögat.

Nåväl, vi skulle giva ett par enaktare, av vilka undertecknad
endast minnes »Den sluge bonden» av Sällström, ty i den pjäsen
hade jag den sluge bondens roll plus ett par växelsånger med
fru de Wahl, vilket jag helt naturligt var mycket stolt över.
Vi repeterade i en dansskola på Gamla Kungsholmsbrogatan
och allt var klappat och klart, när vi premiärdagen samlades
i stora W. 6-salen, numera hotell Continentals norra flygel.

Där var mycket folk, mest dansant ungdom, och
föreställningen blev, att döma av applåderna, mycket lyckad. Men
sedan var det också punkt och slut.

»Vidbrända Andersson» kom inrusande i våra loger, när vi
som bäst höllo på att sminka av oss, och frågade, om vi fått
pengar av direktör Eriksson. Hade ingen män'ska sett »direktör
E.». Kapellisterna fordrade emellertid sitt gage, sade han, 
innan de spelade upp till dans och den annars så beskedlige
Emil Andersson var eld och lågor. Han satte sig i förbindelse
med fru Bayoud, som då hade hotellet, och hon — skruvade
ögonblickligen ned gasen. Det skulle inte bli någon dans,
förrän arrangören betalt musik och lokal. Oss andra tog man ej
notis om.

Och där sutto vi nu efter så mycket arbete. Till på köpet
ansåg publiken att det var <i>vårt</i> fel, att det inte blev dans, så
vi uppträdande fingo smyga oss ut en baktrappa. Väl ute på
Klarabergsgatan, sågo vi de sista lågorna uppe i festsalen
släckas, sågo den danslystna, lurade publiken komma ned, och
hörde samma publiks omilda omdöme gällande vad de kort
förut så energiskt applåderat.

Det var en reell skandal, men arrangören, vilken stoppat
biljettkassan i egen ficka, sågo vi aldrig till mera. Så slutade
<i>den</i> »musikalisk-dramatisk-deklamatoriska» soarén.

Stackars fru de Wahl!

— — —

En gång gjorde »De sju» en lustresa till Södertälje.
Förhyrda ångaren Hållsviken II, samt annonserade offentligt.
Den resan blev också något till fiasko. Aldrig har det sedan
syndaflodens dagar regnat så, som när »De sju» skulle
förmera sin kassa med att arrangera en lustresa. Ingen människa,
inte ens våra närmaste vänner, vågade sig ut söndagen i fråga,
och där låg vid Riddarholmen Hållsviken II, särskilt förhyrd,
och med »god musik ombord», d. v. s. sex mans blåsorkester.
På den ordinarie Täljebåten dök en och annan ombord — inte
hos oss.

»Blås för tusan!» ropade den hygglige gamle kaptenen,
»kanske går dom hit då.»

Det blåstes så regnet skvatt om'et, och verkligen kommo
några lättlurade personer ombord. Själva voro vi, styrelsen
inberäknad, sexton personer. Och för denna lilla skara hade
en särskild båt förhyrts ...

Det hjälpte inte med blåsa längre och så ångade vi i väg. Då
blev det vackert med ens.

I Södertälje var badsalongen »vikt» för dans och dit tågade
vår stolta skara, företrädd av musik. Ungdomen har lätt att
glömma och man roade sig utan en tanke på, hur denna
äventyrliga färd skulle kunna honoreras.

Väl såldes några biljetter till danssalongen och väl lyckades
vi på kvällen vid avgåendet med musik draga några passagerare
från den ordinarie båten, men förlusten skulle i alla fall bli
hemsk, det förstodo vi. På hemresan dansades dock med liv
och lust på fördäck och en ädel farbror, som njöt av
ungdomens oförfalskade glädje, bjöd på bålar över lag, men
efterräkningen ...

Lyckligtvis hade kaptenen hjärtat på rätta stället. Han
efterhörde vad vi sålt extra och tog den lilla summan, varefter vi
själva fingo betala en krona var. Men musiken? Det blev
styrelsens privatsak att betala den ståten. O, hur strävade vi
ej i flera veckor innan, musikanterna fått sitt, men vi kunde
likväl säga med Niniche: <i>Roligt</i> var det!

— — —

Ett annat förslag till kassans förstärkande var att
arrangera en teaterföreställning på Djurgården, i den då nya
Alhambrasalongen. Den sjunde januari ... Man förstår att en slik
vinterdag skulle avskräcka även våra mest intima, men inga
varningar hjälpte. Vi repeterade med friskt mod, och
föreställningen, vid vilken det gavs tre enaktare, bl. a. Frans
Hodells »De bägge direktörerna», ett sällskapsteaterns verkliga
paradstycke, i vilket undertecknad spelade barnhusdirektören
och min vän balettmästaren gjorde Herkules på ett för övrigt
utmärkt sätt. Föreställningen torde helt visst betraktas som
en liten mönsterföreställning i sitt slag, men publiken var
fruktansvärt fåtalig. Den här gången var inte risken för
föreningen så stor, mest synd var det om källarmästare Kitzing, han,
som rådde om lokalen. Han hade nämligen föreställt sig att
det skulle bli rusning av publik och han trodde till på köpet
högt om denna publik, ty han köpte in tio dussin ostron att ha
att sälja vid supén. Det köptes inte en östra. Vi nöjde oss litet
var med en liten kallsexa till en krona person. Men även nu
stod glädjen högt i tak och man roade sig kungligt.

</chapter>
<chapter name="XX. En s. k. gaskafton och en skandalös publik. — Klen recett
för arrangörerna. — Kristina Nilsson-olyckan. — Ett
tanklöst polisbefäl. — Gustaf Fredriksons rådighet.">

<table o c><td>XX.</table>

<i>En s. k. gaskafton och en skandalös publik. — Klen recett
för arrangörerna. — Kristina Nilsson-olyckan. — Ett
tanklöst polisbefäl. — Gustaf Fredriksons rådighet.</i>    

Åren hade gått, som man säger, jag och min gode vän från
lästiden, min rival en gång, dansmakaren vid Operan, hade
att fullgöra vår värnplikt. Vi visste att det var en dyrbar
historia med köp av egen uniform, med hyrandet av eget tält
o. s. v., det gällde att söka få ihop till allt detta. Då föddes idén
att giva en s. k. gaskafton på Alhambra. Det hade givits flera
dylika tillställningar under vintern ute på Djurgården, och
varför skulle inte då även vi två försöka?

Man handlade raskt i ungdomens dagar. Min vän skulle
styra om att få Alhambrasalongen och jag skulle skriva en
revy — — — Han hyrde och jag skrev, och så repeterades
något som hette »I underjorden», och, egendomligt nog, flera
år efteråt kom att bli så att säga min första verkliga
teaterframgång.

Detta var i april 1885.

Varje kväll träffades de biträdande på »Göta elv» på
Jakobsgatan. Det var en mycket gemytlig gammal källare en
trappa upp, mitt emot Hamburger Börs. Här fanns en liten
festvåning, och efter repetitionerna åts en sexa, den där med
brännvin och småvarmt kostade en krona. Och det var de
medverkande ärligt förtjänta av. Bland dessa biträdande
funnos åtminstone tre, fyra stycken, som sedermera blivit
bemärkta män här i livet. Den tiden voro de enbart unga,
teatertokiga — och oförfärade. Helt naturligt såldes biljetterna
endast vänner emellan.

Men, som så många gånger före, visade det sig, att vännerna
voro ytterst få, och på aftonen, medan vi uppe på scenen
sminkade oss till de blivande framgångarna, satt mannen i
biljettluckan, så gott som alldeles ostörd, ty knappast mer än ett
femtiotal besvärade honom. Då fann den mannen på att handla
själv. Så menat nämligen, att han började skrika till publiken
som strök förbi vår biljettlucka på väg till Tivoli, skrek
väldeliga ut ordet »gask-afton», och inom ett par minuter var
salongen fullsatt. Ingalunda dock av vänner och bekanta, av
vilka man kunde vänta förståelse, framför allt överseende.
Nej, nu hade vi fått en publik — som vi kunde vänta <i>allt</i> av.

Den började genast vid entréen att, enligt den tidens
vilddjursliv, skräna och föra ett hiskligt oväsen. Mycket punsch
hade den tydligen fått innan den kom, och här var
servering vid småbord. Punschen började med ens så att säga flyta ute i
salongen, och det sades att man drack den goda svenska
nationaldrycken ur sejdlar ...

Vi på scenen voro stela av fasa. Vem i allt namn hade släppt
in dessa vilddjur? Mannen i luckan. Var var han då? <i>Borta</i>.
Borta med pengarna! Nå, han skulle väl komma igen, men hur
kunna tillfredsställa denna oväntade publik? Våra damer, unga,
snälla, anständiga familjetöser, förklarade stortjutande, att de
tänkte visst inte uppträda ...

Det hade bara felats det. Fått ställa in och betala igen
pengarna. Vi hade ju, vi på scenen, inga pengar.

Det var att sätta i gång. Och så började en av de största
skandalföreställningar, undertecknad i hela sitt liv bevittnat.
Publiken var bindgalen, den tjöt, sjöng med, hurrade och
beställde mera punsch, vilken senare gärna serverades, nu skulle
nämligen källarmästaren ta igen för de där ostronen året
före ... Ett eller annat nummer blev, förstås, godtaget. Vår
söta primadonna slog kolossalt an. Tacka för det! De ville
t. o. m. inte höra eller se någon annan än henne. Oss andra
hyssjade de ut, och ville man inte maka sig ut från scenen,
kastade de tombuteljer mot den envise. Primadonnan!
Primadonnan! skrek man. Och medan jublet rasade som värst i
salongen stod primadonnan och stortjöt bakom fonden.

Detta allt under första avdelningen, vilken upptog en hel
del lösa sångnummer. I pausen försvunno äntligen de värsta
skränfockarna. Det hade uppstått ett vilt slagsmål ute på
Slätten mellan artilleriet och gardena, och det slagsmålet skulle
vår publik absolut se.

Med det blev det lugnare i vår salong. Jag har minnet av
att det t. o. m. var mycket lugnt, ty jag kunde med papperet
mot klädlogedörren skriva — en visa om slagsmålet utanför.
En visa, sjungen på den på den tiden mycket populära
»Kopparslagarns» melodi, och, tack och lov, väckte den mycken
glädje. Vi kunde därefter inför tämligen lugn och välvillig
publik spela den lilla revyn, i vilken Mefisto spelades av vår
söta primadonna, iklädd välsittande röd trikå.

Vi lyckades, kort sagt, draga lasset i land utan den stora
skandal början lovade. Lyckliga, och glömmande vad vi varit
med om, samlades vi efter föreställningens slut i
Ladugårdslandskällarens festvåning, dit vi två recettagare inbjudit hela
truppen medverkande. En oförlikneligt glad natt.

Men vilken dag följde ej på den natten. Mannen i
biljettluckan var och förblev borta. Inte ett öre av vad han fått in
av de många bråkmakarna kom »direktionen» till godo.

När samma direktion på middagen gav sig ut till
Alhambrateatern, platsen för gårdagens gräsliga ångest och smädelse,
befanns att där voro endast tre kronor och några öre att hämta.
Det var s. k. programpengar. Och summan räckte inte ens till
middag åt de båda recettagarna, åtminstone inte i Alhambras
den tiden flotta matsal. Vi måste gå över till den billigare
Lilla Hasselbacken samt tära köttbullar och bruna bönor,
matsedelns billigaste föda.

Det blev hela »recetten».

— — —

Årtalet 1885 påminner om en synnerligen sensationell
händelse, den s. k. Kristina-Nilssons-olyckan.

Den världsberömda divan betraktades ju på sin tid som en
sagans gynnade prinsessa. Den fattiga Smålandstösen, som
genom sin förtrollande sång erövrat furstehjärtan lika väl
som hon gripit de stora folkens hjärtan, det låg väl om
någonsin saga över hennes liv. Och nu skulle hon låta allt 
Stockholm höra sin härliga stämma, framför allt det Stockholm,
som inte hade råd att betala dyra konsertbiljetter. Undra på,
att man rusade till från alla kanter och att platsen framför
Grand Hôtel var till trängsel fylld.

Och så kom hon då, den sagoomspunna divan, kom från
konserten i Musikaliska akademien, samt trädde ut på Grands
balkong. Hon måste ovillkorligen ha gripits av att se denna
snart sagt oöverskådlig folkmassa, ty hon sjöng som hon
kanske aldrig sjungit inför en betalande publik. Och hon sjöng
på visst sätt icke obelönad, ty de applåder, det jubel, som
belönade sången, var alltsammans obeskrivligt, det kom ur många
tusendens hjärtan, kom som ett tack för att hon unnat de breda
lagren njuta. Man ville aldrig sluta med applåder och
hurrarop, men sångerskan måste till slut draga sig tillbaka, det var
den 23 september, och den nordiska hösten är farlig för de
stora rösterna. Sångerskan försvann, balkongen låg öde och
massorna vände var till sitt.

Jag minns så väl, att det var en strålande månskensafton,
och undertecknad, som i sällskap med en ung dam stått i den
tätt packade folkmassan rätt nära kajen, snett mot hotellet,
vände stegen mot Norr. Kajen var alldeles fri och båtarna
hänvisade till andra platser. Vi började alla röra oss i riktning
mot Karl XII:s torg. Vi mera sansade i lugnt tempo, de mera
oförfärade pojkelementen i hastigare tempo, och jag minns
en hel kedja av dylika bråkmakare, vilkens stojande
medlemmar arm i arm trängde igenom massorna under sång och
hurrarop. Det var dessa ligistskaror, som kommo att ställa till
katastrofen, ty när de trängde undan massorna, kommo en mängd
folk rätt så nära sjön, och plötsligt hörde man skriken: »Ni
har oss i sjön!» Med det trängde dessa hotade skaror
våldsamt och panikartat upp mot Kungsträdgården och särskilt
mot det under byggnad varande s. k. Palmerska huset. Där
jag och min dam gingo var det t. o. m. mycket gott om rum,
och det var några få meter från den plats, där så många
olyckliga människor kämpade för livet.

Under strävandet att komma så långt från vattnet som
möjligt hade dessa arma, olyckliga människor stupat över de 
<img><i>Gustaf Adolfs torg i gamla dagar med Pallinska huset och hotell Rydberg.</i></img>
grushögar, som i och för rörnedläggning voro uppkastade utanför
bygget. De påträngande hade ingen annan utväg än bara tränga
framåt, och så stupade de i sin tur över de liggande, varpå
det blev en hög människor, ett berg av olyckliga, vrålande
offer, vilket »berg» under fullkomlig panik äntrades av andra
människor. Man trampade mitt i en människohög, och för
att kunna rädda sig undan måste man slå ut fönstren i huset.
Slamret av sönderslaget glas gjorde andra människor alldeles
vettskrämda, och människoberget växte ...

Först när massan skräckslagen tvungits vika in på
gräsmattorna, kunde man iakttaga den ohyggliga katastrofen. Döda
och lemlästade män och kvinnor lågo hjälplösa i en hög, och
att börja med släpade man in så många man kunde i de tomma
butikerna, vilkas väldiga glasrutor nyss krossats. Behjärtade
män, bl. a. Gustaf Fredrikson, hade rådigheten att rusa in
på Grand Hôtel för att söka läkarhjälp och underrätta
polisen.

Den senare fick lida mycken smälek, särskilt polismästare
<i>Semmy Rubenson</i>, vilken med närmaste polisbefäl sades ha
helt sorglöst bevistat konserten i Musikaliska akademien utan
att ha vidtagit några som helst skyddsåtgärder på platsen för
den kolossala folksamlingen. Några konstaplar ute vid kajerna,
men framför allt i hörnet där de farliga bråteshögarna lågo,
och all olycka hade helt visst varit avvärjd.

Men så starkt var det allmänna skrålandet och skrikandet
i folkmassan, att vi, som endast voro några meter från
olycksplatsen, inte hade förnummit de olyckliga omkulltrampades
jämmerrop. Först när vi kommo fram till hörnet, märkte vi
hur människor buros bort och lades ned på Kungsträdgårdens
gräsmattor. Då stod hela den fasansfulla tilldragelsen klar för
oss och för de sista i publikleden. Massor av andra
människor hade då passerat, utan att ha en aning om vad som hänt.
Flertalet stockholmare, vågar jag säga, fingo först dagen efter
av tidningarna reda på katastrofen. De, som skingrats från
sina bekanta, trodde dessa stannat kvar för att om möjligt
applådera sig till mera sång — och då lågo i stället dessa 
saknade döda på gräsmattan eller forslades de på bårar till
sjukhusen.

Icke mindre än <i>aderton</i> människor fingo den kvällen med
livet plikta för sin åtrå att höra den sagoomspunna nordiska
näktergalen Kristina Nilsson. Hon, som satt i lugnet där uppe
på Grand och icke hade en aning om vilken hemsk katastrof
hennes välvilja mot stockholmarna lett till.

</chapter>
<chapter name="XXI. Något om Helga de la Brache och hennes landstingsman.
— När man »ex'cerade» för 40 år sedan. — Egen uniform,
eget tält samt stor, egen »ammunitionskällare».">

<h3>XXI.</h3>

<i>Något om Helga de la Brache och hennes landstingsman.
— När man »ex'cerade» för 40 år sedan. — Egen uniform,
eget tält samt stor, egen »ammunitionskällare».</i>

Innan vi för alltid lämna 14—16 Klara norra, förtjänar
följande att inflikas:

Ett rum i våningen hade i och med min brors giftermål blivit
ledigt, och man annonserade efter »ensam, tyst hyresgäst».
Tidigt på morgonen kom en liten trygg herre av
lantmannatyp och betalade en månads hyra. Han skulle dock icke bo där
själv, utan det var för två äldre fröknars räkning han hyrde
rummet i fråga. Den lille trygge herrn var den s. k. förre
landstingsmannen Johansson, och den ena damen den så
mycket omtalade »prinsessan Helga de la Brache». Det var ju
rätt så egendomligt, att hon skulle komma att bebo en våning,
vilken ofta hade sett kung Oscar som gäst, detta när
hovjägmästare Ankarcrona innehade densamma.

Hon var mycket tillbakadragen, den s. k. prinsessan, men,
mycket gammal-rar att tala vid. Hon och sällskapsdamen levde
helt för sig själva, lagade maten själva eller köpte
färdiglagad mat, ingen visste vilketdera. Varje eftermiddag gjorde
de en längre promenad, och jag har tydligt minne av att de
efter en dylik promenad kommo mycket upprörda hem.
Fröken de la Brache hade sedan för min mor berättat, att de
kvällen före besökt Drottningholm, och bäst som de båda ensamma
kvinnorna suttit på en soffa i parken hade de blivit
observerade av kung Oscar. Kungen hade synbart upprörd ropat till
sin uppvaktning, att den i sin tur skulle tillkalla vakten för
att låta föra kvinnorna ur parken. De båda skrämda gamla
skyndade sig allt vad deras
ben förmådde komma undan
det vredgade majestätet.

<img l><i>Helga de la Brache.</i></img>

Efter den dagen var det
emellertid som om det
uppstått särskild oro bland
invånarna i det lilla rummet på
Klara norra, och
landstingsmannen syntes mycket ofta
på besök.

En morgon upptäcktes det
att rummet var tomt. De
gamla hade sent på kvällen
eller natten makat sig undan,
ingen visste vart.

— — —

<img r><i>Landstingsmannen Johansson.</i></img>

Många, många år efteråt fick jag
som tidningsman täta visiter av den
outtröttlige Johansson, och han
berättade då, att fröken efter
uppträdet på Drottningholm fruktat bli
fasttagen och inspärrad, varför
landstingsmannen hyrt henne en
bostad på Djurgården, detta var 1884,
och till den bostaden hade
flyttningen skett sent på kvällen. En
hyrvagn hade beställts, och i den
placerades de båda damerna samt det lilla
i bohagsväg de ägde.

Där ute på Djurgården dog hon,
för resten, den vittomtalade Helga
de la Brache, den 11 januari 1885,
och sagan om Gustav IV Adolfs
dotter var för alltid slut.


<img l><i>Författaren, red. 
Birger Schöldström.</i></img>

Vad sedan den energiske
landstingsmannens ideliga stämningar,
gällande hovet och hovet närstående,
och hans täta besök på
tidningsredaktionerna beträffar, resulterade
alltsammans i tomma intet, när hon
själv, prinsessan-portvaktardottern,
inte levde längre.

Undertecknad erhöll efter några
skribblerier om fröken i fråga,
följande varningsord från gamle
forskaren <i>Birger Schöldström</i>,
nedskrivna på en liten papperslapp:

<tab>»Broder Emil!

Jag förmodar att St. T. har 2:a uppl.
av Nordisk familjebok. Tag då fram band
VI, och läs sid. 47, vad jag där skrivit om
»Helga de la Brache». <i>Där</i> finner du sanningen om denna den fräckaste
äventyrerska och lögnerska, vårt land haft under hela förra århundradet.
Tilläggas må, att man även kom underfund med uppkomsten av namnet
»Brache» i st. f. Magnusson. Hon har en moster i Petersburg, gift med
en Brache, och detta namn tog hon med det sjangtila »de la» tillagt.

Jmfr f. ö. vad prinsen av Wasa skrivit om henne.

<tab><tab><tab><tab><tab><i>Vännen B. Schöldström.</i>

Jag vet naturligtvis <i>mycket</i> mer, som bevisar kvinnans lögnaktighet.»

Ja, vad hon nu var, en intressant bekantskap var hon,
behaglig att tala vid och därtill en stilla, tillbakadragen
personlighet, vilken absolut inte sökte göra propaganda för »sin sak».
En typ av alldeles särskilt slag, som det var av stort intresse
att ha sammanträffat med här i livet; ty förstuckna prinsessor
äro sannerligen ingen ... hm ... vardagsvara.

Det är lätt att misstänka, att det var den lille envetne
landstingsmannen, vilken var motorn i det hela. För visso trodde
han fullt och fast på damens höga börd, men med
smålänningens okuvliga iver sökte han också överföra sin tro på
andra, och hans arbete för att få pressen på sin sida var helt
enkelt fenomenalt. Han kunde komma dag ut och dag in på

redaktionerna, och till slut tröttade han ut alla och envar, så
fara var, att han fördärvade sin sak mer än han hjälpte den.

Och han tog alla medel till hjälp, t. o. m. övernaturliga
krafter. Han meddelade undertecknad bl. a. en samling drömmar
han haft. Sju stycken, vilka han minutiöst och med sin
utmärkta, lättlästa stil fäst på papperet. De voro intressanta att
läsa, liksom tydningarna även. Alla drömmarna utmynnade
helt naturligtvis i klara bevis för hans skyddslings höga börd.

Han hade det svårt i det sista, den gamle landstingsmannen;
allt han ägt, hade han offrat på sin fixa idé, och så fick han de
sista åren söka sitt uppehälle med att gå från dörr till dörr,
visserligen till bekanta personers dörrar, för att hålla ihop det
lilla hem, som han skapat åt sig och hustrun. Den 11
november 1917 dog han i största armod på Allmänna sjukhuset
på Flemminggatan, han, som stämde staten på miljonernas
mångfald.

I sanning en livstragedi så god som någon.

— — —

Det var något makalöst parodiskt att fullgöra sin värnplikt
under 1880-talets första halvt. Sammanlagda övningstiden var
34 dygn, fördelade på två år. Och ändå, vilket bestyr för de
stackars dygnen. I god tid skyndade man sig att anskaffa egen
uniform, ty man var väl ingen »basse». I tidningarna fanns
gott om annonser av ungefär följande lydelse: »En ytterst
litet begagnad gardesuniform, lätt att ändra, säljes billigt» ...

Man följde anvisningen, och hade man tur, kunde man få
»en ytterst litet begagnad» för 25—30 kr. Under själva
exercisen gick man ju i kronans kläder, så att så värst »begagnad»
hann knappast en uniform bli på den tiden. Nåväl, en
skräddare fick plagget om hand och han satte på nytt gult eller rött,
beroende på om man tillhörde Svea eller Andra gardet.

Detta visste man inte riktigt förrän mönstringen varit. Denna
försiggick i gamla Sivertska kasernen, där den tiden
Katarinaavdelningen av vår brandkår hörde hemma även. I den
väldiga salen samlades Stockholms ungdom, och då, som nu,
haglade lustigheterna om öronen på en, när man skulle in eller
ut från rummet, där mönstringsherrarna behandlat en. 
Typisk för situationen i fråga är följande, helt visst mycket kända,
men också målande historia:

Ut stegar en Söderpojke.

»<i>Nå?</i>» skrek hela högen på en gång.

»<i>Fri!</i>» ljöd svaret med både överlägsen och skadeglad ton.

»Vafö de?» hördes någon fråga.

»Plattfotad ...»

Det blev allvarligt tyst en stund, ity slik lycka kunde inte
alla påräkna. Plötsligt hördes emellertid en röst skära genom
salen alldeles i den »lyckliges» öra:

»Du, knyt väl till om halsen, så de inte går oppåt ...»

— — —

Undertecknad förhördes, mättes och undersöktes av läkaren,
varefter jag förklarades tillhöra Svea livgarde. Inom
parentes sagt inträffade det märkliga, att jag blev tilldelad samma
regemente, samma kompani och halvtropp samt fick samma nr,
nämligen 88, som min bror Hugo haft sju år före.

Kom så da'n före da'n. Det var för resten en mycket viktig
dag. På aftonen dagen före inryckningen samlades enligt
tradition Stockholms s. k. herrbeväringar i Berns salong, där
August Meissner den tiden förde taktpinnen och alltid visste
att välja en särskilt krigisk repertoar, och där man desslikes
den aftonen tilläts skräna litet mer än andra aftnar.

Iklädd den nya uniformen och med vita handskar på
händerna, gjorde man en entré, vilken varit värdig en Napoleon.
I den mäktigt illuminerade parken sutto redan ett par hundra
beväringar, med vilka man hade att, om tillfälle gavs, förbrödra
sig. Man skulle ju »kämpa sida vid sida» hela sjutton dygn ...

Närmast vid bordet hade man sina tältkamrater. Man var
mest alltid tre om ett tält. Detta tält, som brukade hyras hos
segelmakare Österberg eller Tull på Österlånggatan, kostade
femton kronor <i>med</i> golv, och dagen före hade man varit med om
att sätta upp samma tält ute på Gärdet alldeles i närheten av
Borgen. Det gällde nämligen att vara rätt så listig vid den
uppsättningen. Kunde man få sitt tält placerat i något av lägrets
hörn, underlättade detta i hög grad vid den s. k.
bondpermissionen, man kunde då komma mera oförmärkt in i tältet.

<img r><i>Fyra om ett tält — och en butelj.</i></img>

I tältgolvet fanns,
vilket ej var så
oviktigt, en lucka för
källaren, och det gällde att
se till det denna
källare grävdes tillräckligt
djup ... Man hade icke
så litet att lägga ned i
källaren. Från
vinhandlaren hade man vetat
att mot kredit
förskaffa sig obegränsat antal
hel- och halvbuteljer
med punsch och
konjak. (Viskyn var inte
riktigt känd än.) Med
bryggaren hade man
uppgjort att han skulle
köra ut två gånger i
veckan och likadant
med vattenfabriken.

Det var en rätt
praktfull syn att skåda ned 
i en dylik källare de
första dagarna. Sedan smalnade lagret av rätt märkbart.
Korpralerna skulle framför allt ha sitt jämna underhåll, detta,
för att man skulle slippa ifrån allt för besvärliga vakter eller
handräckningar. Det fanns, på tal härom, tältherrar, vilka
hade hittat på knepet att sätta enklare etiketter på den
dyrbarare konixen och tvärtom, detta för att lura i korpralerna att
de fingo bättre vara. Emellertid gick den fina konjaken
ovanligt hastigt åt i alla fall, berättades det.

»Inte kunde det falla mej in att ta av den <i>fina</i> sorten, inte»,
försvarade sig syndaren sedan med.

Allting var, som sagts, färdigt i fråga om bostaden på
Gärdet, och nu hade man att liksom taga farväl av det civila

livet ... Man skulle ju vara borta i hela sjutton dygn ...
Därför denna halvt vemodiga supning i Berns.

Emellertid eldades man så småningom. Musiken var
outtröttlig med sina krigarsånger, och efter mest varje skulle man
stå upp och göra honnör. Honnör för konung och fosterland,
honnör för hela kungliga huset och dess anförvanter, honnör
för August Meissner, honnör för källarmästaren ...

Och klockan sex morgonen därpå skulle »helvetet börja».
Utanför kaserngrindarna samlades hela kontingenten,
stadsbeväringar och »bassar», i en klunga. De senare mestadels endast
uniformerade på huvudets vägnar. En mössa ansåg man sig
alltid liksom tvungen att ha som utrustning. Och så
»putellen». Det är bedrövligt att omtala, hur illa berusade vid sin
ankomst dessa våra unga fosterlandsförsvarare voro förr i
tiden. Alla kunde inte omhändertagas, men många fraktades
direkt till arrestlokalerna, och där sutto ett flertal kvar när
»excisa» var slut och det var tid för andra att resa hem igen.
Det blev naturligtvis extra övningar för slarvarna. De, som
under själva exercistiden burades in för ett och annat, övades
i en särskild tropp och hade sålunda ingen s. k. surkål att
äta upp.

Först erhöll man sina kronans uniformskläder, de där man
försökte få så illa passande som stod till. Att gå klädd som en
komplett Pelle Jöns ansågs övermåttan lyckat, och mer än
en sprättade loss skärmen på den s. k. Jannemössan, eller
gjorde man annan åverkan på persedlarna, för att bli än mera
komisk. Man skulle ha kunnat taga det hela för en ren
maskerad, om man så velat.

Alla kunde dock inte få kronans kläder. Som t. ex. vännen
målaren <i>Herman Feychting</i>, vilken redan som yngling var så
pass korpulent, att han väckte uppseende. Herman gick
småskrattande omkring bland oss i flera dagar. Civil och utan
tjänstgöringsplikt. Man måste nämligen sy kläder åt honom.
Vad han avundades av oss »stackare», som voro tvungna att
trava på Gärdets nötta gräs medan han, Herman, kom och
gick som han behagade.

Man handskades, som sagts, rätt så vårdslöst med kronans
kläder; för att emellertid inte få efterräkningar, måste
kalfaktorn hålla dem någorlunda snygga. Man hade »kalfaktor»,
se, och den sysslan åtog sig i allmänhet vice korpralerna, allt
mot en ersättning av fem kr. pr man för sommaren, d. v. s. de
sjutton dygnen. Först bestämdes våra tältplatser, ty fastän vi
en hel del hade s. k. egna tält, skulle vi likväl ha en bestämd
plats i kompanitälten, de senare tälten icke alltför behagliga.
Det skulle, om jag ej misstager mig, vara nitton man och en
korpral i varje sådant tält. Alla lågo med fötterna mot
tältstången och huvudena ut mot periferien. Oftast såg man
huvuden sticka ut utanför tältet, och då var det ett kärt nöje för
alla förbigående, att med en kvist eller ett strå killa den sovande
i näsborrarna, men huvudet drogs ögonblickligen och med en
kraftig svordom tillbaka.

Detta om kompanitälten. Annat var det med de egna tälten.
Man var, som förut omtalats, tre om ett dylikt tält, men det
fanns tält som beboddes av två, ja t. o. m. av <i>en</i>. Och det var
sannerligen inte småsaker i lyxväg, man kostade på sig. Först
den bekväma järnsängen, så lavoar samt byrå. Men det fanns
tält, i vilka man kunde se både rakbord och — spelbord.

När man alltså fått platsen i sina kompanitält anvisad,
återstod det att stoppa madrassen till samma plats. Stora linnevar
fylldes med halm och därmed var den »möbleringen» färdig.
Nu vidtog den s. k. exercisen, ärligt talat, en komplett parodi,
bestående av en rätt omständig undervisning i honnörgivning
och gevärsrop. Man fick grundligt lära sig att skilja på olika
breda ränder på hovekipagens kuskar, för att inte frestas skrika:
a-i-i-i-i-i-gevä-ä-ä-ä-r! för åkande uppvaktning och det s. k.
hovfruntimbret.

</chapter>
<chapter name="XXII. Om beväringsliv i gamla dagar. — Hur man väcktes och
hur törsten släcktes. — Den »förfärliga ex'cisen». — Ett
djärvt tilltag ... för att möta flamman. — Vi få strängare
befäl. — En major i sino prydno.">

<table o c><td>XXII.</table>

<i>Om beväringsliv i gamla dagar. — Hur man väcktes och
hur törsten släcktes. — Den »förfärliga ex'cisen». — Ett
djärvt tilltag ... för att möta flamman. — Vi få strängare
befäl. — En major i sino prydno.</i>

Klockan 5 på morgonen väcktes hrr beväringar av tre lika
argsinta som morgonfriska trumslagarpojkar, vilka travade
lägret runt och slogo för brinnande livet. De första morgnarna
trodde man att man kommit rakt in i avgrunden, och
förskräckta, yrvakna och frågande satte vi oss upp i bäddarna.
De voro inte goda att se på då, de goda fosterlandsförsvararna.
Hår och mustascher voro av rimfrosten bistert grå och man
kunde taga dem för gamla grånade krigsbussar. Längre fram
i tiden blev man van även vid den sortens väckning och då
kunde det vara ett nog så styvt arbete för
korpralen-kalfaktorn, att skaka liv i pojkarna, av vilka en del kanske inte
kommit hem förrän vid tretiden på natten.

Äntligen skrudad i kronans kläder, begav man sig ut för att
i marketenteriet få en kopp kaffe och bröd. Var kassan klen,
fick man nöja sig med kronans underliga svartsoppa, ihälld i
den till allt dugande gamla kopparflaskan, som följde med
utrustningen. Och så in i troppen. Hrr officerare kommo nu,
även de ganska »ruggiga», man hade hört deras glada sorl i
officerstältet när man kom smygande in i tältgatan vid
tretiden. De voro sura till humöret och röto till höger och vänster.

Sedan en bland de s. k. herrbeväringarna, som brukade
tjänstgöra som klockare, läst »Fader vår», sjöngs det med
synnerligen skrovliga röster och tydlig olust »Din klara sol går åter
upp! ...» Ibland dalade sången av, och då var det hrr
officerare, som fingo taga i och rädda situationen. De sjöngo inte
för vackert, de heller, och det var en befrielse, snart sagt, när
den konstifika ceremonien var över. Befälet hade nu att
uttaga vakter och handräckning för dagen och därvid inträffade,
att de goda herrbeväringarna genom sina vänner korpralerna
räddades från mer än en obehaglig tjänstgöring som t. ex.
högvakt och vakt vid arresttältet, till vilka tjänster de s. k. bassarna
kommenderades. En absolut orättvisa, men — så gick det till.

På det kom: giv akt! och så tågade man ut till Gärdet, där
man delades upp i halvtroppar och där korpralerna hade att
meddela en allt vad fosterlandet krävde av den tidens
värnpliktiga.

Det var lustigt iakttaga, hur korpralen så småningom
avancerade med sin lilla tropp, tills han och den kom in på skuggat
område och helst ur officerarnas synvinkel. Lat var korpralen
och lat var lite var, så ett tu tre kommenderades »lediga» och
man slog sig ned i gräset allesammans, där korpralen
undfägnades med cigarretter. Fanns det gummor med »munkar»,
men framför allt med surmjölk, då kalasades värre, oftast på
herrbeväringens bekostnad, och därmed inleddes ett slags
brödraskap i halvtroppen som lyckligt jämnade ut de många andra
orättvisorna, pojkarna emellan. Vid eftermiddagsexercisen
kunde det rent av hända, det samma herrar »salade» till
<i>konjak</i>, och så medgav korpralen, att en av manskapet fick lämna
ledet för att på omvägar över Gärdet gå till Lindqvistens
vinhandel på Ladugårdslandstorg och inköpa halvstopet i fråga,
vilket sedan delades mellan korpralen och »bassarna». De andra
hade ju varor i sina tält.

Efter tre timmars morgonexercis blev det en frukostpaus på
en timme, en paus, som i många fall begagnades att återtaga
den avbrutna morgonsömnen på. Tio var man åter ute på
Gärdet och knogade där till klockan tolv, då dagens egentliga
rast kom, den räckte till klockan fem.

Herrbeväringarna rusade in i sina tält och gjorde stor
toalett, ty nu kommo de timmar man riktigt kunde ståta i sin
militära glans.

I egna, skinande uniformer, med vita handskar på händerna
och cigarretten i mun, man rökte som mest »Caporal» den
tiden, tågade man nu i väg till staden. Väl över Gärdet fick
man vid tullen tag i en droska eller, om man hade tur, en s. k.
bönhas, en illegitim droskkusk, och så kastade man sig fyra
upp i ekipaget samt kom på ett glänsande sätt in i staden, där
man sedan skildes åt för att äta i hemmet eller på
inackorderingsställen, ofta på restauranger, varefter flertalet träffades
i »Berns», där obligatoriskt dracks eftermiddagskaffe. Där
sutto på den tiden även officerarna och det kunde inträffa, att
man såg beväringar sitta vid befälets bord.

Permissionssedlar behövdes ej för dessa stadsfärder annat
än om söndagarna.

Och hur det kunde gå till med permissionsgivningen, är
följande typiskt för: undertecknad hade en söndag av någon
ännu i dag outgrundlig anledning nekats permission.
Löjtnanten var ovanligt snäv och tyckte att 88:an bättre passade
i lägret än i staden. I lägret en söndag, då man skulle ut på
extra sommarnöje med flamman ... Det var i en dylik
situation ingenting annat att göra än vända sig till
vännen-korpralen. Denne skrattade.

»Låt fangrå själv gå in till sta'n», sade han med
häntydning åt löjtnanten, som nekat skriva ut permissionssedel, »så
ska jag sköta om resten.»

Med det tog han upp en gammal permissionssedel ur
fickan, plånade med radérgummit ut förre innehavarens namn
samt datum och skrev ut sedeln i mitt namn ... Löjtnantens
namn under sedeln stod, förstås, kvar, och så tågade
undertecknad i väg med en permissionssedel, vilken, om saken
upptäckts, kunnat kosta den hygglige korpralen både fängelse och
degradering. Men vem tänkte på faran av att bryta mot
krigslagarna, när man skulle träffa flamman.

Det gällde emellertid att vara i lägret vid taptot klockan
åtta, och det hade man god tid till. Man hann t. o. m. dricka
det traditionella kaffet i »Berns», men, allgode, där satt dagen
i fråga löjtnanten, som vägrat en permission.

Det var nog så spännande, att hela tiden bevaka sin »löjtis»,
för att så snart denne rörde på sig, vara beredd att gno före,
hugga en droska vid Nybron och i dånande fart köra ut till
lägret. Väl där, påtogos kronans kläder och vid uppropet kunde
man visa sitt befäl, att man inte svikit sin plikt ...

— — —

Klockan sex på vardagarna började eftermiddagsexercisen,
den mest tröttsamma av allt fosterlandsarbete. Trötta efter
middagen voro vi och varm låg solen över det vida fältet.
Timmarna sniglade sig rent av fram och det var med en
obeskrivlig njutning man hörde signalen uppe från lägret att
inryckning skulle ske.

Men tror någon att man nu gick till vila? Visst ej!
Flertalet begav sig åter, alla iförda sina fina uniformer, till
staden, för att återkomma mot morgonkulan. Det var dock
ganska kinkigt att försöka komma över Gärdet en tidig morgon,
när solen låg på och de fint blankade knapparna i rocken
återspeglade morgonsolen i all sin glans. Vagn kunde man
inte begagna, ty en dylik upptäcktes alltid.

Man hade därför hittat på att vända rocken ut och in, samt
även vända mössan bakfram. Det var en syn att se en massa
beväringar så skrudade komma i spridd ordning på olika
vägar upp mot lägret, se deras smygande steg och så se dem
med en gång springa in i tältgatorna. Det var sedan stört
omöjligt för vakterna, vilka för övrigt gärna »gjorde sin
plikt» och haffade de s. k. herrbeväringarna, att få tag i
sprakfålarna.

Jag vågar kalla hela denna s. k. värnplikt en parodi, ty när
dagarna för brödmönstring kommo, och då vi skulle visa vad
vi lärt, voro vi precis lika »lärda». Flertalet hade ju i
skolorna fått lära alldeles samma tempon.

Vi fingo nu återlämna våra persedlar. All begagnad halm
och allt papper brändes på ett stort, stort bål och så
marscherade vi åter ut i det civila livet, efter, vad man verkligen hade
panna kalla — »den förfärliga exercistiden» ...

Året därpå ryckte man in på nytt för ytterligare sjutton
dygns »vapenövning». Samma exercisparodi vidtog och —
samma festande även. Nu tillkommo dock målskjutning och
en fältmanöver. Till den förstnämnda erhöllo vi <i>sex</i> skarpa
patroner och det gällde att ute vid skottvallen på Stora 
Skuggan visa vad skada man skulle kunna åstadkomma i
fiendernas led — om nämligen faran skulle vara nära.

Undertecknad siktade och sköt. Sköt en trea, vilket ansågs
vackert nog. Tyvärr kom man snart underfund med att jag
träffat tavlan — <i>bredvid</i> den, som jag siktade på.

— — —

Fältmanövern, vilken utmålades som synnerligen
strapatsfylld med oändliga marscher och dålig mat, lyckades jag med
hjälp av min snälle vän korpralen smita ifrån. Jag kunde få
handräckning under tiden i staden, sade han, och den tog jag.
Handräckningen i fråga bestod i att vi skulle, fyra man högt,
bära mat till högvakten på Gustav Adolfs torg. Beväringen
vaktade nämligen staden medan garnisonen låg på manöver.

Det verkade tämligen komiskt att se fyra herrbeväringar,
iklädda schangdobla uniformer, komma dels med en stor
cistern, innehållande den varma maten, och dels en låda,
innehållande bröd, marscherande från Kungliga borgen ned till
Gustav Adolfs torg, detta två gånger om dagen. Själva hade
vi åtminstone synnerligen roligt åt denna vår tjänstgöring,
vilken räckte i tre dagar och tillät oss att på mellantiderna vara
fullt lediga och, utan kontroll, njuta vår frihet, allt medan
våra kamrater travade landsväg och lågo ute på halm flera
mil från Stockholm.

»Hellre en hederlig kökshandräckning, än våga livet i fält»,
var tydligen allas trängtande mål.

På tal om kökshandräckning, var denna bland det
obehagligaste som fanns. Ännu användes den tiden s. k. kokgropar,
där gröt och ärter kokades i väldiga kittlar och av utsett
handräckningsmanskap, vilket, bedrövligt att säga, briljerade
med att låta det hela verka så snuskigt som möjligt. Och
som det <i>diskades</i> ... De stora bleckmuggarna kastades mest
odiskade i en hög och sen var det den ätandes sak, att klara
det hygieniska.

Vad som gjorde en ont, när man passerade de s. k.
kokgroparna, var slöseriet med t. ex. gröt och ärter. Väldiga
massor anrättades, men det mesta stjälptes i svinmatstunnorna,
och det är att märka, hur en massa fattiga samlats med 
krukor och kärl, för att söka få en slick med av överflödet. Men,
fanjunkaren dekreterade att svinmatstunnorna skulle bevakas,
för att inte människorna skulle komma åt svinmaten.
Densamma utgjorde nämligen fanjunkarens sportler.

— — —

Det hade skett en nyindelning av Stockholms olika rotar,
och vi, som första året exercerat på Svea garde, överfördes
året efter till Andra gardet, varmed följde, att vi måste låta
sy om våra uniformer. Det gula på kragen, axlarna och vid
armlederna ersattes med rött och i stället för »saffransflätor»
voro vi nu »rödstjärtar». I exercis väg betydde det föga, men
vi fingo annat överbefäl.

I stället för den hjärtans fine majoren Frans v. Heland,
kompositören (död på våren 1923), fingo vi major Dævel,
och den hade sannerligen inte namnet för ro skull. Han höll
redan en av de första dagarna ett dundrande strafftal till i
synnerhet den s. k. herrbeväringen. Han hade upptäckt, att
det brann ljus i ett av de enskilda tälten samt att man satt
och spelade kort i tältet ... Nu ville han upplysa oss om att vi
»inte längre voro vid Svea garde och fingo göra som vi ville ...»
Han skulle — och här drog han till med en kraftig ed — lära
oss veta hut, och finge han se ljus i ett tält, skulle han
egenhändigt riva upp tältet med både tältpinnar och brädgolv ...

Det var början det ... Nå, ett par tält blevo också
upprivna, om »egenhändigt» eller ej, minnes jag icke, och tältets
herrar för resten av exercistiden inlogerade i kompanitälten.

Major Dævel var en sträng herre, som hade manskapet
fullständigt i sin hand. En gång berättades det, kom han mitt
upp i ett militärslagsmål ute på Djurgårdsslätten, varvid han
upptäckte, att det var »saffransflätorna» och »rödstjärtarna»,
de senare hans egna pojkar, som slogos. Han rusade då mitt
in i högen mellan de kämpande och lyckades få så pass
respekt, att han kunde driva de sina i flock hem till kasernen.
I sanning ett ovanligt kraftprov.

</chapter>
<chapter name="XXIII. Jag blir »tanddoktor» och försöker dra ut en tand på ...
en tandläkare. — Teatergrillerna spöka trots allt. — Mitt
första teaterstycke uppföres. — Om Folkteatern i gamla
dagar. — En vänlig och en ursinnig kritiker.">

<table o c><td>XXIII.</table>

<i>Jag blir »tanddoktor» och försöker dra ut en tand på ...
en tandläkare. — Teatergrillerna spöka trots allt. — Mitt
första teaterstycke uppföres. — Om Folkteatern i gamla
dagar. — En vänlig och en ursinnig kritiker.</i>

Ja, så hade jag slutat tjäna fosterlandet och samtidigt den
Gutenbergska konsten även. Innan jag drog i fält, hade jag
nämligen fått mottaga s. k. utlärlingsbetyg och var, vad man
kallade, konstförvant. Nu kom bror Hugo emellan och tyckte
att jag lika gärna kunde sätta in tänder som sätta in stilar.
Han mindes min händighet från tidigare år och tyckte att
vi två bröder kunde arbeta mot ett mål — att underlätta
målets tuggande för andra.

Det blev ett betydligt bekvämare liv än fordom. Framför
allt mycket mera uteliv, ity att bror mins familj under
sommaren bodde på landet. Vi åto ute, vi två, och alltid på
förstklassiga ställen. Jag minnes så väl, hur svårt det var att vänja
lilla magen vid alla de nya gotter, som nu vankades. En
utomordentlig värd var nämligen min gode broder, och han
hade med det skaffat sig en rätt så förnämlig umgängeskrets.
Men roade vi oss duktigt, så arbetade vi även som hela karlar.

Alldenstund min bror inte var examinerad, förestods
praktiken under dessa mina första år av en medicine läkare, en
hjärtans trevlig man, och undertecknad fick sålunda inhämta
en hel del medicinsk vetenskap även, vilket väl kunde
behövas, ty med ett var jag nu avancerad till — doktor.

»Doktor» sade alla de snälla tanter, jag efter anvisning av
»den riktiga doktorn» fick taga hand om. Det var, förstås,
de allra enklaste fallen jag fick syssla med, men så småningom
tillägnade jag mig en hel del erfarenhet, och ännu i dag kan
jag som oftast träffa personer, vilka jag »kvackat» ihop gebiss
åt eller hjälpt med preparering av sjuka tänder. Och de
klaga inte.

— — —

En sommar for min gode broder till Köpenhamn, till
utställningen där, det var 1888, och våran doktor var på
förordnande. Jag fick då stå ensam för rusthållet, skötte patienterna
alldeles på egen hand, men beder få säga ifrån, att jag inte
åtog mig något som kunde åsamka samma patienter den
ringaste skada. Vid mera allvarliga fall hade jag att skicka
vederbörande till en bekant legitimerad tandläkare, vilken var
vän till min bror.

Den här ovan omtalade examinerade tandläkaren överfölls
en sommarsöndagseftermiddag av den mest infernaliska
tandvärk.

Han telefonerade och bad undertecknad draga ut tanden
i fråga. Och som det inte finns något som inger en sådan
medömkan, som att se en tanddoktor med tandvärk, åtog jag
mig uppgiften. Det blev en kalabalik. Doktorn satte sig i
stolen, överräckte sin bästa tång och sade:

»Dra nu ... Kvickt som tusan!»

Det drogs, men tanden satt kvar.

»Nytt tag ... Dra bara! ... Jag tål vad jag får.»

Nya krafttag. Omöjligt.

Nu började det dramatiska. Doktorn hjälpte till att draga
ut sin egen tand. Det var alltså fyra händer, som höllo om
tången, men tanden var absolut fastvuxen. Doktorn och
patienten dansade rummet runt.

»Drag», skrek doktorn. »Värre! ... Vä-vä-ä-ä-ärre!!!»

Det var stört omöjligt. Långa stunder måste de båda
kämparna vila sig och så togs det i på nytt. Tanden satt där den
satt. Den vanvettiga dansen kring golvet med en karl som
hängde fast vid en tand, hade emellertid till slut det goda
med sig, att den förfärliga värken upphörde och tillsammans
med sin »kollega» gick så doktorn ut att äta middag.

Värk i den omruskade tanden fick han dock aldrig mera.

— — —

Man får ej vara för munter vid en operationsstol. En dag
behandlade jag på doktorns befallning en tand, som skulle
prepareras för att senare fyllas. Som vanligt sökte jag med
små historier hålla patienten vid gott humör, så inga plågor
skulle kännas. Och lyckades över förväntan, ty patienten
satt med munnen på vid gavel, utan att ens med en suck ge
till känna, att det dock rotades i närheten av en blottad
tandnerv.

När allt var färdigt, underrättades patienten om att nu
slapp hon gapa längre. Hon gapade ändå. Ny vänlig
tillsägelse, fast utan resultat. Hon hade munnen alltjämt på vid
gavel. Till slut upptäcktes orsaken. Hon <i>kunde</i> inte sluta
munnen — underkäken hade »gått ur led». Nå, sådant hade
man sett förut och med att sticka in pekfingrarna i
patientens mun, trycka på bortersta tänderna samtidigt man med
tummarna sköt käken bakåt, hoppade allt tillbaka i sina gamla
gängor.

»Brukar det här inträffa ofta?» frågades det.

»Ack ja, kära doktorn, så snart jag skrattar det minsta,
går alltid käften ur led!»

— — —

Det är inte alltid kval och tandagnisslan i en tandläkares
operationsrum. Många gånger kan där råda skämt och glam
och helt visst kan tanddoktorn med litet gott humör bota
vad inte instrument och farmakopé förmå.

En ganska »körd» historia var denna:

»Gör det mycket ont?» frågade den vänliga tanddoktorn.

»Inte i tanden», svarade patienten, »men vill doktorn ta
bort manschettknappen ur ögat på mig, vore jag tacksam ...»

— — —

Vrål vid tanduttagningar och sakta kvidanden under filandet 
av tandrötter, intet förmådde hindra operatören att tänka
på en lustig refräng eller en glad replik, passande för det
eller det pjäsmanuskriptet.

Under polerandet av tandplåtar och stifttänder arbetade
hjärnan med att skapa scener och dialoger. Särskilt lekte
det lilla enaktsstycket från sällskapsteatern i mammas sal i 
hågen och när nu ett nytt skottår närmade sig, beslöt jag
göra om mitt förstlingsverk samt försöka få det uppfört på
en riktig teater. Snart förelåg ett
prydligt utskrivet pjäsmanuskript och
anonymt insändes detsamma till
Folkteatern, vilken då just nyskapats av
teaterdirektör <i>Carl Lund</i> och spelade
under synnerligen blygsamma
förhållanden.

     <img l><i>Carl Lund.</i></img>

     <img r><i>Albert Alberg.</i></img>

<img r><i>Direktör Ludvig Zetterholm.</i></img>

Teatern hade gamla anor, särskilt
var den bekant från den tiden
Selinders barnteater var inrymd där, den
hade sedan förhyrts av trion
Josephson—Zetterholm—Wallmark och
hette då Ladugårdslandsteatern. <i>Albert
Alberg</i>, han som med sådan glans gav
»Jorden runt på åttio dagar», »Från
jorden till månen» m. fl. utstyrselstycken, 
hade också spelat på teatern i
fråga, vilken han döpte om till 
Bijouteatern. Sedermera hade »Bijouteatern» förhyrts av trollkarlen
Max Alexander, vilken visade den färgade fontän, som
kallades »kalospinterotomatokrene». Där hade också uppträtt en
herre, som hette Nolleroth, utan att dock lyckas komplett draga
ned lokalens anseende. Nu hade, som sagts, teaterdirektör
<i>Carl Lund</i> hyrt lokalen, ärligt arbetande att höja samma. Det
var han, som hittade på namnet Folkteatern.

Till denna lilla blygsamma scen var det ju inte så tokigt
att sända ett förstlingsarbete, och det blev också antaget. Ett
brev, inlämnat på Allmänna tidningskontoret, meddelade en
dag den anonyme författaren, att hans stycke skulle spelas
första gången på skottdagen den 24 februari 1888.

Spelad på en riktig teater! ... Författaren växte flera tum,
och mitt bland kvidande människors jämmer hörde han bara
sina visor nynnas, såg han sina teaterfigurer agera.

Så kom dagen, då han skulle se sitt opus på affischerna
staden runt.

Jag minnes att jag knappast kunde sova natten före. Tänk,
om namnet på pjäsen såg fånigt ut på affischen, tänk om det
var tryckfel på'n ...

Tidigt smög jag mig ut och kunde glädjesamt konstatera,
att allt var som det skulle. Rollerna voro i bästa händer och
direktören själv, vilken för övrigt var en boren komiker, hade
den komiska huvudrollen — den jag själv spelat fyra år förut ..

Och så kom kvällen.

Någon rusning var det inte, men »det såg anständigt ut»
i salongen och utan att vara känd av någon, kunde jag fritt
höra utlåtandena från publiken. Stycket spelades förträffligt
och när ridån sänkte sig, var bifallet livligt nog.

Så kom det då. Det där ni vet. Det mest spännande av
alltihop — ropet på författaren. Det kom från en herre,
vilken satt framför den inropade författaren själv. Den
mannen var en på sin tid synnerligen illa ansedd man. Han utgav
en ökänd s. k. gristidning, kallad Brevlådan, men han fick
med ens ett så sympatiskt drag över sig, tyckte jag. Han
föreföll att vara en verklig hedersman och hans upprepade 
     <img><i>Min första affisch.</i></img>
rop: författaren! för-fat-ta-ren! klingade som en fanfar. Det
blev liv i salongen, flera ropade och till slut ropade
författaren själv — på författaren. Ridån höjde sig och direktören
meddelade publiken det obligatoriska: »författaren befinner
sig icke på scenen närvarande, men jag ska framföra
publikens tacksamhet».

Och allihop skreko vi: bravo ! ...

Efteråt träffades direktören och författaren vid en toddy
i Blanchs kafé och därvid diskuterades först och främst
författarhonoraret. Jag föreslog själv tio kr. i ett för allt och fick
det kontant. Hade direktionen begärt tjugu — för den
uppförde stycket, hade den fått det. Man diskuterade även vad
kritiken skulle komma att säga. — Den enda, som offrade några
rader på stycket, var den omnämnde s. k. grisredaktören.

Men den tiden var det ytterst sällsynt att man skrev
recensioner över vad den unga Folkteatern gav. Den förste
ansedde kritiker, vilken ägnade teatern i fråga en smula
uppmärksamhet, var märket —x—n i Nya Dagligt Allehanda
(redaktör <i>Arvid Axelsson</i>). Någon gång då och då förekom
en recension, och vilket nu denna kritik var rosande eller
tvärtom, så mottogs den med glädje av den lilla ensemblen
på Ladugårdslandstorg. Den kritiken visade att någon fann
prestationen åtminstone värd — kritik.

En gång hade man däruppe, för att söka bli jämställd med
andra teatrar i huvudstaden, särskilt tiggt en bekant kritiker,
redaktör <i>Victor Sjöberg</i>, göra sig omaket att besöka teatern
i fråga. När den mäktige kom, var ett enskilt litet rum
iordningställt för hans räkning, precis som hade det varit en
kunglig, man väntade. Direktören i egen person mottog vid
dörren, och inne i det lilla rummet fanns allt gott i bufféväg
dukat, särskilt fanns där sprit och likörer, ity teatern hade
endast s. k. kaférättigheter. Och den käre Victor S. lät sig
gotterna väl smaka samt behagade under mellanakterna uttala
sig mycket berömmande om aftonens prestation.

Programmet var slut och man skyndade hjälpa på med
ytterplaggen. Då, himmel och elände, voro den mäktiges
galoscher puts weg. Obeskrivlig uppståndelse. Den inbjudne,
som var mycket prudentlig av sig, råkade i raseri. Hans nya
galoscher. Naturligtvis skyndade man sig förklara, att ett
nytt par fotfodral skulle anskaffas dagen därpå.

Det hjälpte ej, han var ju nu hänvisad att gå hem utan
galoscher, och det kunde ju komma att kosta honom livet.

Vem mäktar beskriva direktionens sorg. Man letade från
vind till källare. Intet! Och den inbjudne avtågade högst
desperat.

En stund efteråt fann man galoscherna — de hade blivit
inklämda bakom dörren i det avstängda rummet.

Det kom inte ett ord om teatern i tryck.

</chapter>
<chapter name="XXIV. En kostlig premiär på gamla Folkan med en ursinnig
artillerist som hjälte. — Om hur »O, Charlotta, Charlotta,
Charlotta» föddes. — Om en revy som det var svårt ta'
döden på.">

<table o c><td>XXIV.</table>

<i>En kostlig premiär på gamla Folkan med en ursinnig
artillerist som hjälte. — Om hur »O, Charlotta, Charlotta,
Charlotta» föddes. — Om en revy som det var svårt ta'
döden på.</i>

Den var något till blygsam i gamla dagar, vår kära
»Folkan». Egentligen var den danslokal, mycket bekant under
namnet Östermalms ordenssalong, och Carl Lund hyrde av
den som hade »ordenssalongen».

<img l><i>August Berndt.</i></img>

Enligt kontrakt skulle teaterföreställningarna vara slut
klockan tio på lördags- och söndagskvällarna, de kvällar då det
var dans. Det var på den grund kostligt nog att iakttaga den
fart, med vilken man spelade på scenen, för att kunna
uppfylla bestämmelsen i fråga. Hann
man ej sluta föreställningen på laga
tid, hade man förargelsen se hur
baldirektionen mitt under spelet
började plocka bort parkettstolarna
samt langa dem upp på raden. Det
var nämligen lösa stolar på
parketten den tiden.

När teaterpubliken skyndade ut,
stod balpubliken i kö för att rusa in
och börja balen, en bal, för resten,
vid vilken »Blinda Kalle» svarade
för musiken.

Det var en rätt omväxlande
repertoar, som Calle Lund bjöd på. Där
gavs bl. a. Döden fadder, Ringaren
i Notre Dame, Ett resande 

teatersällskap och, naturligtvis, Värmländingarna. Men på vårsidan
1889 vågade sig direktionen på att giva fransk fars. Det var
Droskan 117, man gav. Det blev en mäktig succès, ty man
och man emellan sades det att stycket var kolossalt sviniost.
Ack, det stycket skulle för visso i närvarande tid kunna
betraktas som ren barndramatik!

<img><i>Folkteatern på 1880-talet.</i></img>

Calle Lund kunde på de recetterna reparera sina affärer
riktigt gott och hade nog liknande småsaker i beredskap för
kommande säsong, då det meddelades honom, att
innehavaren av danssalongen, dir. Eriksson, nästa säsong tänkte driva
teatern själv med teaterdirektören <i>August Berndt</i> som
scenisk ledare. Den senare hade i många år varit meddirektör
vid Mindre teatern och 30 oktober 1886 öppnat Vasateatern
i Stockholm, vilken teater dock gått honom ur händerna. Det
var alltså en uppblomstring för gamla »Folkan», och det icke
sceniskt allena, utan i
så avseende även, att
den nye innehavaren
ämnade inreda
ordentliga parkettbänkar samt
uppsätta riktig ridå
m. m. Carl Lund måste
med sorg i hjärtat gå
ifrån teatern och tog
engagemang vid
Djurgårdsteatern.

<img l><i>Blinda Kalle.</i></img>

En dag när
undertecknad stod i med
tandklippningar och så
kallad nervdödning, fick
jag besök av två
herrar, den ene var
direktör E. på Folkteatern
och den andre teaterns
komiker Gustaf
Larsson. De undrade om
jag inte ville skriva en
invigningsrevy till
hösten, den dag teatern
kunde öppnas efter
genomgången modernisering.

Några dagar efter
kunde jag meddela de båda herrarna min idé. Stycket skulle
bli i en akt och spela på Östermalmstorg med teaterbyggnaden
på fonddekorationen.

I stycket skulle uppträda en hel del typer, som alluderade
på den nygjorda teatern och så skulle Thalia i egen hög
person förklara teatern invigd. Bland figurerna intog, minnes
jag, en poliskonstapel ett framstående rum. Ja, den polisen,
den skulle naturligtvis vara med! Den här gången ganska
berättigat, ity att vår polis året i fråga fått de glänsande

kaskar, den ännu i dag ståtar med. Det uppstod visserligen
svårigheter att få en dylik kask, men man förlitade sig på
att få låna en gammal tysk pickelhuva, som teaterns förre
innehavare Carl Lund var lycklig ägare av.

Men han nekade absolut att stå till tjänst och ännu samma
dag som premiären hade man ingen poliskask och det fastän
plagget i fråga spelade en ganska stor roll i stycket.
Författaren sökte personligt inverka på Calle Lund, fast
förgäves, ridån var på väg att dragas upp, men Gustaf Larsson,
som skulle ha kasken, stod där barhuvad. Det var en
förtvivlad situation, en patrullerande konstapel utan huvudbonad
ute på ett öppet torg, i närheten av vaktkontoret på
Fyrverkaregatan ...

Då fick författaren en idé. Han gav sig ut på torget att
söka upptäcka en artillerist. Artilleriets mössor hade en viss
likhet med de avlagda polismössorna och hellre en mössa av
gamla snittet än intet alls. Där kom också mycket riktigt en
artillerist på väg till kasernen. Med löfte om fribiljett och
att mössan endast behövdes en kort stund, gav mannen med
sig och lycklig hastade författaren in bakom scenen. Där
upptäckte man, att den röda knappen mitt fram på mössan inte
alls passade för en polis, varför man resolut tog och
sprättade bort den.

Med det var skandalen färdig. Artilleristen, som satt på
»hyllan», såg genast att man burit våldsam hand på mössan,
och som det betydde livstids arkebusering för honom, rusade
han in bakom kulisserna och ämnade sig direkt in på scenen,
för att återtaga sin egendom. Man måste formligen hålla
den ursinnige mannen. När äntligen Larsson kom ut från
scenen blev mössan honom fråntagen och artilleristen rusade
bort under de värsta okvädingsord, gällande allt vad
komedianter heter ...

Det var för den stackars komikern i stycket att slå i
publiken, att den fina kask, han just hade väntat få — den hade
man knyckt av honom inne på saluhallskafeet och så fortsatte
han sin roll barhuvad ...

— — —

<img l><i>Skådespelare Gustaf
Mallander (Malle).</i></img>

Det är nu inte på en slik bagatell
ett styckes vara eller icke vara
beror, pjäsen hade framgång även
utan poliskask. Dagen efter köpte
man för resten en leksakskask hos
Leja och gjorde om den så gott man
kunde.

»Efter reparation», som stycket
hette, gick den 26 augusti 1889 och
höll sig rätt länge på repertoaren.
Författaren vågade därför erbjuda
sig att komma med en <i>nyårsrevy</i>
för teatern även.

Den hade skrivits redan 1888 samt
inlämnades då anonymt till
Vasateatern, vilken det året styrdes av
Anna Pettersson (sedermera fru
Norrie), Vilhelm Kloed och
Mauritz Gründer. Ett brevsvar till Allm.
Tidningskontoret meddelade den
glada nyheten, att stycket, som hette
»Per telefon», godtagits och att författaren skulle vara »av
godheten» infinna sig på kansliet. Och där gjordes det upp att
jag skulle få två hundra kronor i ett för allt och att pjäsen
omedelbart skulle börja repeteras för att vara färdig den 1
januari 1889.

Med vilket jubel mottogs inte det budskapet! Vasateatern
var en »riktig» teater, trion, som ledde den, populära krafter
och Anna Pettersson skulle själv vara med i revyn.

En repetition fick jag se — men inte mer. Tredjedag jul
kom ett brev, upplysande att man inte kunde ge revyn enär
ett avtal med Ludvig Josephsson tvang direktionen att 1
januari taga upp »Bellevilles mö» ...

Man lovade dock att spela stycket på en matiné, det var ju
inrepeterat, men, naturligtvis, spela på förf. risk. Bäst ansåg man
det vara, om författaren associerade sig med t. ex. <i>Gustaf
Mallander</i>, vilken den tiden mycket sysslade med matinégivande.


Jobevars, visst var den glade, gemytlige »Malle med på saken,
men det behövdes ett par tre hundra kronor för att ordna en
matiné och <i>han</i> hade inga. Hade förf.? Nej. Tja, så sprack
då hela förslaget och där stod nu den nyss så förhoppningsfulle
revypappan med sitt manuskript och en bunt roller.

Hårt var slaget — men dödande var det inte. Jag hade en
gång hört en historia om Frans Hedberg, då han var på
höjden av framgång. Han hade gjort ett slags fiasko med ett
stycke på Dramaten. Dagen efter kom H. tidigt på
förmiddagen ut till Bosin på Djurgårdsteatern med en
manuskriptrulle i handen.

»Det var mig omöjligt sova efter olyckan i går afton, jag
satte mig ned och började skriva på ett nytt stycke ...»

Och så lämnade han Bosin första akten på
»Stabstrumpetaren», vilken sedermera blev en jättesuccès.

Kunde en författare av Hedbergs storlek så lätt övervinna
motgången, borde en pilipasker som jag, löd reflexionen, kunna
bära både avslag och fiaskon.

»Per telefon» stoppades då ned i skrivbordslådan, men året
efter togs den fram, gjordes om och inlämnades, som sagt,
på »Folkan», där den också spelades med stor framgång.

Men direktör Berndt hade ett privat pjäsförslag även. Han
hade under sin direktörstid råkat ut för en eldsvåda i
Östersund men lyckats rädda en del manuskript, bl. a. partituret
till operetten »Nanon», och nu ville han, att jag skulle med
hjälp av vad det illa brända manuskriptet gav — skriva honom
en ny operett-text.

Anbudet kunde ju anses lockande, men jag begagnade idéen
samt skrev i stället ett folklustspel, som jag kallade »Lottas
namnsdag».

Gubben Berndt blev topp tunnor rasande och bad mig dra
sju mil in i glödhetaste etc. med mitt »lusspel», som han
kallade det.

Jag gick inte dit Berndt pekade, jag gick till Berndts
direktör, Eriksson, och han tyckte riktigt bra om stycket. Berndt
fick order att sätta det i scen, vilket han väl knappast gjorde
med så glada känslor.

Nå, »Lottas namnsdag», i tre akter, slog bra an, och det
är sedermera under årens lopp givet ett par repriser av
detsamma. Det var i det stycket som sången »O, Charlotta,
Charlotta, Charlotta, dig jag ägnar min glödande sång» förekom.
Sedermera vorden ett av Sigge Wuffs starkaste nummer.

Efter vi nämnt sången i fråga, kan det tilläggas, att
densamma blev mycket populär i Danmark även samt utan
vidare inlades i en sommarrevy.

Detta senare medförde, att Birger Schöldström, som året
i fråga redigerade om den allbekante Axel Ivar Ståls visbok,
tog med visan, men satte inunder — »efter dansken Schmidt».

Att den tiden få någon att tro en svensk om att kunna skriva
en populär originalkuplett, var sannerligen inte lätt.

Det tillhör historien, att jag i Stålska visboken desslikes
kallades Erik i stället
för Emil.

— — —

<img l><i>Mefisto och Dufvan i nyårsskämtet
»I underjorden».</i></img>

Först året efter
skulle jag dock komma att
slå det s. k. »stora
slaget». Det var det där
lilla spexet, som gavs
skandalkvällen på
Alhambra, »I
underjorden», som lekt mig i
hågen. Det blev
omarbetat och gavs på
Folkteatern 1 januari 1890.

Då hade Carl Lund
lyckats återfå teatern
och den var honom väl
unnad, det var ju i
alla fall han, som först
ryckt upp det lilla
Thaliatemplet. »I 

underjorden» blev mycket
populär och en eller
annan minnes kanske
ännu den lustiga figur,
kallad »Bengel», som
Carl Brovallius (nu
en värderad kraft på
K. Dramaten) gjorde,
liksom det täcka paret
Mefisto och Duvan,
framställt av
fröknarna Alma Sahlberg (nu
fru Bodén) samt Edith
Lagström (död sedan
många år).

<img r><i>Emil Strömberg.</i></img>

Dessa senare
avritades t. o. m. i
Söndags-Nisse, vilket ansågs
som en stor ära den
tiden.

Revyen i fråga hade
så rotat sig, att vad än
man tog upp i pjäsväg,
ömkligen sprack och
måste nedläggas.
Revyn togs ideligen upp
och ständigt
annonserades »sista»,
»ovillkorligen sista», »absolut»
och »oåterkalleligen
sista gången». Till slut var direktionen så utpumpad i fråga om
detta »sista», att man på affischen fick skåda — »På publikens
begäran för sista gången» ...

Stycket inbragte författaren allt som allt — femtio kr.

Med <i>den</i> lilla framgången var jag emellertid, vad man inom
teatervärlden kallar, »över knölen». Jag fick till kommande
nyår beställning på revy till <i>Vasateatern</i>, vilken den tiden

regerades av den glada
duon <i>August Warberg</i>
och <i>Emil Strömberg</i>.

<img l><i>Fru Emma Ekström-Meissner</i>
i nyårsrevyn 1894.</img>

Den revyn hette »I
slumpens värld», men
gick endast, trots den
hade »Mikadon» som
förpjäs, halva januari
samt kallades på den
grund — »I stumpens
värld».

1894 hade jag i så
fall större lycka på
samma scen. Då hette
revyn »I ballong», och
särskilt slog det året en
grilljannig
Stockholmstyp mycket an,
spelad av tenoren <i>Alfred
Klinger</i> (död 1 januari
1907). Men även en
typ, vilken framställde
en Oprisgäst, som varit
med vid plundringen,
när Operakällaren
stängdes, senterades
högt och rent. Han
hade alla fickor fyllda med restaurangens servis samt sade sig
ha två lagerträd utanför scenen.

Bland uppträdande i den revyen kunna vi nämna fröken
<i>Emma Ekström</i> (nu fru Meissner) som briljant dansade
den då nya serpentindansen samt fröken Thulin, vår
sedermera så avgudade operadiva <i>Anna Oscár</i>.

Nu följde den ena revyframgången den andra, och som det
naturligtvis inte är meningen att här räkna upp dem — det
kan måhända bli ett kapitel eller en liten bok för sig — ägna
vi i stället en motgång några ord, emedan den visar, att det

inte enbart var <i>revy</i>, som lekte i
hågen.

<img r><i>Emil Hjertstedt.</i></img>

Jag hade satt mig att dramatisera
Henrik av Trolles roman »Jacob
Duwall» och inlämnat stycket till
Nya teatern (nuvarande
»Svenskan») samt, vilket kunde betraktas
som ett under, fått det antaget.
Även här spelade oturen in, mitt
under repetitionsarbetet måste
direktören, han hette <i>Emil Hjertstedt</i>,
lämna teatern ifrån sig, och därmed
krossades alla förhoppningar på
»Jacob Duwall». <i>Victor Holmqvist</i>,
som övertog teatern, ville icke på
några villkor övertaga Hjertstedts
förbindelser.

Emellertid måtte min »Jacob» väl inte ha varit så
undermålig, ty flera gånger och flera år efteråt har Gustaf Ranft,
vilken skulle spela huvudrollen, frågat varför jag inte söker
få upp stycket i fråga.

<img l><i>Victor Holmqvist.</i>
(Efter Sven Anderssons
medaljong på gravstenen.)</img>

Ack, ett äventyrsstycke i elva tablåer är ingenting för våra
nuvarande direktörer.

— — —

Ett rätt så lustigt uppdrag i
skaldeväg, fick jag en dag i slutet av
april 1891 av direktionen på
Alhambra — jag skulle i rimmad form
hälsa skräddaren <i>Herman Zeitung</i>
välkommen till våra bygder. Den
gode skräddaren, en liten
undersätsig, pigg karl, hade gjort sig ett
namn med att tjuvåka länderna
emellan. Han brukade gömma sig i
en stor packlåda och vid
framkomsten låta engagera sig på någon
varieté.


Nu hade »skräddaren i låda», som han älskade kalla sig,
plötsligt anlänt pr ångbåt till Stockholm, upptäckts och skulle
förevisas på fru Haberkorns Alhambra.

Mitt på blanka förmiddagen, och medan jag som bäst höll
på med mina medmänniskors tandpina, kommo d. v.
regissören på Alhambra, skådespelaren <i>Axel Sernqvist</i>, jämte
teaterns kapellmästare <i>Sven Ehrling</i> med en flåsande begäran,
att jag på minuten skulle skalda ihop något om skräddaren
i fråga, något som Axel Sernqvist kunde sjunga på kvällen,
när skräddaren och lådan skulle visas på scenen.

Det var lätt nog den tiden och efter en liten stund gingo
herrarna med kupletten och jag var en tia rikare.

Mannen med lådan uppträdde, verserna sjöngos och
etablissemanget hade mycken glädje av alltsammans.

Sedermera lät Herman Zeitung någon god vän smussla sig
ombord på ny lådfärd till ett annat land där han på nytt blev
besjungen, som varje storman och upptäcktsresande förtjänar.

Hit till Sverige kom han aldrig mera.

<img><i>Från Sveasalens brand den 4/3 1899.</i></img>

</chapter>
<chapter name="XXV. En publikgunstling. — Han ville till cirkus, men
hamnade på kontor. — De första stegen på varietétiljorna. —
Mot höjderna. — En ödesdiger Finlandsturné. — I
dödens famn.">

<table o c><td>XXV.</table>

<i>En publikgunstling. — Han ville till cirkus, men
hamnade på kontor. — De första stegen på varietétiljorna. —
Mot höjderna. — En ödesdiger Finlandsturné. — I
dödens famn.</i>

Stockholm hade blivit komplett varieté-tokigt. Här var
under åren 1888—1891 varieté i snart sagt varenda knut. Det
hela hade börjat så blygsamt där uppe på Mosebacke och med
några enstaka artistuppträdanden i Blanchs av bl. a. Elis
Sandelin och John Nordström samt Hanna Ewertz i Berns. På
somrarna hade Stockholms Tivoli synnerligen förstklassiga
föreställningar, men med att den ståtliga Sveasalen 1889
inrättades till varieté, var gärdet upprivet. Alhambra och
Novilla ute på Djurgården begynte ha öppet året om, t. o. m. i
den gamla cirkusen vid Grevturegatan började man »varietéa».
En särskild tidning, »Varieté», utgavs av Alma Rek (<i>Hjalmar
Ekeroth</i>, död 1907), och teaterartisterna gingo massvis över
till den bättre betalade »nykonsten». I samma ryck kom <i>Sigge
Wulff</i>, kom <i>Bianca</i>, kom <i>Lars Bondeson</i> och en hel hop andra.

Här en liten kort erinran om den förstnämnda, Sigge Wulff,
förvisso en av de mest avhållna, mest firade kuplettsångare
Sverige tills dato haft:

Bror Sigfrid Lindgren eller »Sigge», som man allmänt sade,
hade tänkt bli affärsman och i det syftet varit i Hamburg
åtskilliga år, men han var en sällskapsbroder som få, sjöng till
luta och trakterade pianot på ett synnerligen glatt pojkaktigt
sätt. Han kunde desslikes imitera och uppträdde gärna. Icke
underligt alltså att han i denna varietégalna tid drogs med i
strömmen och lät sig lockas av en moster, fru Schmidt, vars
man hade ett bekant resande musikkapell, att följa kapellet
Sverige runt som
kuplettsångare. Före
honom hade
skådespelaren <i>Thorald Ebbesen</i>
under namn av Ebbe
Thoraldsen gjort
mycken lycka på tribunen,
så ock <i>John Berthman</i>,
att ej glömma <i>Gerda
Viberg</i> och <i>Hulda
Malmström</i>.

<img r><i>Duettisterna Ebbe Thoraldsen 
och dvärgen Gustaf Andersson.</i></img>

Det kan här inflikas,
vilket det är sant eller
osant, ett påstående, att
Sigge som pojke tänkt
ägna sig åt cirkus. I
Kristianstad, där han
var född, uppträdde
cirkus Schumann, och
dess prestationer hade
till den grad
intresserat Sigge och en hans
kamrat, att bägge
beslöto »taga
engageman». De bägge
pojkarna fingo prova och
hade så bra utmärkt sig
i trapez, att de skulle
få följa med cirkusen.
Direktör Schumann lär, efter vad det berättas, själv sökt upp
Sigges pappa, men där var det med en gång täfft. Det blev
aldrig någon cirkusartist vare sig av unge Lindgren eller hans
kamrat.

Denne kamrat var för övrigt den sedermera som
kuplettsångare bekante <i>Hilding Nihlén</i>.

De voro skol- och lekkamrater, och det är att anteckna, att
när Sigge dog, upptogs hans sångarmantel av just den gamle

lekkamraten Hilding, vilken blev
den som bäst förstod att imitera
Sigge Wulff. Hilding Nihlén var
då examinerad regementsmusiker
och tjänstgjorde i orkestern på
Nya, nu Svenska teatern.

<img l><i>Gerda Wiberg, som debutant.</i></img>

Sigge skuttade ned från
kontorsstolen och gav sig ut på
sångarstråten. Hit till Stockholm kom
han vid jultiden 1889, och hans
moster fru Schmidt tillskrev
undertecknad ett brev med begäran
att taga hennes skyddsling i
betraktande, han uppträdde »på
prov» på Mosebacke.

Jag kom in i hans loge och fann
en lång ung herre med en trevlig
s. k. nuna. Han skrattade friskt
och visade gärna de vackra
tandraderna, men var absolut fri från
alla schåser. Enkel, flärdfri och
naturlig, en kärnpojke kort sagt,
med ett strålande humör och aldrig
svårbedd, när det gällde roa sitt
publikum. Han uppträdde i en
underlig kostym, sannolikt sydd
och komponerad av mostern, en lång kulört frack, ett
par rutiga byxor och hög grå hatt samt med en smal käpp i
handen. Hans repertoar var ogenerat hopsatt av vad den
tiden fanns tryckt i kuplettväg, bl. a. den redan omtalade
»O, Charlotta, Charlotta, Charlotta», som var snuten, d. v. s.
sjöngs »utan författarens medgivande», samt ett par danska
visor, nödtorftligen översatta, bland dem »Ves du kœnner
kærlighedens Flamme, Flamme, Flamme». Han sjöng även gärna
Bellman, varvid han ackompanjerade sig på en luta, vilken
senare var klädd med långa, brokiga band. Lustigast var han
emellertid, då han ackompanjerade sig själv på tribunens piano

och som oftast, för effektens skull, slog flata handen mot
pianots ena sida.

<img r><i>Hulda Malmström,
när hon debuterade.</i></img>

På Mosebacke gjorde han föga lycka.

Ute på Alhambra hade man emellertid fått nys om den unge
svensken, och Alhambras musikledare och regissör, Sven
Ehrling, skyndade att göra kontrakt med, vad det sades, ett gage
om femtio kronor i veckan. Inte illa betalt för övrigt, om
man ihågkommer, att Lars Bondesson på samma ställe under
flera månader erhöll — tre kronor pr kväll.

Sigge Wulff kom till Alhambra och uppträdde på en
tribun i kaféet samt hade ett av de små krypin, som annars
voro serveringsbås, till klädloge. Här, i den visserligen
rökiga, men intima lilla kafélokalen, var han
kanske till sin största fördel. Här kände han
sig förvisso som uppträdde han i familj,
skulle man kunna säga, ty här återfann han
ideligen samma ansikten i salongen. Med
framgången följde behovet av ny repertoar
och, att börja med, översatte undertecknad,
som, ärligt talat, redan från början fått stora
sympatier för den okonstlade, kamratlige
sångaren, en eller ett par danska visor. Men så
skrevs en dag »Fyrverkeri-visan» (En fattig
och utsliten fan etc.) samt »Sådan är
Karl-August» och »Katarina», »O, I fruar» plus
en mångfald andra kupletter, vilka alla
gjordes till s. k. schlager tack vare Sigges sätt
att sjunga dem. Vi voro ständigt
tillsammans, Sigge och undertecknad. Som oftast
kom mitt under en zwyck ett uppslag till
någon refräng. Sigge slog sig ned vid pianot
och man letade ut en lämplig melodi, ibland
skakades det formligen visor ur armen, visor,
vilka Sigge kunde gå in och sjunga på rak
arm inför sin tacksamma publik.

Det var en oförglömmeligt glad tid.
Särskilt minns jag de månader, undertecknad

bodde i nr 23 Artillerigatan, bodde på nedre botten, medan
målaren <i>Axel Peter</i> bodde en trappa upp och <i>Johan Strömberg</i>
(sedermera direktör på »Folkan») residerade två trappor upp.
Hos Johan Strömberg var <i>Nalle Halldén</i> inackorderad samt
umgingos desslikes två så glada själar som målaren <i>Axel
Axelsson</i> (»Fresken») och skådespelare <i>Klingbom</i>.

Vilka glada ateljéfester hos Peter, vilka hejdundrande kalas
hos Johan Strömberg! Och alltid var Sigge med, sjungande,
agerande, skrattande ungdomens obeskrivliga sorglösa skratt,
ovetande om att sagan skulle bli så kort, så kort ...

Om »Fersken»-Axelsson gå ännu i dag de galnaste historier,
alla visande hans snabba replikkonst och oförfärade
bohêmehumör. Här en, som tilldrog sig på gamla Manègeverandan,
där vi om somrarna brukade dricka kaffe:

»Fersken» satt närmast mot barriären åt, vad vi nu kalla,
Skansvägen (Skansen var inte påtänkt den tiden) och från
sin upphöjda plats såg han en av Djurgårdsteaterns då allra
grönaste aktörer komma.

»Gyda, herr B», ropade »Fersken», »va' ger dom på teatern
i kväll?»

Man kunde ju vänta ett hövligt svar, men den unge aktören
svarade spotskt:

»Jag är ingen affisch.»

»De <i>ser</i> jag», svarade »Fersken» blixtsnabbt, »herrn har
ingen <i>stil</i> på sej ...»

— — —

Sommaren 1890 var Sigge favoriten ute på Tivolis stora
friluftsvarieté, där han engagerats mot 500 kr. i månaden
och dit noblessen talrikt mötte upp den tiden. Där vicomte
Soto Maior, Portugals populäre minister, hade stående
biljett. Dit det bättre Stockholm med förtjusning gick efter att
ha njutit av de Davidsonska gourmetmiddagarna på
Hasselbacken. På hösten uppträdde Wulff — »hela Stockholms
Sigge», som det nu hette — i Berns stora salong. Han hade
nu skapat en ny typ, och att skapa den var undertecknad
med om.

På Tivoli hade uppträtt en tysk danskomiker, en s. k.
     <img r><i>Sigge Wulff.</i>
     Ett av hans senaste porträtt.</img>
»gigerl», som hette Littke Carlsen.
Den typen hade Sigge sett i
månadtal, och slutligen beslutit lägga om
sin egen typ à la Littkes. Denne var
klädd i en liten kort frack-jacka, om
ordet tillåtes, och stramt sittande
svarta trikåer, Sigge lät göra sig en
slags kavajkostym av rutigt
fodertyg, satte sidenslag på den, köpte sig
en elegant chapeau-claque och
desslikes en väldig käpp med en lång,
tung krycka på. Typen blev aldrig
riktigt Littke Carlsens, utan en, vad
man då kallade, jannetyp, som slog
kolossalt an, ja, som efterapades
litet varstans. Då samtidigt »Jones
grill», restaurangen vid
Norrmalmstorg, blivit tillhåll för det unga, mera
snobbiga Stockholm och salig Jörgen
lancerade ordet »grilljannar», blev
Sigges skapelse med ens kallad
»grilljannen». Som »grilljanne»
gjorde han oerhörd succès i Berns
och i landsorten, men framför allt i Finland.

Det var absolut hans olycka, denna senare turné. Han blev
till en början rent avgudad där borta på andra sidan. »Jag får
aldrig vila», skrev han till undertecknad, »aldrig rå mig själv.
När jag lyckas komma ifrån ett kotteri vid fyratiden på
morgonen, knackas jag upp av ett annat kotteri klockan fem, för
att fara ut och frukostera ...»

Lyckan växlade kanske litet, och man talade om att särskilt
studenterna i Hälsingfors uppträdde aggressivt gentemot den
bortklemade gunstlingen, men han var lika »dragande» ändå
och man slogs formligen om att få kontrakt med honom. Han
förtjänade massor av pengar, sades det, mycket, mycket
dyrköpta pengar för övrigt.

När stockholmarnas, snart sagt, avgudade Sigge återkom

efter Finlandsturnén, var han sig inte mera lik, påstods det.
Undertecknad var då i Tyskland sedan mer än ett halvår och
fick sålunda ej vara med om de första stora ovationerna i
Berns i den då ännu nya, fräscha salongen. Jämte Bianca
och hennes obetydlige man, Desroches, fyllde han ut hela
programmet och salongen var fullsatt kväll efter kväll, det kan
tilläggas av en publik, vilken förut ansett sig alldeles för fin
att besöka etablissemanget i fråga, hur populärt det den tiden
än var. Han hade nu kommit upp i societeten, den gode Sigge.
Han uppvaktades även av de finaste titelbärarinnor samt
uppträdde med glans på flera stora basarer på Börsen.

Men det gick hastigt utför i hälsoväg.

Undertecknad kom åter till Sverige och Stockholm i slutet
på december 1891, och en av de första dagarna i januari
skyndade jag ned till Berns för att se min gamle bekanting,
numera vorden en ryktbarhet.

När jag passerade etablissemanget från Näckströmsgatan,
stannade just en hyrvagn och ur den steg med viss möda en
pälsklädd herre, vilken tog sig in i Berns. Något inombords
sade: det är han! Och det var Sigge Wulff. Men vilken
Sigge! En smått böjd, av sjukdom blek man, mager och
girigt hållande ihop pälsen, så att ej minsta vindpust skulle
smyga in.

Mötet blev emellertid det hjärtligaste. Jag skulle med upp
i logen och dricka ett glas champagne. »Champis» var det
enda han drack, men det i så mycket större kvantitet. Det
uppehöll honom helt enkelt, gav honom kraft att uppträda, gav
honom möjlighet att hålla sig uppe de stunder han var ifrån
sängen. Icke underligt alltså, att han med sådan, man kan
säga, inre övertygelse sjöng sin bravurkuplett av Alma Rek:
<poem>
»Att vara med om slik kampanj,
det är förtjusande.
I glädjen bjöd jag på champanj —
det blev berusande ...
</poem>

Han hade klätt om sig, drack ännu ett stort glas och så
gled han in på scenen, mottagen som endast den korade 
publikgunstlingen blir det. Helt visst glömde han i det ögonblicket
sitt gnagande onda, han levde upp i ordets hela bemärkelse,
mottog applåder och blomster samt kom efter en mängd extra
kupletter åter in i logen. Då var det som om bubblan brustit,
han sjönk nästan livlös ned på schäslongen och det tog lång
tid, liksom det behövdes mycket champanj, för att få honom
upprätt igen. Förtrollningen, vilken gripit honom därinne på
scenen, ansikte mot ansikte med en jublande publik, var
bruten, han var själv den mest brutne och han sjönk ihop, halvt
livlös. Inte ens »skummet» hjälpte längre. Han måste
omedelbart hem, nu som föregående kvällarna, om han skulle
kunna fullfölja de kontraktsförpliktelser, han åtagit sig. Han
måste ju leva, han måste ju ha pengar till läkarvård och
medicin.

Stackars Sigge, så publikavgudad — så olycklig!

Jag skulle få hälsa på honom där han bodde på Hamburger
Börs, och man skulle underrätta mig vidare. Man gjorde det
ett par tre dagar efteråt — man meddelade mig att den
populäre sångaren dött.

Det var den 7 januari 1892.

Här har förut talats om Rollas begravning kort före, i
juni 1890, och hur den sorgefesten fick mest hela Stockholm
på fötter, det var en kolossal anslutning även när stoftet av
den en gång så glade, friske, självsäkre och förhoppningsfulle
Sigge Wulff fördes från hotellet vid Jakobsgatan ut till Norra
kyrkogården, långt ut, för övrigt, dit man knappast hittade.
Rolla begravdes på sommaren och Sigge på vintern, det skulle
alltså utgöra förklaring till att inte skarorna voro <i>lika</i> täta
vid den senares som vid den förres sista färd.

Vinter eller ej, det saknades icke friska blommor på den
unge sångarens enkla kulle. Blommor i vilkas kalkar det
glänste som av dagg.

</chapter>
<chapter name="XXVI. Restaurangliv i gamla dagar. — Jag beslutar mig för att
fly det farliga fosterlandet. — En förfärlig sjöresa. — En
nattlig eldsvåda i Berlin. — Vegetabiliska orgier. —
Hamnar i en droskkuskfamilj och får det utmärkt. — Tyskt
borgerligt söndagsfirande.">

<table o c><td>XXVI.</table>

<i>Restaurangliv i gamla dagar. — Jag beslutar mig för att
fly det farliga fosterlandet. — En förfärlig sjöresa. — En
nattlig eldsvåda i Berlin. — Vegetabiliska orgier. —
Hamnar i en droskkuskfamilj och får det utmärkt. — Tyskt
borgerligt söndagsfirande.</i>

Det var ett synnerligen glatt liv som fördes på
stockholmsrestaurangerna under varieténs klangdagar. Hela Stockholm
lockades dit på grund av stora kontinentala attraktioner, man
fick ju desslikes så mycket fludium man orkade med, men
gästerna fingo, något som särskilt uppskattades, sitta på en
restaurang snart sagt natten igenom. På en del ställen
försökte man, när det var alldeles omöjligt få lokalen utrymd,
att — sopa ut kunderna. De städande gummorna släpptes
lösa och borstarna flögo fram med en fart — men gästerna
sutto kvar ändå. Man försökte, som i Berns t. ex., att släcka
ljuset. Vad blev resultatet? Nattsölarna, som kände knepet,
fiskade upp stearinljus ur fickorna och sutto lugnt kvar ...

Det blev för mycket av frestelser, och jag minns hur jag
vid hemgången en ljus sommarnatt deklarerade för mig själv,
att det glada liv, som särskilt kuplettförfatteriet den tiden
medförde, skulle leda rakt åt Gehenna. Jag beslöt med en
gång att lämna fosterlandet åt sitt öde och realisera en
gammal plan, den, att i Tyskland söka erhålla den examen, man
nekade mig avlägga här. Jag bestämde mig, kort sagt, att i
studieändamål lämna Sverige. Studier för tandpeteriet, men
icke så litet för studier i teaterväg även.

För detta senare ändamål hade jag lyckats få alldeles
utmärkta rekommendationer av såväl Frans Hedberg som ock
av direktör Gustaf Fredrikson, vilka båda två hade mäktiga
förbindelser med Deutsches Theater i Berlin, kejsarstadens då
förnämsta dramatiska scen. Men det behövdes pengar, för
att kunna realisera en så pass långvarig tur och de pengarna
skulle anskaffas genom anordnandet av en soaré.

<img><i>Sveasalen.</i></img>

Mina vänner inom teatrarna i huvudstaden anordnade också
i en hast en soaré på <i>Sveasalen</i>, det var söndagen 3 maj
1891, och det bästa, det mest populära, jag skrivit åt dem,
sattes på programmet. Det var verkligen mycket vänligt gjort.
De offrade utan minsta ersättning stor tid på repetitioner, och
de, såväl som recettmottagaren, hade glädjen se ett fullt hus
plus tillfredsställelsen att höra publikens stora belåtenhet med
vad som bjöds. Och det var en mycket lyckad afton, men,
som det så ofta inträffar — bristfällig kontroll och för stor
lokalhyra slukade hela inkomsten.

Vad lokalhyran beträffar, visade »gubben Lundberg»,
Sveasalens skapare, ett mycket vackert drag.

»Det var åt hillvitte med kontrollen i går!» sade han när
hyran skulle betalas. »En massa människor blevo inte ens
     <img l><i>Byggmästaren C. O. Lundberg.</i></img>
hänvisade till
biljettluckan utan gingo utan
vidare in. Jag såg det
med egna ögon. Det
här blir herrn inte fet
på, så vi säger väl
hundra jämnt i hyra i
stället för
hundrafemtio. Var så go, inge att
tala om!»

Sådan kunde den illa
förtalade gamle
byggmästaren vara.

— — —

Med på sin höjd en
hundralapp i fickan
stod jag så en vårdag
1891 på den gamla
ångbåten »Tjelfvars» däck,
för att resa ut i vida
världen och kanske bli
borta i åratal ...

Allt vad jag hade att
vänta av nytt och oanat
kom mig dock att
glömma bekymren. Jag
kunde ju dessutom ett
yrke och hade goda
rekommendationer till ett
par tyska tandläkare, så nog skulle jag reda mig.

Dessutom voro alla människor så hjärtans hyggliga. Man
hade skrivit vänliga avskedsord i tidningarna, och dessa senare
vänligheter stämda kaptenen ombord så till min fördel, att
han lovade mig få midskepps hytt utan extra avgift, så snart
en dylik hytt blev ledig. — Och det blev en ledig när vi kommo
till Visby, men, allsmäktige, en sådan resa <i>till</i> Visby!

Jag var ju stadspojke, hade aldrig en aning om sjöns s. k.
majestät, och nu rullade jag ut på en av de »räligaste»
sjövägar, man kan bjuda oss svenskar på. Gamla »Tjelfvar»
var dessutom lik en valnöt på vattnet, den rullade åt alla håll,
och där jag låg i försalongen, fick jag tidigt hemliga
påminnelser om att jag inte passade i ens <i>så</i> enkelt möblerat rum.
Jag makade mig därför ut i det fria, och det var ju en varm,
vacker natt. Men gud, så det rullade! Jag satte mig i
trappan till försalongen. Det var endast ett par trappsteg, och
på ömse sidor om mig fanns det dörrar till några slags hytter.
Mycket skydd erbjöd platsen alltså inte; jag hade det rykande
havet mitt för mig och jag suckade som man suckar, när
sjösjukan är svår. Plötsligt öppnades dörren till vänster om
mig och mot mig sträcktes ett visst, mycket behändigt käril.
Jag såg en bar kvinnoarm och jag hörde en vänlig röst:

»Tag den här, herrn!»

Vem min välgörarinna var, fick jag aldrig reda på, men
jag har velat berätta händelsen, ty jag vågar räkna handlingen
i fråga som en av de vackraste den ena människan kan göra
den andra.

Ännu med kärilet mellan knäna såg jag äntligen det
efterlängtade Visby badande i morgonsol.

Resan från Visby till Tyskland gick förhållandevis
lyckligare; jag hade fått min midskeppshytt och jag lade mig i
tid. Visserligen föreföll det mig som om jag än stod rakt upp
på fötterna, än balanserande på huvudet, men sömnen tog
lycklig överhand och jag vaknade först när båten skrapade
mot kajen i Stettin.

Vi voro tre i sällskap, som styrde mot Berlin. Ett par lärare
vid Norra latin skulle genom Tyskland på stipendieresa,
närmast foro de nu till Sachsen, och i Berlin, på Stettiner
Bahnhof, togo vi farväl av varandra. Jag stod ensam ... Ensam
för första gången i mitt liv och på främmande jord. Stod
där med några stackars sedlar på fickan och skulle bli borta
minst ett år ... Barmhärtige, jag greps ,med en gång av en
förfärlig ångest. Vad hade jag stökat till? Vad skulle det
bli av mig? Därborta i gathörnet vinkade två landsmän sitt
vänliga farväl. Två så kolossalt lyckliga människor. Pengar

hade de, sällskap hade de. För dem var det hela en härlig
lustresa, för mig var det som en deportation, en frivillig
deportation visserligen, men jag kunde inte nå de mina längre.
Jag vände mig instinktivt mot stationen. Jag ville hem igen.
Jag ansåg mig icke kunna stanna en minut här, där ingen
förstod mig, där ingen hade ett uns medlidande med mig om
jag gick under.

Svettdropparna sprungo fram på pannan och jag såg allt
som i ett vitt ljus. Jag <i>kunde</i> ju inte komma hem. Jag måste
åtminstone försöka stanna en tid.

Under det jag så stod och övertalade mig själv, kom en
lantman mot mig och frågade mig om något. Det var på någon
slags dialekt, han talade, och jag kunde inte svara honom. Vi
voro alltså två lika hjälplösa, detta sista väckte mig som till
tanken, att jag dock måste visa mig som en man och icke, som
en annan mammas gosse, tappa allt kurage. Jag famlade efter
en adresslapp, jag fått av en vän i Stockholm. Det var till en
skollärare, hos vilken jag icke allenast skulle få bo till billigt
pris utan ock i språkligt avseende förkovra vad jag lärt mig
i skolan och privat.

Grüne weg stod det på lappen. Var i allt namn låg den
gatan? Jag lät min gamla koffert stanna på stationen, och så
gick jag på måfå att söka upp en poliskonstapel. Denne
förstod mig rätt så gott och jag honom. Han pekade ut vägen
på en karta, jag hade, och så kom jag mitt upp i det
jäktande storstadslivet. Ångesten, jag nyss anfäktats av, försvann
inför allt det nya, som ögat uppfångade. Jag kom nedåt Unter
den Linden, som jag så mycket hört talas om, och jag kom
förbi slottet samt det då nya, ståtliga polishuset. Allt
verkade så mäktigt och jag började snart nog känna mig glad
att vara så här långt ute i världen, få se så mycket som icke
alla få se.

Visserligen blev både min värd och mitt nya hem, var för
sig en desillusion. Min värd var vikarierande
elementarlärare, men såg ut som en vedsågare och led av något slags
ansiktsekzem, som hindrade honom att raka sig. Hela
ansiktet var sålunda en urskog av skägg. Hans hem var mörkt
och kyffigt, varjämte han hade sin halvt sinnessjuke gamle
far hemma. För hushållet stod den gamla modern, vänlig,
men långt ifrån aptitlig att se på. Det var kort sagt inte
alls det hem, jag drömt.

Mottagandet var emellertid det hjärtligaste och jag skulle
få det bästa rummet att ligga i, d. v. s. jag skulle dela rum
med min värd.

Att börja med gällde det få hem kofferten. Min värd gick
med mig tillbaka till bahnhofen, och jag fann det underligt,
att han gick utan hatt. Det var visserligen vår, men ändå.
Vid stationen kom hemlängtan över mig igen, och hade jag
kunnat <i>gå</i> hem, skulle jag absolut startat med ens.

En tredje klassens droska tog oss emellertid i långsam takt
till Grüne weg, och så var jag i mitt nya hem. Det var
eftermiddag och jag tillfrågades om jag ätit middag, med mitt rum
följde nämligen inackordering. Den middag jag fick bestod av
någon slags gröt med sviskon samt rågkaffe, och en hemsk
tanke for i mig: tänk om min värd var vegetarian!

Vi lade oss tidigt, och sedan jag där, som hemma och, för
resten, hela mitt liv, läst min aftonbön, somnade jag in, fast
besluten att drömma om gamla Sverige och alla de mina
därhemma.

Det blev inte långt drömmande. Plötsligt väcktes jag
nämligen av en förfärlig rök. Jag satte mig opp. Röken kom från
gatan och genom det öppna fönstret. I detsamma vaknade
min värd, som låg några meter från mig.

»Feuer!» skrek han med en gång.

Ja, det var eldsvåda. Första natten jag vistades i ett
främmande hem. Hela gatan nedanför, vi bodde tre trappor upp,
var full med folk och brandmanskapet höll med sina vagnar
utanför. Den illaluktande röken, som fyllde rummet, kom
dock ingalunda från någon eldhärd, var denna nu var, det
var brandkårens <i>facklor</i>, som, kastade i en hög på gatan,
åstadkommo densamma. Jag gjorde naturligtvis en reflexion över
detta slag av koketteri, att ha fackelbärare på brandvagnarna,
slikt kunde ju under den framstormande färden rent av —
ställa till eldsvåda.

Vad eldsvådan i vårt hus beträffar, var den obetydlig och
bestod i att något antänts i en butik på nedre botten.
Brandmanskapet for snart och vi hade lämningarna efter
fackelelden kvar på gatan som minne av det hela.

Händelsen var visserligen ruskig nog, och man tänkte
naturligtvis på de i alla tyska städer brukliga, skrangliga, så
oändligt farliga trätrapporna. Emellertid hade spektaklet, fastän
mitt i natten, varit intressant nog. Jag hade fått se Berlins
brandkår i arbete, jag, som alltid hade intresserat mig för
branddetaljer.

— — —

Till frukost dagen efter fick jag potatismos med plommon
och nu förstod jag, att jag var på något slags vegetariskt
kobete. Trevligt! Efter lidandena på sjön och svält på
tågresan, stod jag nu inför utsikten att få svälta minst en månad
framåt, ty så länge hade jag betalt min inackordering.

Mot kvällssidan, och efter att ha fått fruktkompott och
rågkaffe, tog jag mod till mig och föreslog att få bjuda min värd
på kvällsmat. Jobevars, han kände, sade han, ett matställe,
som var billigt, och så travade vi av vid sjutiden. Mitt igenom
Berlin igen, vilket ju var enbart intressant för mig. Han gick
fort och slängde med hatten i hand och jag flåsade efter, utan
att få en uppgift om var vi voro eller vilka härligheter, vi
passerade.

På Französischestrasse kommo vi in i en restaurang och
satte oss vid ett bord. Nu skulle en biffstek smaka ...

Allgode, det fanns bara skedar på alla bord! — Mannen
hade fört mig till en vegetarisk restaurang, därför denna
förfärligt långa väg. Och så fick jag rotmos och päronskivor!

Jag hade då emellertid gott tillfälle att säga ifrån, att jag
inte var gräsätare, och sedan köptes det extra för min skull
varje dag en köttbit, men, barmhärtige, sicket kött! Nå, jag
blev inte gammal hos min vänlige, men ej så litet originelle
värd. En dag kommo några hans släktingar på besök, och
en av dem, en ung kvinna, som var gift med en droskkusk,
såg tydligt hur illa jag trivdes, hon sade också ogenerat ifrån,
att jag kunde få hyra ett ensamt rum hos dem, och »mat
skulle det alltid bli bra med». Den, som högg tillfället i
flykten, var lilla jag.

Min nye värd hade eget åkeri, var en ung karl samt satt
själv dag och natt på kuskbocken. Han hade två hästar och
två droskor, men hyrde ut ena ekipaget samt tjänade, av allt
att döma, bra med pengar. Hemmet var mycket propert och
mitt lilla rum höll frun som ett dockskåp. Lyckligt nog hade
jag en hel del dukar och kuddar, fotmatta och broderad
tidningshållare med mig hemifrån, »att hjälpa till med».

Jag trivdes utomordentligt gott hos dessa enkla men rara
människor, vilka alltid, när de gjorde en utflykt, bjödo sin
hyresgäst med sig, dock under särskilt ett villkor — jag skulle
alltid ha cylinder på mig.

Hemma ansågs det på 1880-talet rätt så schangtilt att gå
med cylinder, fast inte på landsutflykter precis. Nå,
cylindern hade jag med till »das grosse», och så tog jag den
ogenerat på.

Hur innerligt gemytliga voro inte dessa Berlinborgares
sommarutfärder. Man gick till fots ut mot Grünewald, och där
klev man in på en enkel bierkneipe, beställde varmt vatten
och kokade sitt kaffe själv, bullade upp de medförda
smörgåsarna samt tömde en eller flera sejdlar utomordentligt gott,
friskt öl. Sedan blev det promenad i det gröna och lekar i
skog och mark samt nytt bier, varefter man tog Stadtbahn
hem, nöjd och glad, beredd att med gott humör begynna den
kommande veckans arbete.

Vad undertecknad beträffar, hade jag intet som helst att
syssla med. Jag skrev väl ett och annat i kuplettväg hem till
mina varietévänner i Sverige, och det sända mottogs
tacksamt, det såg jag av brev, men <i>betala</i> den stackars
författaren, som låg och halvsvalt i främmande land, föll icke de
stora »stjärnorna» in, trots de hade mäktiga gager. Och då
var det inte roligt att skriva längre.

</chapter>
<chapter name="XXVII. Jag gör bekantskap med »den stora konsten». — De s. k.
hunddagarna börja. — En trupprevy i Berlin för 33 år sedan.
— Något om en tandläkare, som hade passion att jaga råttor.
— En resa i 4:e klass mellan Berlin och Nürnberg.">

<table o c><td>XXVII.</table>

<i>Jag gör bekantskap med »den stora konsten». — De s. k.
hunddagarna börja. — En trupprevy i Berlin för 33 år sedan.
— Något om en tandläkare, som hade passion att jaga råttor.
— En resa i 4:e klass mellan Berlin och Nürnberg.</i>

Det kunde som oftast vara rätt så trist att gå i den stora
världsstaden utan pengar, utan vänner. En synnerligen
förnämlig förströelse hade jag dock, tack vare mina mäktiga
förespråkare: Frans Hedberg och Gustaf Fredriksson — jag
fick gå på Deutsches Theater hur ofta jag ville.

Enligt löfte av Gustaf Fr., skulle jag få söka upp honom
i Berlin, han bodde på hotell Jansson på Mittelstrasse, och
av honom erhöll jag också en vänlig rekommendation till
svenska ministern K. H. T. A. Lagerheim. Av denne fick jag
så en handskrivelse till direktören för Deutsches Theater
Adolf l'Arronge.

Det var mycket intressant att komma nära denne mäktige
teaterfurste, han som på sin tid suveränt styrde den högre
tyska dramatiken, i synnerhet som det mottagande, jag fick,
var mycket älskvärt.

Han skrev ut ett passe-partout-kort till en förnäm logeplats,
och jag skyndade samma kväll att begagna mig av hans
vänlighet. Man gav Goethes »Faust». Kvällen efter gav man
andra delen av samma verk, och sedan tog jag mig en vilare.
Icke av fruktan att det kunde finnas en Goethes »Faust»,
tredje delen, utan därför, att det var en alldeles för
pretentiös plats, jag fått. Alla herrar omkring mig voro i gala, d. v. s.
frackkläder eller stor uniform, och jag kände mig som en
liten pillipasker bland all denna överväldigande lyx. Jag tyckte,
som man för resten alltid gör under liknande situationer —
att hela teaterpubliken betraktade endast mig. Tanken kom
även, att de omkring mig kunde tro, att jag rent av listat mig
in i deras fina krets. Jag skämdes, kort sagt, att besöka den
eleganta teatern, och för resten, ärligt sagt, tyckte jag mig
ha mycket litet att lära av den mäktigt litterära repertoaren,
som Deutsches Theater bjöd på.

Sysslolösheten väckte emellertid ett slags svårmod, och jag
insåg att jag måste skaffa mig något i verksamhetsväg.

Jag började tänka på rekommendationer till olika
tandläkare, jag hade, och att genom extra inkomster få tillfälle att
taga lektioner för att bättre lära mig behärska det
främmande språket.

Det blev många och mödosamma steg, alltid förgäves. Man
hade fullt tillräckligt med inhemsk hjälp, och ingenting ont
att säga om det. Det blev alltså att, vad man säger, draga in
på svångremmen och — ingenting ont om <i>det</i> heller. Hemma
hade man levt glada dagar, nu blev det att känna på en smula
umbäranden. Dock måste jag uttala en beundran för det tyska
folk, som jag närmast kom i beröring med. Hjärtliga, goda
människor, vilka så innerligt gärna räckte en hjälpsam hand.
Aldrig pockade man på sin rätt. Man trodde på främlingens
heder och goda vilja samt beviljade hur långt
betalningsanstånd som helst. Det fanns ännu den tiden som en återklang
från det 30-åriga kriget bekanta smeknamnet på oss svenskar:
»Ach, du olle Schwede!»

Det var, som sagt, inte lätt att få pengar hemifrån och
ingenting stod att förtjäna på platsen. Det blev att med
promenader söka fördriva tid och — hunger. Jag vågar påstå, att
jag under detta ideliga promenerande gata upp och gata ned
lärde mig känna Berlin så noga, att jag kunnat taga plats som
stadsbud. Promenaderna gingo oftast på måfå från tull till
tull, och aldrig uraktläts ett tillfälle att »gapa på allting».

Vad som etsat sig fast i minnet är en Sedandag med stor
militärparad på Tempelhof-platsen. Tysklands kejsare var ung
då och visste att giva en verkligt storslagen glans åt allt
militäriskt.

Det var en 2:a september 1891, och kolossala truppmassor
voro sammandragna. Särskilt gav man akt på de
operettaktigt klädda livregementena från Potsdam. Hela Berlin var
på benen, liksom hela Berlingarnisonen, och den stora revyn
var rent av oförglömmelig i sin militära prakt. Vad
folket emellertid särskilt väntade på, var det unga kejsarparet.
Och först kom kejsarinnan, vitklädd, ridande en kritvit häst.
Tyvärr red hon så fort, att man knappast hann att riktigt
bränna in hennes bild. Folket jublade i alla fall, och från
alla fönster kastade man blommor. Den unge kejsaren med
sin lysande svit lät bättre beskåda sig, och jublet var ändlöst.
Men bredvid mig stod en skrumpen liten gumma, som
föreföll mindre entusiasmerad än vi många andra.

Hon såg tydligen min frågande blick och så viskade hon
tätt i mitt öra:

»Ack, ack, ack, det här är ingenting! ... Herrn skulle varit
med när <i>Bismarck</i> kom från en parad ...

— — —

Jag besökte dagligen de större dentalfirmorna, villig att
arbeta för snart sagt vilken lön som helst. Och en dag fick
jag plats som assistent hos en tandläkare i Neubrandenburg.
Jag erbjöds hel inackordering samt en lön av två och en halv
mark per dag.

Glad lämnade jag världsstaden Berlin, som jag efter fyra
månaders ideligt travande hade lärt mig både känna och bli
trött på. Men nog var övergången en smula brutal.
Neubrandenburg var en den mest ledsamma stad, jag i hela mitt
liv bebott. Den föreföll knappast ens ha en anständig kneipe,
vilket i och för sig kunde göra detsamma vad min ringa
person beträffar. Mina två och en halv mark behövdes helt och
hållet för att klara av surdegen i Berlin och jag var
verkligen inte pigg på öl, hur underligt det än låter. Och skall
jag bekänna den verkliga orsaken, så berodde avsmaken på
att jag fått mig ett veritabelt ölrus en gång.

Min gode värd, droskkusken, firade sin födelsedag och hade
bragt hem en ankare öl. Som gäst och utlänning blev jag en
smula feterad, man drack mig till lite för ofta, misstänker
jag, allt med resultat, att när jag kom in i värmen på min
kammare, började samma kammare dansa ringdans. Jag såg
väggar, tavlor, möbler och allt snurra förbi i en vild dans,
och jag var till en början ganska perplex. Det skådespelet
hade jag aldrig varit med om förr, och, som det stod i en
skämttidning, jag hukade mig ned, för att, så snart sängen
åkte förbi, söka hoppa upp i sovekipaget. Skuttet tog jag
slutligen och hamnade mellan kakelugnen och lavoaren. Stöten
var emellertid lindrig, så jag kunde försöka en gång till och
— tjo! — där låg jag verkligen i snarkofagen.

Det var på kvällen. Men allsmäktige, en sådan morgon! ...
Det är en särskild sorts »kopparslagare», som inställer sig
efter ölhippor. Ilskna, rastlösa rackare, som aldrig en sekund
tänka på ro, de bara slå och jäklas. Hela
kopparslagarverksta'n hotade slutligen sprängas, och tusen böner uppsändes,
att helvetet skulle upphöra en gång. Naturligtvis lovades det
lika många gånger, att aldrig en droppe öl skulle komma över
mina rosenläppar. Löftet hölls kanske en månad, men, vilket
som, gav det anledning att från den dagen varna alla och en
var för att dricka öl med Berlins droskkuskar.

Det blev ett ovanligt stilla liv i Neubrandenburg. Doktorn
såg jag aldrig till, jag och husfrun sutto dagarna i ända
ganska allena, ty av patienter syntes, som man säger, knappast
en käft. Någon gång kom där någon stackare, förstås, som
skulle ha en »sudd i tanken», och särskilt har jag anledning
att minnas en patient av detta senare slag. Det var en lantlig
matrona, som klagade över en hisklig tandvärk. En s. k.
kindtand var angripen, och sedan densamma lätt borrats ren,
inlades ett nervdövande medel. Namnet på patienten skrevs,
enligt alla gamla lagar, upp och hon ombads återkomma dagen
efter, då tanden smärtfritt kunde fyllas.

Jag har sällan sett en så glädjestrålande människa, och hon
gick under tusen nigningar. Men hon kom nästan genast
tillbaka — i sällskap med min doktor. Utan en minuts
»konsultation» med undertecknad, placerades patienten i stolen, en
tång togs fram och — rasch — krasch! — var tanden ute.
Patienten betalade gråtande en mark och så gick hon med en
lömsk blick mot undertecknad.

Naturligtvis utbad jag mig en förklaring av min doktor och
framhöll, att om tanden blivit fylld, hade han fått vida mer
i honorar.

»Huit!» sade han glatt och otvunget. »Hon hade aldrig
kommit igen. Jag känner folket här. Nu blev det en mark ändå!»

Och gemytligt slängde han markstycket i luften, fångade
upp det igen samt lät det försvinna i byxfickan.

En underlig doktor, men — människokännare.

— — —

Var är doktorn om dagarna frågade jag en kväll vår goda
husfru.

»Han är ute och jagar.»

Och det var han.

<i>Han låg på bakgården och sköt råttor.</i>

På gården i fråga fanns det en stor, öppen brunn, i vilken
allt gårdens avskräde vräktes ned. Här låg våran doktor på
magen över en tom sockerlåda med ett salongsgevär i
händerna och knäppte det ena råttkräket efter det andra.
Naturligtvis skulle råttorna till slut börja hålla sig ifrån ett slikt
riskabelt fält, men då visste våran doktor att locka dit dem
igen. <i>Han köpte särskilt gott bete åt dem.</i> Flera timmar per
dag kunde man se honom ligga på lur och under tiden
betalade han en assistent med två och en halv mark, för att sköta
tandpraktiken.

Var har ju sin s. k. fluga, men min vänlige övertandläkare
i Neubrandenburg hade, av allt att döma, en verklig
dubbelfluga.

Om det var någon särskild jakttid på råttor i Mecklenburg,
vet jag ej, men han ville gärna ha mig kvar, sade han, minst
en månad till. Dock måste jag avstå. Jag hade nämligen
genom en dentaldepot i Berlin blivit erbjuden plats hos
tandläkaren, medicine dr Limpert i Nürnberg, där jag fick hundra
mark i månaden. Lönen var ju inte så storartad, men resan
till Bayern intresserade mig kolossalt, en resa till, som min
nye doktor utfäst sig betala.

Och så lämnade jag min råttjagande vän i Neubrandenburg,
for till Berlin samt steg där på ett lokaltågs IV:e klass för
att fara till en av Europas allra mest intressanta städer.

Min hygglige värd droskkusken körde mig och min gamla
träkoffert till bahnhofen en sen kväll. Tåget gick inte förrän
vid 12-tiden vill jag minnas, och resan skulle räcka
tjugufyra timmar ...

En, som vill se det land ordentligt, han genomreser, skulle
aldrig resa annat än på IV:e klass. Visst är trevnaden och
komforten minimala, men hur växla icke folkscenerna i en
dylik vagn. En IV:e-klassvagn är en vanlig III:e-klassvagn,
fast utan bänkar. Alltså ett stort rum, vilket uppvärmes av
en osande kolkamin. Man får taga sitt gepäck med in i
vagnen, och bra är det. Min gamla »trunk» t. ex. var utmärkt
ity på den kunde ett par tre stycken sitta bekvämt.

När undertecknad gjorde entré, det var vid 12-tiden på
kvällen och strax som tåget skulle gå, hade de flesta
passagerarna gått och lagt sig. Man hade helt enkelt kastat sig
ned på golvet och det väckte tydligt obehag, när jag skulle in
med min stora koffert.

Att sova var emellertid, åtminstone för undertecknad,
omöjligt, och så drog jag skuffen så nära mitt under lampan jag
kunde samt satte mig att läsa. Var femte, sjätte minut
ungefär stannade tåget och nya personer kommo in. Det var
närmast som en spårvagn hela tåget. Folk, som varit borta på
kalas i byarna, kommo in och talade om glada fester, man
sjöng högt och när plötsligt en positivhalare uppenbarade sig,
fockades allt gepäck undan, så det blev en ledig plätt mitt
i vagnen, varefter det dansades glatt och ogenerat. De, som
lagt sig på golvet, hoppade man helt sonika över. Trampade
man kanske i misshugg på dem, gjorde inte det stort heller.
Glädjen var så allmän och så uppsluppen, att det inte var
värt att någon försökte vara surmulen. Vid varje station steg
ett kotteri av och ett annat på. Positivhalaren gjorde en extra
fötjänst och vevade gladeligen utan att ett ögonblick tänka
på att de som lagt sig behövde ro.

Så dagades det långsamt och nya typer trädde in; det var
gamla landskvinnor med stora korgar i hängslen på ryggen.
De skulle med grönsaker in till närmaste stad, och
atmosfären, vilken på grund av svettångor och oset från kaminen inte
varit den bästa, fick nu en behaglig doft av friskt grönt. Nu
kunde man också stå vid fönstret och se ut på den trolska
tavlan utanför, där natten förgäves sökte kämpa sig till en
plats i solen.

Dansen hade avslutats för länge sedan, då nämligen de
festande skarorna hunnit var till sitt. Nu tillkommo i stället
en del hantverkare, som skulle till sina verkstäder, lantmän,
som hade ärenden till varandra eller till olika marknader. Vid
stationerna kunde man nu få köpa bier och wurst och det
kalasades i långa banor. Allt närmare gledo vi så det
undersköna »Sachsiska Schweiz». Än lågo byar och städer som
målade på en jättelik duk, djupt under ens fötter, än gled
vårt tåg ned i en dal och då lågo alperna mäktigt högt uppe,
vad vi tyckte, bland molnen.

Man må betänka, att det var en yngling, vilken aldrig farit
längre än mellan Stockholm och Sundbyberg, som nu var på
långfärd och fick se alla dessa underbara trakter. Det blev
naturligtvis ett minne för livet. Och att resan tog precis
dubbel tid än vanligt, var endast ett plus. Tåget kunde stå
timtals vid en station och man lunkade som oftast ett gott stycke
upp i staden eller trakten för att se ett och annat på nära håll.

Som t. ex. när vi nådde Bamberg.

»Två timmars uppehåll!» ropade konduktören.

Naturligtvis gav man sig upp i staden, undertecknad dock
ett stycke för långt, ty det blev att springa för brinnande livet
för att komma till stationen — och jag kom ändå fyra
minuter för sent. Lyckligtvis hade en vänlig själ i vår vagn gjort
stinsen uppmärksam på att en främling, som hade sitt bagage
kvar, ej fanns ombord, och som det synbart inte gjorde ett
dugg, <i>när</i> vi kommo fram, fick tåget vänta tills den
försumlige flåsande kom ned till stationen.

Det såg nästan ut som om man sedan kommit på det klara
med att uppehållet här var för kort, när jag flera månader
efteråt på uppresa passerade Bamberg, skrek man:

»Bamberg, <i>tre</i> timmar!»

</chapter>
<chapter name="XXVIII. Det minnesrika Nürnberg. — Jag blir på det vänligaste
mottagen av min nye doktor. — Söndagsvandringen i
Nürnberg och en avstickare till München. — Jag får gå
»brandvakt». — Uppträder slutligen som en slags pajas på en
Bockbierfest.">

<table o c><td>XXVIII.</table>

<i>Det minnesrika Nürnberg. — Jag blir på det vänligaste
mottagen av min nye doktor. — Söndagsvandringen i
Nürnberg och en avstickare till München. — Jag får gå
»brandvakt». — Uppträder slutligen som en slags pajas på en
Bockbierfest.</i>

Det var leende vackra trakter vi foro igenom, välodlade
och dessutom till synes särskilt välsignade av vår herre. De
utefter vägarna vilt växande plommonträden buro just frukt,
och när tåget passerade en dylik chaussé kunde man sträcka
ut handen och nappa åt sig av trädets frukt. Vilket
naturligtvis inte var så bra för träden men i stället gjorde färden så
mycket mera småtrevlig.

Så gledo vi ned mot bayerska gränsen och fingo byta tåg.
I Bayern existerade inga IV:deklassvagnar. Det blev att mera
bekvämt åka II:dje klass, och med det bekväma följde
samtidigt en förändring av hela naturen. Det blev en färd i ett
ständigt upp och ned. Än voro vi uppe på bergtopparna. Men
det var icke längre den leende natur som i »Sachsiska Schweiz».
Här var endast grått och grönt, ofta mycket sparsamt grönt.
För resten hade mörkret fallit på och man hade enbart
folket omkring sig att studera. Men slikt räcker. De bayerska
typerna äro sannerligen omväxlande nog. Trygga, bastanta
människor, vilka icke ens vilja tala om norra Tysklands
invånare, utan anse sig stå över allt och alla. Det skulle kunna
uppdragas åtskilliga likhetsdrag mellan våra skåningar och
bayrarna, men man förlät gärna den visade överlägsenheten,
när man tömde det bayerska ölet. Du gode, ett så'nt öl,
jämfört nämligen med det »norra» ölet! Och serverat i tunga,
grå krus. Ah!

Till <i>Nürnberg</i> kommo vi sent på kvällen och det var inte
annat för undertecknad än taga in på ett billighetshotell.
Tidigt på morgonen stod jag så inför min nye doktor, en jätte
till figuren, men en sällsynt god människa. Han hade stort,
rätt så tovigt helskägg samt guldglasögon och föreföll vara
sträng, men jag kom snart underfund med att jag funnit en
utomordentligt fryntlig principal, en »rar» man, som man
brukar säga. Han visade mig det rum jag hade att mottaga
de mera lättskötta patienterna i samt ateljén för det s. k.
tandsnickeriet. Som medicine läkare och Nürnbergs
förnämste tandläkare, ägnade han sig synbarligen mest åt
tandfyllningar och finare guldarbeten, varjämte han utförde en massa
tanduttagningar med bedövning av kloroform, vilket han, som
medicine läkare, hade rätt till. Det kunde förekomma ett
tiotal dylika bedövningar pr dag, och det var sannerligen full
sysselsättning för en assistent endast att medverka vid dessa.
För övrigt sparade han sig inte. Klockan 8 började praktiken
och höll i till klockan 12, varefter följde en middagsrast till
klockan 2, då ny mottagning vidtog, som höll i till kl. 7. Det
mesta tog doktorn på sig, då det nämligen ej fanns andra än
undertecknad och en gammal städerska, vilken senare hade
att sköta spottkopparna samt när det var fråga om
bedövningar hjälpa damerna med att lossa band och knyta till
samma band.

Samma snälla städerska hade genast vid min ankomst
skickats ned efter två sejdlar, och sedan doktorn önskat mig
välkommen, förklarade han, att den ena sejdeln var <i>min</i>, om
jag då och då ville tillhandla mig en slunk av det härliga
bayerska ölet.

Och så fick jag under fritimmarna, särskilt på söndagarna,
då praktiken slutade redan klockan 2 på dagen, se det
berömda Nürnberg, se och lära mig beundra, ja lära mig älska
staden. Det var nämligen med verklig vördnad jag trampade
dessa gator, där varje sten så att säga berättade en historia.

Från min barndomstid hade jag lärt mig hålla av Staden
inom broarna, och mycket i Nürnberg påminde om gamla
Staden i Stockholm. Här var endast oändligt mycket mera
gjort, för att bevara det gamla, för att låta nutidsmänniskan
helt drömma sig in i gamla tiders saga och sång. Intet
förekom som störde eller verkade banalt. Och så var allt så väl
underhållet. Det var kort sagt en njutning utan namn att
promenera omkring, att se det hus, den store målaren Dürer
bebott, se urets skapare Behaim i patinerad brons, se det lilla
»Glöcklein», där alla dessa män, med Hans Sachs i têten,
fördrivit tiden vid bägaren och sejdeln. Ja, man kunde t. o. m.
få dricka ur samma bägare, som Hans Sachs druckit ur ...

<img><i>Borgen i Nürnberg med den s. k. Kunigunda-eken.</i></img>

Detta lilla »Glöcklein», krogen alldeles intill kyrkan, där
det i en öppen spis griljerades små läckra wurstar, och där
man fick ett öl, så innerligt gott, att man njuter därav i 
tankarna, när man många år efteråt sitter och skriver ned
berömmet om samma.

Mina första s. k. turiststeg i Nürnberg gällde <i>Burgen</i>,
vilkens »Folterkammer», museum för pino- och tortyrredskap,
min doktor utdömt som staden ovärdig. Jag såg alltsammans
med främlingens fria syn och om än oändligt mycket lidande
talade ur såväl pinobänkarna som ur den hemska
»järnjungfrun», så var dock alltsammans makalöst intressant,
intressant främst därför, att varje sak var äkta och — hemskt att
säga — varit använd.

Den mäktiga brunnen väckte oerhört intresse, och jag kunde
sitta i timmar och drömma under Kunigundas
åttahundraåriga ek, omkring vilken månghundraåriga gamla sköldpaddor
makligt larvade fram och tillbaka.

Nürnberg är drömmarnas stad. Här ligga legenderna i
luften, och en kvällsstund däruppe i den mäktiga Burgen
skänker ro och vila i rikaste mått, all gammal tysk saga är som
magasinerad inom de kolossala murarna. Jag kan aldrig
glömma Nürnberg, det gav mig så ofantligt mycket av inre
lugn och oförglömmelig stämning.

Några nöjen ägde staden knappast. Där fanns en
Stadttheater och där fanns en enkel varieté, den senare inrymd på
Zur Himmelsleiter, men det var sannerligen inte till
scenkonstens himmel, man vandrade på <i>den</i> stegen. För en ensam
man, en som <i>ville</i> vara ensam, var staden i sig själv nog.
Att promenera ut till det nya Nürnberg gav ju en viss
förströelse, men det var det <i>gamla</i> Nürnberg, som fängslade,
och i dess smala gränder kunde man vanka hur många hundra
gånger som helst utan att bli trött.

Man gjorde för resten ideligen nya upptäckter. En plats
med en historisk brunn, en staty över någon berömdhet eller
ett gammalt hus, som med sitt burspråk minde om seder för
mer än ett halvt årtusende sedan. Framför allt hade man
kyrkorna, vilka stodo öppna dygnet om.

Vilka obeskrivliga skatter mötte man inte här och vilka
högtidsstunder erbjuda icke de katolska gudstjänsterna. Det
är en farlig religion, den katolska, den har så märkligt 
mycket att erbjuda för öga och öra, som vår lutherska religion
saknar. Grannlåten, den vemodiga musiken och doften av
rökelsen har alltsammans en mäktig inverkan på ett
lättrört sinne.

— — —

Så gick oktober in, och jag märkte att något var i
görningen i det goda Nürnherg, ty folket, jag bodde hos, och
andra även, talade om resa o. s. v.

Min vänlige doktor förklarade, att det var stor marknad i
<i>München</i> just i dagarna och att massor av extratåg gingo dit
ned. Ja, han var nog välvillig att föreslå, det jag skulle resa
dit ned. Jag skulle få ledigt en vecka och lön under min
bortovaro.

Och så gick jag emot en ny upplevelse: En sju timmars
resa på ett fullsmockat billighetståg. Det var olidligt varmt
och obehagligt, men allt glömdes inför utsikten att få stifta
bekantskap även med det berömda München.

Och dit kommo vi tusentals människor sent en kväll.
Något att se så dags fanns ej, och efter en enkel måltid,
nedsköljd av det härliga Münchenölet — vilket, som man sagt
mig, och jag nu kunde konstatera, stod högst betydligt över
Nurnberger-ölet — gällde det att söka sig ett härbärge.

Det var stört omöjligt.

Efter ett tröttsamt travande från hotell till hotell,
förbarmade sig en portiér, vilken hörde att han hade en utlänning
framför sig, och jag skulle få ligga i bankettsalen. Jag vill
här inflika, att det är miljoner gånger trevligare att <i>äta</i> i
bankettsalar, än <i>ligga</i> i samma.

När de väldiga dörrarna slogos upp, befanns salen
befolkad med minst två hundra människor, och alla de två hundra
reste sig som på ett tecken upp i sina sängar, för att se vem
den nye inkräktaren var. Det verkade hemskt. Sedan min
vägvisare fått två mark och gått, samt slagit igen de väldiga
dörrarna, var det undertecknad som i mörkret knöt in
reskassan, tjugutre mark, i ena skjortsnibben.

Därpå kröp jag i säng — mig skulle ingen råna.

Vilken djävulsk natt det blev! Och det för skattens skull.
Mina stora duktiga silvermynt hade jag nämligen än under
ryggen, än under armarna, än under nacken. Hur jag vände
mig, kom knuten på skjortan med de tjugutre
silverpenningarna, bland dem flera stora thalerstycken, i vägen. Det var
en lättnad utan namn att få stiga upp och placera mynten på
rätt ställe.

För resten räckte mynten i fråga inte långt. Jag träffade
en stockholmsbekant, en målare, som låg och studerade i
München, och det blev att dela silvret med honom. I
gengäld förde han mig omkring i staden och visade mig allt av
intresse. Han var en utmärkt ciceron, men han var dyr. Han
kunde dricka ur sex liter öl: sex s. k. »mass» på en
eftermiddag. Men så gingo vi alltid ned till Hofbräuhaus, som
hade det bästa ölet, och det var alltså kanske inte så
märkvärdigt med de sex litrarna. Själv nöjde jag mig med högst
två. Vilket i och för sig var vackert nog.

Det var en stor gård med jordgolv, som var restaurang.
Där sutto tusentals människor, och alla betjänade sig själva.
Man gick fram till någon av de väldiga bassänger med
rinnande vatten, som funnos runt om i lokalen, och fiskade upp
ett lerkrus från botten, höll det en stund under vattenstrålen,
varefter man vid närmaste disk mot 24 pf. fick en hel liter
härligt bier.

Runt omkring borden gingo unga flickor och sålde små
salta vetebröd, på vilka man tuggade mellan ölskvättarna. En
hel del folk hade dock mat med sig, som dukades upp på
bordskivan, så man tillgodosåg sig efter råd och lägenhet.

Det var en otrolig fest över det hela. Det var jubel och
sång, musik och »hoch» alla dagarna igenom.
Oktobermarknaden, som festen kallades, var en glädjevecka för hela södra
Bayern. Alla, som kunde, reste till München och försåg sig
på marknaden med vad som behövdes i utstyrselväg eller i
bohag, men mest med öl. Staden var festsmyckad samt till
trängsel fylld av främlingar, och överallt var det något man
måste se. Men det fordrades gott om pengar. Med
tjugutre mark, delade på två personer, kom man inte långt. Jag
kinesade nu hos min stockholmske vän, och en morgon, dagen
före min semesters slut, räknade vi igenom förmögenheten
— det var knappast en mark. Det såg alltså, som jag tyckte,
mycket trist ut.

»Asch», utropade min mera tränade vän, »du har ju en
<i>ulster!</i>»

Ja, jag hade verkligen en bussig resrock, men den behövde
jag, ty jag skulle ju stanna på vintern i Tyskland.

»På vintern, ja», skrattade min vän, »men nu är det ingen
vinter!»

Med stor behändighet övertalade han mig att, vad man
kallade det, »stampa» på resrocken. Han skulle stå för
hälften vad vi fingo, samt behålla kvittot, varefter jag endast
hade att sända honom min andel, så skulle jag ett par dagar
efter ha min rock i Nürnberg. Nå, nöden har ingen lag, och
så vandrade min kära ulster till den s. k. juden, och
resultatet blev att vi hade sju mark att röra oss med.

När vi kvällen före min avresa till Nürnberg kommo upp
på rummet, var det emellertid endast tre pfennig kvar. Men
strunt i kassan, bekymret var hur jag skulle kunna vakna på
morgonen, ty tåget gick klockan sex och ingen av oss hade
klocka. Men väckningen åtog sig min vän. Han hörde såväl,
sade han, när man började röra sig på gatan, och det var
dags att stiga upp. Vi lade oss i den förtröstan, och mycket
riktigt purrades jag. Det var ett farligt liv på gatan av folk,
kneiperna voro desslikes öppna. Det blev inte litet fjäsk med
klädseln, och inom några minuter var jag färdig, varefter vi
togo avsked av varandra.

»Släng in nyckeln under porten, sedan du låst porten
ordentligt», förmanade min lycklige rumskamrat samt kröp tillbaka
ner under täcket.

Jag öppnade också porten, låste den och slängde därefter
in nyckeln långt in mot vänster, där min väns städerska sedan
skulle kunna leta reda på den. Nu stod jag på gatan, men
hade inte riktigt reda på åt vilket håll som stationen låg. Men
det var fullt med folk i rörelse, så jag fick snart nog reda
på rätta vägen. Och till stationen kom jag — men den var
stängd.

<i>Klockan var lite över tre och man hade inte hunnit stänga
kneiperna, när min vän vaknade och väckte mig.</i>

Jag hade alltså tre timmar att »gå brandvakt», ty hem var
det intet skäl att gå, nyckeln var minsann så väl inslungad,
att ingen utifrån kunde nå den.

— — —

Tre timmar i smällkall höstnatt, klädd i en tunn rock och
med tre pfennig på fickan. Det var i sanning ett snöpligt
slut på en lustresa. Men jag fick se München på natten även,
och kanske var det värt något. Emellertid var det skönt att
sedan få komma in på stationen och få sitta i väntsalen en
stund.

Slutligen gick tåget, och jag har ingenting annat att
tillägga, än att jag omedelbart som jag kom till Nürnberg, sände
min andel till min vän, för utlösen av rocken och att han —
gladeligen gick till Hofbräu med pengarna. Slutligen
skickade jag hela summan med ränta och ett synnerligen skarpt
brev med många hotelser. Rocken kom också, men utan en
förklaring; då hade november emellertid hunnit gå in och
jag en tid fått gå och ordentligt frysa i min tunna underrock.

— — —

För resten gjorde jag i den ulstern en oväntad lycka på
en kneipe i Nürnberg en söndagsförmiddag.

Det var under den s. k. Bockbiersäsongen, då bayrarna inte
dricka annat öl än Bockbier och detta under särskilda
högtidligheter. Man har bl. a. öppet varje söndagsförmiddag och bjuder
då på musik och sång, unison sång. Det är de mer eller mindre
påstrukna gästerna, som sjunga, ackompanjerade av ett
särskilt huskapell. Digra häften med de mest populära liederna
säljas, och värden på stället, vilken under dessa fester anför
kapellet i egen hög person, anger vilka sånger som böra sjungas.
Det hela är kort sagt en veritabel öl-orgie i en rökig lokal, fylld
av larmande, halvfulla människor.

Och i den societeten gjorde undertecknad entré en
söndagsförmiddag. Jag skulle studera livet under Bockbierfesten, och
jag kom in, klädd i min långa, mäktiga ulster, ett av allt att
döma av bayrarna aldrig skådat plagg. Men huvudsaken i
detta ords hela bemärkelse var, att jag skrudat mig i min
cylinder ... Den sortens plagg var lika sällsynt i Bayern som
surströmming och gjorde, jämte ulstern, en succès, som var
obeskrivlig. Man galltjöt, där man såg mig segla fram genom
salen, för att få ett bord i den fullsmockade lokalen. Allas
blickar voro fästade vid min person, och till en början tog jag
nog det hela med ett visst gemyt. Man ska ta seden dit man
kommer, som det heter. Men när skrattet fick något av hån
i underkant och när jag såg en filttrissa, en sån där man ställer
ölmuggarna på, direkt riktas på mig, blev jag en smula
betänksam. Kom så en ny trissa, ja, dussintals med trissor, och alla
avsågo att slå av mig min fina hatt ... Det började bli
allvarligt, och jag strök hastigt av mig hatten samtidigt jag åkte
ned på första bästa stol i närheten. Så skulle jag resa mig
upp för att taga av den tunga ulstern och bums började
folkets jubel igen ... Till all olycka råkade jag fastna med min
ena manschett i ärmen, så underrocken följde med ulstern,
och där stod jag plötsligt i skjortärmarna.

Nu blev publiken som galen. Något roligare hade man visst
aldrig skådat, och det kan hända att jag den gången utförde
ett Pelle Jönstrick, som passat t. o. m. en förstklassig cirkus.

Det fordrades en kallblodighet utan namn att se ogenerad
ut under allt arbete med att lossa de bägge rockarna och få
på sig underrocken, men det lyckades äntligen, och värden,
som slutat av musiken samt allmänt avtackats för sitt goda
påhitt att engagera undertecknad för sin Bockbierfest, måste
själv börja sköta om det roliga, och så kunde jag då i ro och
fred smaka på det gudomliga ölet.

</chapter>
<chapter name="XXIX. »Fall ur praktiken.» — Ett spännande äventyr i
mottagningsrummet. — Jag längtar hem, men är på vippen att få
stanna för alltid i Tyskland. — Äntligen hemma igen! —
Ett gemytligt ungkarlsliv. — Till slut en pikant liten historia
om en äkta man på avvägar.">

<table o c><td>XXIX.</table>

<i>»Fall ur praktiken.» — Ett spännande äventyr i
mottagningsrummet. — Jag längtar hem, men är på vippen att få
stanna för alltid i Tyskland. — Äntligen hemma igen! —
Ett gemytligt ungkarlsliv. — Till slut en pikant liten historia
om en äkta man på avvägar.</i>

Men det var åtskilligt annat än det intressanta Nürnberg
och dess stilla uteliv, som kom att upptaga undertecknads
tankar. Min doktor hade, medicinare som han var, åtagit sig ett
mycket egendomligt arbete. En järnvägsarbetare, som fått ena
kindbenet sönderslitet vid en växlingsolycka, hade blivit skickad
»till oss» för att få skadan så gott sig göra kunde upphjälpt,
men framför allt för att få de utslagna tänderna ersatta. Det
var en fruktansvärd anblick, mannen erbjöd, när han lossade
sina skyddande bindlar. Hela ena ansiktshalvan, den vänstra,
var öppen intill gomvalvet och sålunda allt vad vi kalla kindben
bortslitet. Det gällde nu att göra mannen ett gebiss, förenat
med en skålla, som kunde ersätta kindbenet och täppa till den
väldiga öppningen. Allt detta lyckades fullkomligt, och
undertecknad hittade på, att man kunde bekläda skållan, som var
av ljus kautschuk, med skägg av samma färg som mannen hade
på motsatta kindbenet. Det hela lyckades och efter att sett
rent avskräckande ut, fick mannen ett proportionsvis
anständigt utseende. Men han kunde även, och det var det
förnämsta, förtära sin föda utan att densamma, som förut, vältrade
ur munnen på honom. Fallet i fråga var intressant i högsta
grad och mannen med den konstgjorda kinden förevisades
inom Nürnbergs läkarkretsar.

Något annat intressant var den då nyss i Tyskland
påbörjade aluminiumgjutningen. I stället för att använda kautschuk
vid förfärdigandet av lösplåtar, tänkte man sig kunna gjuta
fast de små emaljtänderna vid en aluminiumplatta. Min
doktor offrade både tid och pengar för att söka förverkliga den
drömmen. Och naturligtvis var undertecknad högst
intresserad även. <i>Det</i> hade nämligen varit något att komma hem till
gamla Schweden med. Och jag vill inflika, att vi sedermera
mycket sysslade med aluminiumgjutning på min brors ateljé,
och att vi därvid hade en god hjälpare i ingenjör F. W.
Lindqvist, Primuskökets den tiden synnerligen okände skapare.
Han skaffade oss en särskild ugn att smälta metallen i, byggd
på samma idé som Primusköket, vilken vida översteg allt vad
tyskarna utexperimenterat. Men denna och annan hjälp åsido,
sprack den nya idén fullständigt på olösligheten av
aluminiumets lödning. Innan denna metall kan på ett praktiskt och lätt
sätt lödas, blir den aldrig något för hrr tandläkare — och
knappast sedan heller.

Vi talade härovan om bedövningar, och en söndag fick
doktorn besök av en liten undersätsig beväring; min doktor var
nämligen militärläkare även. Mannen i fråga skulle ha en
finne, en ful bula på ena kinden, öppnad. Men han begärde
bli sövd, och som ingen patient väntade, beslöt doktorn offra
en smula tid åt ynglingen. Undertecknad gjorde allt i ordning
för sövning, ynglingen skulle just till att slockna av och
doktorn stod beredd att öppna bulnaden, då ynglingen med ett
språng var uppe, omtöcknad av kloroformen. Han skrek till
en början ideligen »mördare!» röck upp sin fascinkniv, en liten
kort sabel, som han hade, samt började svänga den över
huvudet. Nu skulle vi döden dö.

Doktorn gav mig en hastig blick, den där sade: Hur i jisse
namn kunde vi låta grabben behålla förskärarkniven på
sig!? ...

Men en annan blick sade mig också: spring mot ynglingen
och sök fånga hans uppmärksamhet, skall jag bakifrån kasta
mig över honom.

Det gällde att handla raskt, ty han med kniven var ju 
otillräknelig och kunde skada oss bägge två. Jag höll en stol
framför mig och gick så modigt på, en värdig ättling av gamla
karoliner. Desslikes litade jag fullständigt på min jättelike
doktor. Och denne lyckades. Den stackars yngligen fattades
bakifrån, trycktes ned i stolen och som doktorn nu inte hade
något instrument, satte han resolut tummen på bölden.
Patienten gav till ett gallskrik, sjönk bedövad ihop och nu var det
lämpligt att tillägna sig hans rätt så farliga huggare. Såret
sköttes och när patienten vaknade till, frågade vi honom om
han känt något eller om han över huvud taget visste något om
det passerade. Intet. Han mindes det inte ens som en dröm.

Jag berättade honom sedan hur han velat mörda två
oförvitliga människor, men han hade, som sagt, ingen aning om
hela uppträdet.

— — —

Rask i vändningen var verkligen min gode doktor. Vi hade
en förmiddag bl. a. diskuterat ett tanduttagningsinstrument
som kallas »geissfuss» och som fanns uti doktorns
instrumentsamling. Jag tyckte inte det var i stil med en medicine
tanddoktors utrustning. Tingesten i fråga verkar närmast en
böjd spik och användes att <i>trycka</i> fram tänder och tandrester
med. Ett ytterst farligt instrument om man skulle råka slinta
på handen.

»Asch nein!» utropade doktorn och framhöll krokens stora
fördelar.

På eftermiddagen kallades jag in i doktorns privata
mottagningsrum. I stolen satt en bastant kvinna, synbarligen
tjänarinna hos någon av doktorns patientfamiljer.

»Se hit!» ropade min doktor och svängde med »geissfussen».

Instrumentet sattes till en tand i underkäken och med ett
tjo! flög tanden ut. — Tjo! sade det plötsligen på nytt och
en tand bredvid lyftes lika geschwindt upp. Flickan hade
blivit av med två tänder, en absolut onödigt, men <i>jag</i> hade
bibringats en lektion visavi »geissfussens» förträfflighet.

— — —

Julen nalkades och med den en obetvinglig hemlängtan.

»Stanna», hade min vänlige doktor sagt, »vem vet om ni
kommer ut i världen mera», tillade han. »Jag kan skaffa 
rekommendation till Wien och så får ni se och njuta av vad
världen ger ...»

Han talade, tyvärr, för döva öron, och jag gjorde allt i
ordning för att fira julen hemma i gamla Sverige. Så när
hade dock ödet satt p för den drömmen. Jag fick en
blodförgiftning i ena hälen på grund av för trånga skodon och gick
illa haltande från och till mitt arbete. En dag kom jag bra
sent och doktorn mötte mig med ett gemytligt: »Guten morgen,
siebenschläfer!»

Jag omtalade orsaken och med ens blev det fart i mannen.
Han körde hastigt ut en patient, som han plomberade en tand
på, samt fick mig in i operationsrummet. Det befanns att
ådern på vänstra foten var ansvälld ett gott stycke uppåt benet,
och utan vidare öppnade doktorn med ett kraftigt snitt den
farliga varhärden.

Jag tror knappast min egen far skulle mera omsorgsfullt ha
skött mig under dagar och veckor än denne min principal
gjorde. Han pysslade om mig på alla upptänkliga sätt och —
jag kunde resa till mitt kära Sverige, dit han, som han
sedermera sade, aldrig trodde jag skulle komma ...

Det blev ett synnerligen varmt avsked oss emellan, och skam
till sägandes var jag rätt så rörd och fick min snälle, älsklige
doktor rörd även. Ett tiotal år efter for jag ned till
Nürnberg för att tacksamt få trycka den hjärtegode mannens hand,
men han var då tillfälligt borta från staden.

— — —

Resan gick hemåt. Genom det underbart skapade Bayern, där
man, bäst man gladde sig åt de ännu gröna dalarna, plötsligt
kom mitt upp i alpernas snöiga vidder, för att åter glida ned
till grönskande regioner.

Jag tog in hos min snälle droskkusk i Berlin och blev
vänligt mottagen, därefter bar det efter många och långa
månaders bortovaro åter mot Norden och det i en IV:e kl. kupé.

Det var sent en kväll och tåget hade ingen förbindelse med
Danmark; jag blev, kort sagt, sittande mitt i natten i
Warnemünde. Jag frågade konduktören efter ett hotell. Fanns ej
vintertid. Jag frågade om jag kunde få kinesa hemma hos
konduktören, men han bodde själv inne. Dock skulle han
försöka skaffa mig tak över huvudet i den smällkalla natten. Vi
bultade upp en bekant han hade och jag fick ligga i en hall i
ett stort, dystert och dött badhotell. Till rummen i samma
hotell hade han inga nycklar, och för resten voro rummen lika
oeldade som hallen. Nå, när man är ung. Visst verkade det
hela spökhotell, men jag har aldrig varit rädd för spöken och
det hela lutade åt att bli äventyrligt eller just vad man söker
på en resa. Jag sov gott i mitt öde hotell, som inte kostade
ett öre att bo i — den natten. Resan forsattes över
Köpenhamn och julaftonens morgon stod jag på Stockholmsmark
igen. Fattig på mynt men rik på tyska glosor.

— — —

Jag hyrde mig nu en ungkarlskula på Kungstensgatan,
alldeles ovanpå källaren S. H. T. och så började bekymren på
allvar. På natten och efter att kvällen förut ha skrivit under
kontraktet låg jag oroligt kastande mig i bädden hemma i mitt
gamla rum hos gumman mor. Hon, som led av nätt opp
permanent sömnlöshet, kom sakta in.

»Kan du inte sova, Mille?» frågade mor.

»Nej, mamma.»

»Stackars min gosse», sade hon, »ska nu bekymren börja
sin häxdans med dig också!»

— — —

Sak samma, på morgonen hade man glömt det mesta av
nattens våndor ty man var ju, som sagt, ung. Hur sedan det nya
hemmet skrapades ihop blev det rätt så trevligt, och i stället
för att gå ut om kvällarna satt man hemma, oftast ett litet
kotteri, bland vars medlemmar jag särskilt minnes skalden
<i>John Tengberg</i>, i kamratlaget kallad Tbg. Han <i>var</i> skald
nämligen och flera versböcker skvallra om en mindre vanlig
begåvning. Före vår bekantskap hade han varit en glad och
sorglös bohème, men så hade han fått ett arv på, det sades
36,000 kr., och lyckans sol strålade med ens upp för den
hittills illa åtgångne, men sina ideal alltid trogne, i allt hjärtans
gode vännen Tbg.

Han gifte sig med väninnan från barndomen, hon, som
     <img r><i>Författaren John Tengberg.</i></img>
troget stått vid hans sida under
fattigdomens dagar, som ingivit honom
mod i motgången och strävat för
att han inte skulle gå under. Det
lyckliga paret for till sina drömmars
ljusa stad — Paris. De foro långa
sträckor på Rhen och voro i Berlin
liksom även i Köpenhamn, vilken
senare stad tycktes blivit dem särskilt
kär, ty dit kvistade de allt som oftast.

Vi bodde alldeles tätt intill
varandra, den gode Tbg och
undertecknad, och jag var ofta gäst i de
ungas hem, där alltid något pikant
och raffinerat i matväg stod att få.
Han visade sig vara en verklig
gourmet, vår värd, och han var ofta ute
i butikerna eller på torgen för att
spåra upp något särskilt, något
sällsynt i delikatessväg.

Däremellan var han i undertecknads enkla hydda. Det var
han, som en gång då jag bad sällskapet vänta medan jag gick
ut och satte på toddyvattnet, gav mig den giftiga repliken:

»Har du panna till det?»

Han levde ett lyckligt liv, och när, som det sades, kapitalet
var slut, lades han på sjukbädden — men inte förr — samt
gick bort efter att i ordets bästa bemärkelse fått njuta av
livets glädjebägare.

Hans livs kära följeslagerska är också bortgången, så jag
tror knappast jag begår en indiskretion om jag förtäljer ett
nog så spännande litet äventyr vår skald kom att utsätta
sig för.

Det var en vinterafton med bitande frost, som telefonen
hemma hos mig gav sig tillkänna med en ilsken signal.

»Hallå!»

»Det är Tbg, kom ögonblickligen ut till Alhambra!»

»Nu ... Men jag sitter vid ett angeläget arbete.»


»Kom genast, hör du ... Tag en släde, jag betalar den.»

Då så ...

Klockan var ungefär sju och ute på det uppgivna
värdshuset fanns inte en själ, jo, min vän Tbg satt längst bort i
halvmörkret, väl insvept i sin päls samt med en butelj punsch
framför sig.

»Där, drick!» sade han.

»Är det bara <i>därför</i> du ryckt mig från arbetsbordet, det
måste jag ...»

Och så berättade han hur han av rent okynne, ty han höll
ofantligt av sin maka, råkat bjuda en ung dam han mött på
slädfärd till Djurgårdsbrunn. Han hade tagit en släde hos
hyrkusken vid Adolf Fredriks plan, men just som släden
svängde i hörnet vid Drottninggatan mötte han den hulda
makan.

»Hon såg dej nog inte.»

»Jo ... För bäst vi sutto vid kaffet talade uppasserskan om
att en fruntimmersröst frågat i telefon efter en herre i päls
och med guldglasögon ... Upptäcktes det här dumma strecket
får min fru en blodstörtning. Hon tål inte bli upprörd. Jag
gjorde mig fri och åkte genast hit, men va' i hela världen
skall jag göra?»

»Betala punschen och kom med. Min släde väntar ännu
utanför ... Vi fara hem till dig ... Din fru är naturligtvis
på språng för att telefonera till alla utvärdshus.»

I vinande fart bar det av till hemmet. Riktigt gissat. Frun
var inte hemma och inte jungfrun heller. Gladeligen satte vi
herrar på toddyvatten, och när frun sent omsider kom hem,
fann hon sin man snällt sittande hemma med en vän. Det var
alltså inte honom, som hon hade mött, och i glädjen frågade
hon om inte gästen ville stanna och äta en smörgås. Och det
ville gästen.

</chapter>
<chapter name="XXX. Allvaret tager ut sin rätt. — Föreningen Atheneum bildas.
— Tragedier skrivas och uppläsas. — Ett djärvt utslag av
samma allvars-rörelse: det beslutas att Aug. Strindbergs
»Fröken Julie» skall uppföras vid en matiné på Sveateatern.
— Besök hos och brevväxling med den frejdade författaren.">

<table o c><td>XXX.</table>

<i>Allvaret tager ut sin rätt. — Föreningen Atheneum bildas.
— Tragedier skrivas och uppläsas. — Ett djärvt utslag av
samma allvars-rörelse: det beslutas att Aug. Strindbergs
»Fröken Julie» skall uppföras vid en matiné på Sveateatern.
— Besök hos och brevväxling med den frejdade författaren.</i>

Det kan inte skada att omtala, det revyvisor och annat s. k.
blaj inte <i>helt</i> upptog ens unga själ. Längst inne satt alltid
allvaret på lur, och det har ofta varit med inre
tillfredsställelse, som jag just ägnat allvaret här i livet en smula dyrkan.

Vi ungdomar hade, som bevis på att det, trots allt, fanns
något djupare hos oss, bildat en förening, kallad »Atheneum».
Det var i slutet på 1880-talet. Jag har ännu de naiva
stadgarna i behåll, och enligt dessa skulle föreningen »Verka för
utgivandet av en tidning, föredrags hållande, diskuterande
över konst och litteratur — — — Övriga diskussioner», hette
det, »vare inom föreningen förbjudna» ...

En tidning, hektograferad, gavs också ut, vilken
sannerligen kan betraktas som unik, i det nämligen många av
densammas medarbetare på såväl textens som bildområdet
sedermera gjort sig verkligt bekanta namn.

Det var med nästan gravlikt allvar, som denna förening
uppehölls under årens lopp. Här fick ej förekomma skoj, och
vad här nyss kallades »blaj», man fick endast uppläsa högst
»värdiga» alster av pennan, och undertecknad minns hur jag
en kväll uppehöll de kära bröderna med att uppläsa ett
tragiskt stycke, kallat »Slut». Titeln var ominiös nog, ty med
stycket i fråga upphörde jag helt att skriva tragedier.

Den förfärliga röran godtogs dock av de ärade
föreningsmedlemmarna, och jag tycker mig ännu i dag höra ekot av
ordförandens vackra, berömmande
ord, vilka mynnade ut i något som
motsvarade: var värdig!

<img l><i>Bror Olsson.</i></img>

Ett utslag av detta allvar längst
inne var väl den dristiga idén att
— giva <i>August Strindbergs</i>
»Fröken Julie». Denna mäktiga idé var
jag dock ej ensam om, jag hade en
entusiasmerad vän vid min sida, en
vän med alla de teatertekniska
förutsättningar som behövdes. Vännen
hette <i>Bror Olsson</i>, K. Dramatiska
teaterns nu så bemärkte
skådespelare. Bror var med i »Atheneum»,
och helt visst hade idén till
uppförandet i fråga väckts inom
föreningens allvarliga murar. Han föreslog
resolut att vi två, han och jag, skulle arrangera en soaré på
den då nya Sveateatern samt giva »Fröken Julie». Själv brann
han av begär att få spela betjänten Jean.

»Skulle du ha det modet, Bror?» framkastade jag.

»Ja, vid Gud! ... Kan du skaffa Strindbergs tillåtelse, skall
jag bli mannen för att stycket ges.»

Strindberg var särskilt den tiden ungdomens verkliga ideal.
Hans oförskräckthet beundrades och man tyckte det stod
gnistor om allt han skrev.

Jag minns ännu den kväll, då han under »Giftas»-processen
bevistade Svenska teaterns föreställning. Man gav
»Lycko-Pers resa», och ett flertal repliker i stycket passade så bra in
med situationen för dagen, att det titt och tätt blev verkliga
ovationer i salongen. Efter föreställningens slut följde vi unga
efter författaren till Grand Hôtel och hyllade honom än
ytterligare, vilket dagen efter i en morgontidning förskaffade oss
hedersnamnet »Stockholmspöbel».

Men för att återgå till förslaget att ge »Fröken Julie», blev
det med fullt allvar diskuterat vilka som skulle spela rollerna.

Bror Olsson åtog sig, som redan nämnts, Jeans roll, och den

var han, det visste man, som skapad för. Köksan ansågs fru
Gardt lämpad för, och så återstod Julie, den viktigaste av alla
rollerna. Fru Dorsch-Bosin skulle vara utmärkt, men hur få
henne att intressera sig för den, vad särskilt ett par repliker
beträffar, nog så frånstötande rollen?

»Strindberg själv skall nog kunna förmå henne ... Tag reda
på Strindberg och utverka rätten att giva stycket samt att han
skriver ett brev till fru D.», dekreterade O., och dagen efter
var undertecknad på väg till Djursholm, där Strindberg hade
bott under vintern.

Han hade samma dag flyttat ut till Dalarö.

Genom ännu ganska försvarliga isar, ty våren hade inte på
långt när kommit, stretade »Dalaröström» tidigt en morgon i
mitten på april mot det trevna, lilla samhället och, mycket
riktigt, där fann jag mästaren i en liten stuga så långt ut, att
havet, när det var riktigt vresigt, slog emot fönstret, framför
vilket det väldiga skrivbordet med en stor, svart träskiva stod.
På tal om möbler fanns det i övrigt endast ett par stolar samt
en järnsäng och ett par stora lådor, vilka ännu ej blivit
uppackade.

Järnsängen kommer mig att minnas ett uttryck av August
Strindberg, vilket etsade sig särskilt djupt in i själen:

»Jag förmår ej längre arbeta som förr. Så snart jag arbetat
ett par timmar, bränner hela mitt huvud och jag måste kasta
mig på bädden, rulla in huvudet i täcket och vila ett par
timmar ... Men i sommar skall det bli bättre, jag har ju mitt
fönster mot havet ...»

Efter att ha hört mitt ärende, blev mottagandet det allra
hjärtligaste.

»Julie! ... Visst får ni spela Julie ... Kan ni garantera
hundra av edra vänner bara, ska jag skaffa dit hundra av
mina, och de ska väl gott kunna klå de övriga om de skulle
demonstrera.»

Ha, det började bra, precis som det passade
Atheneumsherrarnas unga blod!

Hemma hade den store författaren ingenting att bjuda på,
där var allt ett kaos, vi gingo till Stora hotellet, vilket skulle
öppnas först den 1 maj, men där vi, tack vare innehavarinnans
stora välvilja, undfägnades på bästa sätt med mat. Spriten
var det värre med, hennes »rättigheter» började nämligen
först med maj månads ingång.

»Gå ut i köket till gumman», befallde S., »och bed att hon
lånar mig en helbutelj punsch ... Punsch är det enda jag
dricker, men det dricker jag <i>mycket</i> av!»

»Viggen» gick utmärkt och en helbutelj punsch tronade snart
mellan våra kaffegrejor. Jag fick dock hastigt nog order att gå
och låna — en puback till. Men så var det också kolossalt
mycket vi hade att diskutera. Lokalfrågan avgjordes först,
det skulle bli Sveateatern, som skulle få »den äran», och jag
hade att omedelbart bestämma i saken med gubben Lundberg,
teaterns ägare. <i>Repetitionerna skulle författaren jämte
Henrik Christiernsson själv leda.</i> Premiären lovade författaren
desslikes bevista och han bestämde sig t. o. m. för att sitta i
högra lilla logen. Detta senare kan ju vara bevis för hur
verkligt intresserad S. var, att stycket skulle komma upp, om
ej för annat, så som protest mot de svenska teaterledningarna,
vilka ansågo under sin s. k. värdighet att giva stycket, som
dock var antaget i själva Paris.

Kommo vi så till frågan om vem som skulle spela Julie.
Bror Olssons förslag med fru Dorsch vann ögonblickligt
bifall. Just så skulle Julie vara, ty så ungefär hade författaren
själv sett modellen, fröken X., i levande livet ...

— — —

Jag tror icke att jag kastar någon skugga på den store
avdödes minne, om jag avslöjar att jag »viggade» en punsch <i>till</i>
och att vi i sällskap med den fortsatte diskuterandet i
författarens lilla skrivrum, sedan vi icke längre fingo ensamma
upptaga hotellmatsalen.

Jag avslutar i övrigt punschkapitlet med att jag till en
bekant vinhandlare i Stockholm medförde order om så pass
många buteljer, att värdinnan på hotellet, den fryntliga
själen, fick igen lånet och kunde ha fått låna själv.

Under den mera intima samvaron i den lilla skriv- och
sängkammaren hade jag äntligen vågat mig fram med det kanske
viktigaste i min mission: mildrandet av ett par, tre repliker
i stycket, vilka framkallat just avogheten mot att spela pjäsen.

Det blev med ens så underligt tyst i den lilla stugan, och
jag hade liksom en aning om, att nu skulle Titanen låta höra
av sig. Men Titanen var vek. Han tog fram sin stora kam
ur bröstfickan och lät verktyget upprepade gånger fara genom
det till synes obändiga håret.

»Tja», kom det slutligen, »de skulle tjuta mindre ilsket då.
Låt mig få behålla exemplaret, skall jag se till ...»

När jag tidigt morgonen därpå, efter att ha övernattat i
en ogästvänlig hotellsäng, anträdde färden hem, hade jag med
mig ett brev till fru Dorsch. Har man månne det brevet i
behåll? Det utgör ett kraftigt bevis på Strindbergs varma
åstundan att se sitt omtvistade verk på scenen om också blott
en enda gång. Undertecknad lämnade brevet åt fru D., som
den tiden bodde på Kaptensgatan, och mottagandet skedde
under högst dramatiska omständigheter.

Efter att ha låtit mig vänta en god halvtimme i salongen,
kom nämligen fru D. inglidande à la Sömngångerskan och
sjönk ned för mina fötter på den mjuka mattan framför
schäslongen, som jag satt på.

»Ett brev från den store August», sade hon och mottog
skrivelsen. Varpå hon med en hårnål sprättade upp
konvolutet och alltjämt i raklång ställning på mattan ögnade
igenom brevet.

Jag minns inte ordalydelsen av svaret, men fru D. gick in
på att spela rollen, så nu äntligen skulle arbetet kunna sättas
i gång och Stockholm få stifta bekantskap med den omtvistade
»Fröken Julie».

Efter ett par repetitioner, och trots författarens
avslipningar, sände fru D. emellertid rollen tillbaka, och
undertecknad fick på sin lott att underrätta författaren om avslaget,
ett i sanning tungt göra, då vi alla visste att han skulle komma
att taga saken som en följd av »fiendeverk». Som svar kom
ett par dagar efter ett brev att överbringa till fru Louise
Fahlman. Nytt avslag och nytt brev ifrån S.., denna gång
till fru Bertha Thyselius, den enda av här nämnda 

primadonnor, vilken hade godtagligt skäl, familjeskäl, för
avslaget.

Ur Strindbergskorrespondensen med undertecknad, vilken
vid ett par tillfällen endast bestått av ett stort frågetecken
med ett Aug. S. under, förtjänar följande citeras:

»Härmed Fr. Julie, med första pantomimen borta, emedan
den var en död punkt! Har Ni mera att föreslå till ändring
så säg ett ord.

Framför mitt tack till Fru Dorsch och Herr Olsson samt
Fru Gardt.

Hinner ej mera, ty jag skriver! Låt bara höra om
Christiernssons svar, så skall jag telefonera honom.

Notis bör då strax in i tidningarna.

Har Ni tänkt på polisförbudet?

Musiken kommer i övermorgon!

<poem><tab><tab><tab><tab><tab>Hastl. Vänl.
<tab><tab><tab><tab><tab><i>August Strindberg</i>.»</poem>

Samma korrespondens avbröts den 1 juli 1892:

»Bäste hr N., skulle ni vilja återsända musiken till »Fröken
Julie», som jag behöver just nu, då ett uppförande i Paris
är under arbete till hösten och jag saknar annat exemplar
än det jag undertecknat åt er? Högaktningsfullt August
Strindberg. Dalarö den 1 juli 1892.»

— — —

I författarens eget land uppfördes »Fröken Julie» först
1906, på Folkteatern och av en ambulerande trupp, ledd av
<i>Aug. Falck</i>.

</chapter>
<chapter name="XXXI. Jag börjar skriva veckokåserier och får en tidningsmans
alla s. k. fördelar. — Några tidningsfester, särskilt
Operaterrassens invigning. — När »Kalven» publicerade utdraget ur
»Stänk och flikar». — När »Från lördag till lördag» först
kom till. — C. A. Tolléns pappa och saxen m. m.">

<table o c><td>XXXI.</table>

<i>Jag börjar skriva veckokåserier och får en tidningsmans
alla s. k. fördelar. — Några tidningsfester, särskilt
Operaterrassens invigning. — När »Kalven» publicerade utdraget ur
»Stänk och flikar». — När »Från lördag till lördag» först
kom till. — C. A. Tolléns pappa och saxen m. m.</i>

En dag fick jag en vänlig påstötning att besöka redaktören
för <i>Nya Nisse</i>, Julius Hodell, vilken hade ett förslag att göra
mig. Jag erbjöds att bli tidningens kåsör efter Alma Rek,
<i>(Hjalmar Ekerot)</i> som startat tidningen »Varieté», det
senare ett fackblad för den då kolossalt stora artistkåren. Jag
mottog uppdraget, som, utom krönikeskrivandet, bestod i att
skriva en visa per vecka samt i övrigt fylla tidningen efter
behag. Visserligen var lönen endast 15 kronor pr nr, men
det var en gyllene tid för skämtpressen, och man kunde alltså,
hoppas på påökning. Att denna »påökning» skulle komma att
nå så högt, att redaktören skulle ge mig sin dotter till maka,
var något, som varken redaktören eller krönikören drömde
den söndagseftermiddag i november 1892, som vårt kontrakt
gjordes upp. Men det är, som Kipling säger, »en annan
historia».

Arbetet i en skämttidning intresserade mig mycket. Man
fick producera sig i litet av varje, allvar som skämt, ty i
gamla tider sade skämttidningarna alltsom oftast ett
allvarsord även. Det hela gick lätt och oljat, och
ombrytningsdagarna voro riktiga små festdagar. När nämligen numret för
veckan var färdigt, gick alltid, och traditionellt, redaktionen,
förstärkt med en eller par bekanta, ut på någon restaurang, på
du Nord, på Jones grill eller Hotell Rydberg, där en
smörgås avåts och där det glada skämtet flödade — jag är elak
nog att säga — vida rikligare än i bladet. Ej minst de kvällar
vi hade lyckan få rå om tidningens högst värderade
»spetskule»-redaktör, <i>Birger Schöldström</i>.

Aldrig skall jag dock glömma redaktörens obligatoriska
avskedsord efter dessa små ombrytningsfester:

»Va i helsicke ska vi få till nästa nummer?»

<table o c><td>
<img l><i>Red. Julius Hodell</i> 
† 1912.</img> 
<img r><i>Red. Hjalmar Ekerot</i>
† 1907.</img>
</table>
— — —

Med anställningen i tidningen följde en hel del små
trevliga förmåner. Man fick gå fritt på teatrar och varietéer,
man blev rätt så bortfjäsad med inbjudningar desslikes, vad
det särskilt gällde ut-, till- och föreställningar.
Restauratörerna visade sig därjämte mycket artiga, och det
arrangerades oftast extra små glada fester, när kotteriet gästade den
eller den lokalen.

Källarmästaren på Mosebacke, <i>Richard Nordström</i>, bjöd
en kväll på en dylik i hast arrangerad fest, som fick rätt
dramatiska former. Efter sexan, som serverats inne på
kontoret, kommo vi ut i det stora, nu tomma serveringsrummet,
ty det var mot nattkulan.

»Vill ni ha bakelser?» frågade värden plötsligt.

Innan någon hann svara, hade han trollat fram en stor
rund blecklåda, som stått under disken, och avslöjat en del
gotter, som blivit över. Men han hade varit nere i källaren
och hämtat en butelj champagne även, att skölja ned samma
gotter med. Och så blev det kalas.

»Så här», sade han, »gör jag för att dölja nattens felsteg.»

Han kastade upp tomma flaskan på den lilla låga
kakelugnen, som i gamla dagar fanns i Mosebackekällarens
serveringsrum, men i samma nu hördes ett skarpt skott, och
allihop blevo vi översköljda med något klibbigt brunt, vilket
närmast verkade som blod ...

Man stod som förstenad en stund. Men så drog värden
fram ett bord, steg upp på det och kastade en blick upp på
kakelugnen. Där hade kassörskan staplat upp sex buteljer
porter, att ha till hands åt sig och betjäning, när nästa dags
arbete skulle börja. Och i den portermassan kom den tunga
champanjbuteljen.

När vi efteråt tagit adjö av värden, och i en hyrvagn gledo
ned för Hökensgatan, såg undertecknad i skuggspel på
motsatta väggen hur en person springande tog ifatt vagnen,
äntrade upp bakifrån samt kröp över taket tills han kunde sätta
sig bredvid kusken. Jag sade ingenting, men väntade nya
äventyr, ty det var inte svårt att gissa, att det var vår värd,
som äntrat vagnen.

Och mycket riktigt. I stället för att köra åt villastaden,
fortsatte ekipaget ut mot Djurgården, vilket så här i februari,
och på natten var allt utom trevligt. Men för mig fick saken
ha sin gång, och så öppnades plötsligt dörren av vår
Mosebackevärd, vilken inbjöd oss dricka <i>Bellmans</i> skål.

Och uppe vid Bellmansbysten stod också vår vagn, den,
som vi, i höga snödrivor.

Sättet att hylla Nordens Anakreon torde helt visst få anses
som enastående.

— — —

En mycket minnesrik restaurangfest under dessa år var
Operaterrassens invigning en ljus sommarkväll 1896. Där var
hela det mera bemärkta Stockholm samlat och terrassen, så
lång den är, upptogs av festliga supébord. Just när den s. k.
helan skulle inmundigas, tändes som genom ett trollslag all
elektrisk belysning, ett trick, vilket gjorde ofantlig lycka.

Det mera festliga inslaget i kvällens s. k. hippa var ett tal
av <i>Harald Wieselgren</i>. Med gest ut i den ljusa sommarnatten
och mot stadens många silhuettliknande kyrktorn höll han ett
briljant tal om Stockholm, slutande med att där det finns
många kyrkor, finns det mycken synd — men mycken
förlåtelse även.

Jag minnes desslikes hur den aftonen <i>Jörgen Lundström</i>
och <i>Janne Bruzelius</i>, vilka, enligt vad undertecknad kunde
upptäcka, aldrig voro ovänner i umgängeslivet, som ett par
ostyriga pojkar sökte gå balansgång på stenbarriären, som
omger terrassen.

<img><i>»Janne» och »Jörgen» i festligt lag.</i></img>

— — —

På tal om »salig Janne», tryckte han sin s. k. Kalv
(Budkavlen) på samma tryckeri, där vi tryckte N. N. Jag kommer
väl ihåg hur Janne en dag i oktober 1896 kom upp och med
jublande min talade om att han funnit ett sensationellt bidrag,
något som skulle komma publiken att slåss om hans tidning.
Han hade fått tag i det alldeles nyss utkomna Frödingska
verket »Stänk och flikar».

Han var ej så litet cynisk, den gode Janne, och med
synbart frosseri läste han upp ett prov ur diktsamlingen, ett prov,
som skulle sättas upp och in i Budkavlen.

Det var något som sade oss alla, att Janne denna gång var
på väg att begå ett nidingsdåd med att rycka ut en viss del
av ett verk och låta det stå ensamt svarande för verket i sin
helhet. Alla avrådde och tryckeriets ägare med. Men Janne
hade fått något i den stil han som mest älskade, och så kom
det olyckliga numret av Budkavlen ut. Numret, som så att
säga tvingade till beslag och åtal. Förvisso hade aldrig
diktsamlingen som sådan kommit att väcka den sortens uppseende,
     <img r><i>Anders Jeurling.</i></img>
som denna lösryckta, i tydlig
sensationell avsikt publicerade dikt
gjorde. Dumheten i fråga blev
»Kalvens» död, men samma i det,
man har rätt att tro, att den
skandal, som avtrycket väckte, djupt
grep skalden själv. Måhända blev
den rent av en bidragande orsak
till att Sverige i förtid miste sin
efter Bellman mest beundrade
skald. Och det för en
sensationslysten tidningsredaktör skulle göra
en simpel lösnummerrecett.

— — —

De blygsamma små krönikorna
i Nya Nisse hade råkat falla
redaktör <i>Anders Jeurling</i> i
Stockholms-Tidningen på läppen. Jag
hade alltifrån St.-T:s början till

densamma sänt in små bidrag, vilka alla vänligt mottogos och
infördes av red. J. Icke var honoraret stort, kr. 6 pr st., men <i>äran</i>.
Hur underligt det än låter, så tänkte jag aldrig på vad det
skrivna skulle kontant inbringa. Att få det infört ansåg man utgjorde,
enbart det, ersättning nog. Ju flera bidrag, jag fick mottagna,
desto närmare kom jag nämligen målet för hela min strävan:
— att bli tidningsman och »få ett ord med i laget».

<img><i>Vignetten till lördagskrönikan.</i>
(Ritad av dr Knut Barr.)</img>

»Var bra», sade red. Jeurling en dag, »och skriv sådana
där små veckoepistlar för Stockholms-Tidningen även. Tänk
ut en rubrik så länge, få vi talas vid sedan.»

Några dagar efter kunde jag meddela, att jag tänkt som
rubrik: <i>Från lördag till lördag</i>. Och som signatur föreslog
jag <i>Don Basuno</i>, d. v. s. en som basunerade ut något.

Rubrik och signatur godtogos och den 14 dec. 1895 kom
min första lilla s. k. krönika in. De lördagar äro sedan den
dagen lätt räknade, då den fattats. Semestertiden och ett par
mera tragiska episoder i vår familjehistoria ha i så fall varit
orsaken till »skolkandet».

Jag gav mig nu skriveriet helt i våld, detta så mycket mer
som en dispensansökan från samtliga den tidens s. k.
tandtekniker om att få avlägga regelrätt examen enligt de
fordringar, som gällde till 1879, blankt avslogs på
Tandläkarsällskapets inrådan. Undertecknad vill här passa på och säga ifrån,
att den gången handlade det vällovliga Tandläkarsällskapet i
blindo. Här hade varit ett tillfälle att pröva de som
storordiga ansedda teknikerna. Man skulle ha givit dem tillfälle
att försöka, och hade med det för evinnerligen haft ett vapen,
som krossat alla försök att här införa samma ordning som i
Tyskland och Amerika. Man hade haft allmänheten på sin
sida även och kunnat säga: »De ha fått försöka, de
misslyckades. Bort med kvackarna!»

Nu gjordes samma »kvackare» till ett slags martyrer.

Med glädje utbytte emellertid undertecknad
operationsstolen, sådan den nu var, mot det fasta skrivbordet.

— — —

Mitt teaterskriveri gled alltjämt i en stilla flod framåt. Jag
hade t. o. m. haft äran bli spelad på själva Svenska teatern.
Nå, det var visserligen bara en parodi på Ibsens »Frun från
havet», som uppfördes på ett par soaréer, men ändå ...

I den parodien, som kallades »Havsfrun», spelades
damrollerna av herrar, och jag vågar försäkra, att det aldrig
skrattats så på Svenska teatern, som när <i>Gustaf Ranft</i> spelade
havsfrun och imiterade Olga Björkegren.

På såväl Vasa- som Folkteatern hade jag fått revyer
uppförda, på den senare hade jag t. o. m. lyckats trumfa över en
prisbelönad skånsk revyförfattare.

Man hade 1894 utlyst en pristävlan på »Folkan» för den
bästa nyårsrevyn och även undertecknad bidrog med ett manus.
Emellertid blev en Malmöbo 1:e pristagare och så uppfördes
ett stycke, som damp som en säck. Dagen efter premiären
erbjöd sig direktionen att köpa mitt stycke — om jag var billig.
Vad skulle jag för övrigt med ett dylikt aktuellt arbete?
Jag mottog gladeligen mig erbjudna femtio kronor i ett för allt.

Min egentliga behållning blev väl att stycket slog gott an.

— — —

Jag hade nu funnit vad jag ansåg mitt rätta fält, i
synnerhet som jag 1897 fick s. k. fast anställning i
Stockholms-Tidningen. Samtidigt för övrigt med den glade <i>Ninian Wærnér</i>,
»C. A. Tolléns» spirituelle pappa.

En dag kom vännen W. in i undertecknads lilla skrivbås och
visade mig en sax, som han hade i handen.

»Va ä' de här för en jävelett?» frågade han.

»En sax, kan du väl se.»

»Vad använder man den till?»

»Att klippa bitar ur andras tidningar med, bitar, som man
finner intressanta.»

»Tvi fan!» svor han till. »Jag skriver det intressanta själv.»

Med det vrok han saxen bort i en hörna bakom en möbel
— och där låg den visst långa tider sedan.

Ninian Wærnér var en rätt så intressant kamrat. Han hade
att börja med glorian att ha varit Uppsalas starkaste karl och
han blev en tid Sveriges kvickaste även. Ty den iver,
varmed hans C. A. Tollénbrev slukades av alla klasser, är något
allenastående. Uttrycken, han skapade i dessa brev, blevo med
ens bevingade, och än i dag får man höra »ovanuppå», »med
jup vördning», »yngentyngen vydare» samt »vylda jur» m. m.,
allt vittnande om att han skapat något verkligt originellt.

Han var mycket musikalisk desslikes och trakterade
violoncell som en virtuos; men mest underhållande var han
naturligtvis i kamratlaget. Skada att den mannen skulle gå bort vid
rätt så unga år. Han dog den 9 okt. 1905, knappa 49 år
gammal.

— — —

Hur många minnen strömma inte emot en, när tanken går
till gamla kamrater inom St. T., särskilt de avsomnade:

Jag minnes <i>Edvind Tengström</i>, den utmärkte
tidningsmannen, den framstående Kiplingtolkaren. De flesta av dessa
mästerliga översättningar skapades nog nere på källaren 
Tennstopet, men det var tidens sed, så vi yngre tyckte det var
precis som sig borde.

Det var en tid för övrigt, då den s. k. bärsan regerade bland
de skrivandes led. Rekordet slogs kanske av vännen C. A.
Tolén, vilken kunde förtära bortåt tjugufem buteljer per dag.
Men de flesta av kamraterna på redaktionen försågo sig
alltid när det led mot kvällsdags och nattarbetet hägrade, med
minst ett tiotal buteljer.

Det var lustigt att se deras manupulationer att dölja denna,
vad det tycktes, oumbärliga rekvisita för redaktör Jeurlings
argusögon.

Vännen T. brukade helt lugnt förvara sitt lilla lager i
papperskorgen och där låg det både väl skyddat och skönt svalt.
En kväll då T. just tagit ett litet förskott av sin nattpilsner,
hördes plötsligt redaktörens steg och i första överraskningen
släppte T. buteljen han hade i handen ned i korgen. Krasch!
sa det och redaktören kom in lagom, för att se en ström av
fradgande pilsner rinna från korgen rakt mot hans fötter, där
han just höll på att intressera T. för något skriveri till
morgondagens nummer.

— — —

<img r><i>Den av Ajax fruktade svärmodern.</i>
(Sådan Alb. Engström såg henne.)</img>

Jag minnes i sammanhang
härmed den gode kamraten <i>K. J.
Ekström</i>, bekant över allt Sverige för
sina kåserier om »min ärade fru
svärmor med den
elfenbensbeskaftade binoclen». Ajax var, även
han, en stor vän till »nattpilsnern»
och lagrade åt sig varje afton
innan springpojken tog adjö. Ajax
tyckte sig emellertid ha funnit ett
bättre gömställe än kamraterna,
han hade lagt embargo på rummets
kakelugnsnisch och här stod en
respektfull bataljon pilsner de
kvällar vännen Ajax hade
nattvakt.

Vännen Ajax skulle dock, även han,
bliva skändligt avslöjad i den
omtyckte, gemytlige chefens höga
närvaro.

Bäst »Jeurlingen» en kväll stod
inne i redaktionsrummet, small
plötsligt något inne i kakelugnen. Det
var en kork. Efter en stund kom
en smäll till. »Jeurlingen» blev smått
nervös och frågade vad det var.

»Dä' knäpper alltid i gamla
kakelugnar», högg den arme Ajax till.

Nytt »knäpp» och så ett par
»knäppar» till, varefter en brun
ström av fradgande öl sökte sig
ned för de vita kakelugnsstenarna.

»Jeurlingen» sade inte ett ord —
det var för resten han själv, som givit order om att man skulle
börja elda i kakelugnarna just den dagen.

— — —

<img l><i>Red. J. P. Rydelius, sign. Rolf.</i></img>

Vännen <i>J. P. Rydelius</i>, författaren till »Filosofen på
landsvägen», var ett original, han även, med vilket kamratkretsen
i mer uppsluppna stunder kunde föra en hel del nojs. Bl. a.
var han entusiasmerad för det ädla svenska tidsfördrivet
»spänna kyrka» och hade intet emot att själv »stå kyrka» samt
låta kamraterna daska på den kroppsdel, som han annars
dagen i ända plikttroget satt på.

Även vid en dylik idrottsstund, det var under de dödande
tråkiga nattvaktstimmarna, gjorde »Jeurlingen» entré. Det
var en nog så drastisk scen: redaktionsherrarna i samlad
trupp omkring kamraten Rydelius, i tur och ordning
klatschande honom i ändan, allt under R:s saktmodiga
upprepande av de ohka slåendes namn. Hr redaktören hade stått
en lång stund och sett på innan någon kom att iakttaga hans
närvaro. Men då smeto de skamligt nog och där stod offret
ensamt kvar med huvudet nedborrat i redaktionssoffan ...

»Varför slår ni inte, era jäklar?» frågade han i soffan.


»Go afton herr Rydelius», hördes redaktören svara.

Vännen R. for upp som en pil, blossande röd:

»Ja se, jag ska säga», yttrade han i sin häpenhet, »att de
här ä enda sättet att hålla sig vaken om nätterna ...»

»Jeurlingen» log och gick in till sig.

— — —

J. P. Rydelius skapade sig ett varaktigt namn i det han med
sina skriverier under signaturen <i>Rolf</i> säkerställde den s. k.
Hedbergska stiftelsen, vilken alltjämt skall bliva till stor
välsignelse för Sveriges fattiga små barn.

Under utarbetandet av en artikel för sin kära stiftelse, sjönk
han en dag tillsammans
vid skrivbordet. Han
var död och med milt
våld fick man slita
pennan ur hans hand, den
penna med vilken han
så framgångsrikt fört
de fattigas, de
hemsöktas talan.

— — —

<img r><i>Stockholms-Tidningens redaktör och Algot Sandberg.</i>
(Karrikatyr av Alb. Engström.)</img>

<i>Algot Sandberg</i>
ledde som
redaktionssekreterare i många år
Stockholms-Tidningens
öden. S. var en
utomordentligt trevlig
kamrat och under hans tid
var det ideligen
kamratfester. Glada,
oförgätliga stunder, till
vilka otaliga trevliga
minnen knyta sig.

S. skrev ofta
följetongar i St. T.,
berättelser, vilka han sedan

dramatiserat och skapat sig ett aktat
teaternamn med.

Han skrev en skvätt
manuskriptsidor då och då, allt efter som
sätterifaktorn pockade på fortsättning.

<img l><i>August Hallner.</i></img>

En vacker sommardag sutto
operaregissören Emil Linden, Sandberg
och undertecknad ute på den lilla
betagande Alphyddan på
Djurgården, den ofantligt populära
restaurang, vilken skapats av <i>August
Hallner</i> och som försvann med att
prinsparet Carl övertog platsen i sin
helhet. Vi hade det som allra mest
trevligast då det kom bud från 
faktorn, att han inte hade en rad till
morgondagens följetong.

»Jaså», sade Sandberg lugnt. »Vi gå opp i Hasselbackens
park», tillade han, »där sitta vi mest ostörda.»

Vi gingo och medan kaffet dracks och Linden förde ogenerad
konversation, fortsatte Sandberg sin följetong samt kunde efter
en otroligt kort stund lämna den väntande sätteripojken så många
manuskriptsidor, att det gott räckte för kommande nummer.

— — —

Det var en glad tid under, <i>Gustaf Gullbergs</i>
redaktionssekreterartid även.

Jag minnes att G. en dag for för att i hemlighet
sammanträffa med den utanför Stockholm boende August Strindberg.
S. hade erbjudit St. T. ett följetongsmanus och glädjen på
redaktionen var allmän, ity en följetong av den store författaren
ansågs vara lika ärofullt som ekonomiskt lyckligt för tidningen.

Och glädjestrålande kom Gustaf Gullberg tillbaka med det
Strindbergska manuset, vilket han skulle läsa samma natt.

Han såg inte fullt så glad ut dagen efter, den gode Gustaf
G. — manuset hette »Svarta fanor» och var, som bekant, av
alldeles för polemisk natur att passa som följetong i en stor
daglig tidning.

</chapter>
<chapter name="XXXII. Om gamla småtrevliga tidningsförhållanden. — Om
mördaren Nordlund, men även några glada episoder. — Jag blir
lurad, men lurar i min tur hela läsekretsen. — Uppträder
desslikes som storsångare inför själve kung Oscar. — Också
en metod för att få högre lön. —  Gemytliga stunder med
redaktör Anders Jeurling.">

<table o c><td>XXXII.</table>

<i>Om gamla småtrevliga tidningsförhållanden. — Om
mördaren Nordlund, men även några glada episoder. — Jag blir
lurad, men lurar i min tur hela läsekretsen. — Uppträder
desslikes som storsångare inför själve kung Oscar. — Också
en metod för att få högre lön. —  Gemytliga stunder med
redaktör Anders Jeurling.</i>

Det var en idyllisk tid på Stockholms-Tidningen under
tidningens, vad man kan säga, barndom. Vi voro väl högst ett
10-tal medarbetare, alla som en enda familj. Men så styrdes
också det hela på ett verkligt faderligt sätt av allas vår <i>Anders
Jeurling</i>. Själv satt han som vi dagen i ända, ja, t. o. m.
mycket länge efter oss kvar på nätterna på redaktionen, satt i
skjortärmarna och varje manuskriptlapp genomgicks noggrant.
Och litet som oftast hände att han fiskade upp en tio- eller
tjugukrona och gav som ren uppmuntran, när han tyckte om
ett uppslag, en artikel. Varje Andersdag år efter år samlade
han oss omkring sig vid en fest, vilken mest alltid firades i
Götiska rummen i Berns salonger. Här höllos då gemytliga tal,
här sjöngos s. k. nidvisor, vilka senare kunde komma
redaktören att skratta, så att ögonen endast blevo som små springor
på honom.

Värdinnan var oss alla lika varmt tillgiven som chefen, och
när det spelades upp till dans, sökte hon dela sina gracer lika
mellan alla herrar, om redaktionens, expeditionens eller övriga
avdelningars, det låg verkligen god, familjär ton över alla
dessa fester och de sammanknöto oss alla, vilken uppgift man
sedan än hade inom »verket».

Och i chefens: »var bra och gör» det eller det, låg redan
något hjärtligt, som fortade på en och gjorde känslan av
besvär mindre.

Vi turade den tiden om med nattvakterna, och inträffade
att samme nattvakt måste ut mitt i natten för en eldsvåda eller
annat, fingo korrekturherrarna flytta sig en trappa ned i
redaktionsrummet samt passa telefonen. Vad var för övrigt
telefonen den tiden! Det förekom absolut inga långlinjesamtal.
Telegrambyrån sörjde för att tidningen fick vetskap om vad
som hände och skedde ute i världen, och när telegrambyråns
sista bud kom vid tvåkanten, var det att slå igen
redaktionsbutiken, sedan <i>fick</i> det helt enkelt inte hända något. Man
smorde ihop en s. k. löpsedel om vad tidningen innehöll av
särskild vikt, och med den löpsedeln gick man upp på tryckeriet,
sade god natt och så var det numret klarat. Dagen efter en
dylik nattvakt hade man ledigt till kvällsdags. Middagsvakter
funnos inte alls.

Det där om löpsedlar påminner för resten om hur
undertecknad en kväll fick telegram om en död boergeneral, och
alldenstund en dylik alltid betraktades som »ett fint lik», skulle
han stå med på löpsedeln. På redaktionen hade vi inga
uppslagsböcker, men på »korret» fanns den oumbärliga Nordisk
familjebok. Undertecknad skrev därför på löpsedeln, under
namnet, att man däruppe skulle forska vidare och tillägga det.
Döm emellertid om min fasa, när löpsedeln kom upp på alla
knutar meddelande:

General X. †. (Se efter i Nordisk familjebok vad det är
för en!)

— — —

Vad de lokala nyheterna beträffar, hade vi en skara av s. k.
notisjägare, vilka mot 50 à 75 öre per notis försågo tidningarna
med vad som hänt och — icke hänt. Jag minnes
»marinministern», som kom med sjöfartsnotiser, jag minnes Venus,
bårhusvaktmästaren, som kom med alla »uppflutna» och jag
minnes än flera, de flesta, tyvärr, förfallna stackare, vilka sutto
på krogarna i Klaratrakten och däremellan ströko genom
gatorna, tyst bedjande till Vår herre att en plåtslagare skulle
ramla ned från ett tak, att ett par hästar skulle skena, ja,
att man skulle kasta en bomb så att alla kringstående — utom
de själva — gingo i luften. Naturligtvis måste varje dylik,
av hrr notisjägare lämnad uppgift noga kontrolleras —
notiserna betalades inte förrän de införts — och då sade alltid
red. Jeurling:

»Var bra och kontrollera det här.» 

<img><i>Stockholms-Tidningens redaktion 1899.</i>
(En karikatyr av Alb. Engström.)</img>



En gång i min grönaste tidningsmannaungdom hade det
kommit en notis om att ett bruksämbar trillat ned från en
byggnadsställning i nr 24 Strandvägen samt träffat en
promenerande i huvudet. Och redaktörens »var bra» följdes denna
gång av uppmaningen, att riktigt ordentligt klämma efter det
ofta upprepade slarvet på byggnadsställningarna i staden.

Jag begav mig också, fast besluten att »klämma efter», ned
till Strandvägen. Kunde emellertid inte upptäcka en
murarställning på Strandvägen, så lång vägen var. Kanske inne på
någon gård? Nej! Jag sporde nu en konstapel, men han visste
intet, varför han hänvisade mig till vaktkontoret. Där var
man lika okunnig om olyckan i fråga och ansåg därför att
jag borde gå till Sabbatsberg eller Serafen. Men på
Sabbatsberg visste man inte ett dyft om någon av ett bruksämbar
skadad. Slutligen kom jag till Serafen och där slog man
ivrigt i stora böcker, frågande kandidater och underläkare. En
av de senare var »slurigare» än vi andra tillsammans.

»Tjufyra Strandvägen», sade han, »det numret <i>finns inte</i>.»

Vi på redaktionen hade blivit lurade av någon notisjägare.
Tyvärr obekant. Nog hade åtminstone undertecknad velat få
tag i mannen.

— — —

Där kom en dag upp ett förskrämt fruntimmer och
frågade om »det var här man fick sätta in ett par skenande
hästar» ...

— — —

Ett synnerligen förnämt uppdrag till välbehövlig omväxling
med refererandet av eldsvådor, sprängningsolyckor och
kullblåsta plank var, när jag fick order att beskriva prinsparet
Carls nya hem ute på Djurgården.

Vi voro en hel del tidningsmän och fördelades i två
grupper, en ledd av prinsessan, en ledd av prins Carl.

Undertecknad kom med i den först nämnda och måste säga
ifrån, att älskligare ciceronskap har aldrig pressens män haft.
Prinsessan hade idel lustigheter att bjuda oss.

»Titta», sade hon, pekande på en stor oljefärgsmålning, »det
där är det bästa prinsen gjort.»

Vi närmade oss rätt så nyfikna den stora duken. Prins Carl
målare!

Vår betagande ledsagarinna väntade denna nyfikenhet.

»Inte har han målat den, inte», tillade hon, »han — har
vunnit den på lotteri för fem kronor.»

En tr. upp låg prinsens sovrum, att begagna, när han kom hem
från regementet och gjorde ombyten av kläder. Prinsessan
slog ut med händerna och yttrade med skalken i ögat:

»Ja se nu, hur han stökar till när han får vara ensam!»

Uniformskläderna lågo kringkastade i det helt enkla
rummet och på den engelska järnsängens bägge bakersta knoppar
hade prinsen hängt upp sina bussigt tjocka gråa
ullstrumpor.

Ungkarlarna i laget smögo sig ut, synbart träffade av
prinsessans glada ord.

I samma våning lågo de då mycket unga prinsessornas
lekrum och i ett rum, inrett till kök, höllo småsessorna som bäst
på med tvätt av dockkläder.

En synnerligen praktisk och huslig uppfostran sålunda.

— — —

På tal om mera intimt umgänge med kungligheten, har jag
en gång burit en hertiglig krona på mitt annars — obs. vad
mitt yttre beträffar — klent utrustade huvud. Det var prins
Vilhelms krona jag bar och den både värmde och klädde, som
man säger.

I och för ståten vid riksdagsmottagandet i rikssalen i jan.
1903, hade en hertiglig krona beställts även åt prins Vilhelm
och dagen innan klenoden skulle levereras, passade
undertecknad på att smygtitta på grannlåten. Det var på den berömda
Hallbergska guldsmedsverkstaden. Där låg nu dyrgripen på
ett slags hyende och eftersom jag, för beskrivning i St. T.,
fick taga grannlåten i hand, passade jag på att sätta den på
mina lockars svall även. Den tog sig inte illa ut — och inte
jag heller.

Det var första och sista gången jag varit furstligt skrudad
å huvudets vägnar.

— — —

En sen kväll kom en liten parvel upp och berättade att en
pojke fallit i Strömmen.

»Var?»

»Nedanför Drottninggatan.»

»Fick dom opp'en?»

»Jadå.»

»Vet du va' han hette?»

»Fredrik Jansson.»

»Kände du honom?»

»Ja, de va' jag ...»

Den notisen var absolut sann, ty längs efter golvet flöt en
jämn vattenström.

— — —

Hur illa det var med lokalnyheternas förmedling är
följande bevis för:

Vår vaktmästare ringde en morgon hem till undertecknad
med ursäkt att han störde; undertecknad var den enda inom
redaktionen, han visste hade telefon.

»Vad är det om då?»

»Jo, dom har mördat tie, tolv människor.»

»Vicka dom?»

»En karl på en båt ... Båten har nyss kommit in.»

Det var nu inte mycket att tro på ett slikt meddelande, men
var man väckt en gång, så ...

Båten, den hette Prins Carl, hade verkligen kommit in, och
samtidigt med undertecknad stegade stadsfiskal Stendahl
ombord. Det var alltså något bakom meddelandet.

En nyss frigiven fånge, Nordlund, hade ombord på
ångaren och under färden i Mälaren skjutit ihjäl sex personer och
sårat många samt givit sig av i en av småbåtarna. Han
häktades omedelbart och blev som bekant senare avrättad.

Och ett dylikt ohyggligt dåd kom så gott som på
skvallervägen, anonymt fram till huvudstadspressen.

— — —

Men »idyllen» kom inte att räcka länge. Raskt arbetade sig
samma press framåt, och jämför man nu mot förr, blir man
överväldigad. Vad Stockholms-Tidningen beträffar, har den
haft en svindlande hastig utveckling. Våning efter våning i
det gamla »fadershuset», nr 12 Stora Vattugatan, har
apterats till redaktionsrum. Man sitter inte som »i den gamla goda
tiden» sex kring ett bord, alla sex med sina olika uppdrag.
En av de sex var t. o. m. ledarskrivare och kunde arbeta med
sifferuppgifter samt dylikt, medan vi andra förde en
obekymrad »låda» om allt mellan himmel och jord.

<img><i>Stockholmsutställningen 1897 (sedd från Strandvägen).</i></img>

Så kom 1897, utställningsåret, verkligt saligt i åminnelse,
ity det bjöd en journalist en mångfald uppslag. Ideligen hade
man ärenden ut till det härliga utställningsområdet, och hade
man inte ärende, så gjorde man sig ett och annat.

Undertecknad hade haft lyckan intressera vår gode
redaktör för en serie små kåserier om »undren på utställningen».
D. v. s. sådana, den tidens »under», som kinomatografen,
X-strålarna, Camera obscuran m. m. Mest varje dag en längre
tid kunde jag alltså göra mig ärende ut till Djurgården, och
jag vågar tro att kåserierna i fråga hade en stor och välvillig
läsekrets. Och alla voro de lätta att skapa — alla utom ett.

Jag skulle beskriva hur mannen uppe i Liljeholmens
jätteljus hade det. Han, som stod högst uppe på den 40 meter höga
pelaren och ideligen svängde en jättestrålkastare över fältet.
Jag skulle träffa den mannen klockan nio en kväll och så skulle
jag få följa med upp på plattformen i fråga.

I hallen, där Liljeholmsfabrikerna hade sin exposition, var
det en lucka i taket ungefär sex meter högt och dit upp skulle
man kravla som en sjöman på en löst hängande repstege.
Efter det hade man att gå som i en skorsten på primitiva
stegar och i mörkret. Tack, tänkte lilla jag, man är väl ingen
akrobat, framför allt ingen sotarmurre. Jag såg mannen
klättra upp och svänga som en pendel i luften, jag såg honom
också inbjudande vinka däruppe, med gest att jag skulle fatta
stegen och kata efter. Nix! Jag viftade med den s. k. kalla
handen, att jag avstod, och mannen, som för resten hade
bråttom, gav sig ensam i väg.

Senare på kvällen gick jag upp på redaktionen och smorde
ogenerat ihop en historia om vilka risker jag utsatt mig för
med besöket i det stora jätteljuset, varpå jag lika ogenerat
beskrev hur det går till däruppe samt hur jag riktat
strålkastaren kring fältet och upptäckt mer än ett litet rendezvous.

Ingen dementerade tokeriet, absolut inte de störda
älskandena.

— — —

Det var en stor kungahyllning det året. Oscar II firade den
18 september kvartsekelsjubileum som konung.

Bland annat skulle vid denna fest en jättekör uppvakta
kungligheten uppe i »Vita havet». Jag hade fått denna nyhet
av en vän inom sångarvärlden och jag hörde mig för hos
sånganföraren om jag ej kunde få vara med vid hyllningen
i fråga.

»Jobevars», ljöd svaret, »men då får du agera sångare.

I frackdräkt infann jag mig på borggården och tog utan
vidare plats i sångarleden, där jag för övrigt hade massor av
vänner. Snart nog stod jag uppe i »Vita havet» och inför
kungligheten. Visserligen inte i första ledet, men ändå, och
man började sjunga runt om mig. Jag kunde naturligtvis
inte stå med sluten mun, varför jag började artikulera med
käken som jag såg de andra gjorde. Jag måtte ha markerat
en mäktig stämma, ty jag hade intrycket att konungen bara
betraktade mig liksom hade han för avsigt bedja mig sjunga
solo. Det gjorde hans majestät gudskelov inte, men varmt
tryckte han min hand, när han gick omkring bland
sångarbröderna och tackade.

Dagen efter var Stockholms-Tidningen ensam om
meddelandet om hyllningen på slottet.

— — —

Ett rätt obehagligt uppdrag var att söka klara ut sanningen
i ett rykte om att de döda, som fördes till bårhuset, plundrades
därstädes. En dylik anklagelse hade gjorts till red. Jeurling,
och redaktören sade »var bra och tag reda på det här».

Att man sålde de avlidnas kläder blev snart bevisat, däremot
ej att värdesaker behöllos. Emellertid gjorde artiklarna i saken
så mycket, att en skärpt kontroll infördes och att noggrann
rapport rörande värdesaker måste avgivas. Därjämte
bestämdes, att kläderna efter drunknade och efter de i skogarna
funna skola brännas i stadens ugn.

De lik, vilka voro bestämda som studiematerial till de olika
högskolorna i riket, transporterades den tiden i vanliga
godsvagnar och där matvaror fraktades. Till på köpet lågo dessa
lik i saltvatten, vilket sipprade ut genom de illa medfarna
transportlådorna. Även den »samtrafiken» lyckades
Stockholms-Tidningen sätta stopp för.

Ett annat uppdrag, som blev mig givet, var att taga reda på
hur hrr slottsvaktmästare skötte förevisandet av kungl. slottet.
En person hade klagat, att våningarna voro uppdelade hrr
vaktmästare emellan och att man ideligen var tvungen att
betala drickspengar. Undertecknad stegade en förevisningsdag
med övriga nyfikna upp och hade en Bædeker i näven. Det
var verkligen ideliga ombyten och oupphörligen framsträckta
händer. Undertecknad hade, antagligen för Bædekers skull,
hela tiden en vaktmästare i hälarna, vilken förklarade en massa
saker, allt på tyska. Den ciceronen gav jag vid utgåendet, och
sedan vi sett våningarna — två öre.

Det hade varit värt att ha den mannens s. k. tack på en
grammofonskiva. Han slungade ut en hel massa okvädingsord
och sprang efter mig i trappan för att bevisa att tvåöringen
var en alldeles för liten slant för det besvär han utvecklat.

Följande dag stod äventyret i tidningen och efter det
infördes en bättre ordning i fråga om förevisandet av vårt k. slott.

— — —

Ja, uppdragen voro otaliga och alltid fanns det något
intressant, om man ville taga vara på det. Tidningsmannens kall är
ofantligt omväxlande och hans upptäckarsinne kan utvecklas
oerhört. I mångt och mycket är journalistkåren fullt jämställd
med vår detektivkår när det gäller att snoka och spana. Hur
oändligt mycket måste nämligen inte journalisten leta sig till.
Att slumpen ofta hjälper honom är sant, men den chansen har
polisen även till godo.

Man avundas gärna tidningsmännen de fördelar som följa
med yrket, t. ex. fria entréer och dylikt, men jag kan förtälja
att en tidningsman absolut inte har någon större glädje av
dessa s. k. förmåner. Han kan sällan sorglöst njuta av vad
han ser och hör, i flesta fall måste han noggrant följa alla
detaljer och ofta utformar han, medan övriga glädja sig som
mest, en viktig detalj i vad han kommer att skriva. Och hur
måste han inte på en fest girigt följa allt som försiggår
samt oförmärkt anteckna det eller det. Så, när övriga
festdeltagare lugnt vila i sina bäddar, sitter han över pappersblocket
på redaktionen för att beskriva festen i fråga.

Men frånsett detta, har tidningsmannen fördelen av att bli
utmärkt informerad om allt vad som förevisas för att i sin
tur kunna beskriva det intressanta han sett. Slikt ger en
mångsidig kännedom. Han blir till slut en allfresser, som erfarit
och sett oändligt mycket det där andra aldrig få se eller erfara.

— — —

Min lön som fast anställd medarbetare var att börja med
hundra kronor i månaden, varjämte jag hade tio kronor pr
vecka extra för krönikan. Med de femton jag hade pr vecka i
Nya Nisse gingo löneförmånerna alltså i runt tal till tvåhundra
kronor pr månad. Jag hade gift mig samma år eller närmare
räknat den 23 okt. 1897, och jag vill bekänna, att lönen räckte
gott till, och att jag, fast jag de åren inte skrev för teatern,
gott redde mig samt alltid »hade pengar», något som
kamraterna, d. v. s. de ogifta, inte alltid hade.

Men så blev det tillökning i familjen och en dag besökte
jag min käre redaktör i lönepåökningsärenden.

»Nej, vad hör jag», ropade han gemytligt, »tillökning i
familjen! ... Tänk, det väntar jag med!»

Och så ökades min lön till 125 kr.

Året efter var jag inne hos chefen igen.

»Åhnej, men tänk», sade han »<i>jag</i> har ju samma glädje att
berätta!»

Min lön blev 150.

Ännu ett år och jag kom för tredje gången i precis samma
ärende. Då var jag ensam om lyckan att vänta småfolk.

»Nej, nu få vi avstå», sade min redaktör småskrattande.
»Men lönen öka vi väl i alla fall till 175.»

Det var ett vackert drag hos redaktör Jeurling, att han så
att säga försökte vara som en far för sina medarbetare. Hur
ofta hände inte, att han, när arbetet på redaktionen närmade
sig slutet för dagen, kunde säga:

»Var bra och möt mig om en stund på Operakällaren.»

Det åts alltid ostron då, nedsköljda av rhenvin. Ett litet
kalas alltså, men det mest festliga var att få komma intimt
samman med sin chef och få fram ett och annat, som inte
passade vid en mera stel mottagningstimme. Och på »Opris»
satt man till långt fram på morgonen, oftast till dess
sopmadamerna kommo och formligen sopade ut de kvarsittande.

Jag vågar till vad jag sagt om redaktör Jeurling bifoga, att
jag ansåg den mannen vara ett finansgeni i sitt slag, en
administrator jämställd med själve Lars Johan Hierta.

Han var dock med om att starta den s. k. Stadsposten, ett
företag, som avsåg att konkurrera med själva statsverket, i
det Stadsposten befordrade breven två öre billigare än
postverket. Stadspostens gula brevlådor lyste rätt länge på våra
husknutar innan vederbörande erforo att de bundit ris till egen
rygg och med riksdagens hjälp fingo staten att återtaga en
koncession, som väl dock borde ha fått bestå, när den en gång
var given.

Redaktör Jeurling dog den 28 mars 1906 och ligger
begraven på Jättna kyrkogård.

</chapter>
<chapter name="XXXIII. Ordensliv i gamla dagar. En konstifik sammanslutning,
bildad uppe i Vasastaden. — Om Par Bricole på gamla
Börsen och om sällskapet W-sex i eget hem. — Om nackspil i
gamla dagar och om den tidens nattsöl. — Till slut om
ett sällskap, vilket sammanträder — var skottdag.">

<table o c><td>XXXIII.</table>

<i>Ordensliv i gamla dagar. En konstifik sammanslutning,
bildad uppe i Vasastaden. — Om Par Bricole på gamla
Börsen och om sällskapet W-sex i eget hem. — Om nackspil i
gamla dagar och om den tidens nattsöl. — Till slut om
ett sällskap, vilket sammanträder — var skottdag.</i>

»Sällskapet De 7», varom förut talats, hade upplösts så att
säga av sig självt. De olika ungdomarna hade »funnit
varandra» och fått annat än flirt och baler att tänka på. Det
skulle nu för resten vara litet skämt med i sällskapsleken och
sålunda hade jag varit med om att stifta en rätt så kostlig
sammanslutning, kallad V. J., närmare uttytt — Vitsjuntan. På
1880-talet och närmaste åren var nämligen vitsandet varken så
slätstruket som nu eller — så föraktat. En god ordlek eller
s. k. vits hade alltid sin publik, och den gode Aron Jonason i
Göteborg hade rent av givit ett slags burskap åt
ordjonglerandet i fråga. Vårt V. J. avsåg att premiera de <i>bättre</i> ordlekar,
vilka föddes vid sammankomsterna, och det tillgick så, att
ordföranden efter de närvarandes hörande tilldelade
vitsmakaren en ett-, två- eller femöring, fastsatt på en nål, att bära
vid sammankomsterna. Ett mera värdefullt bon-mots kunde
t. o. m. rendera en tioöring. En del av medlemmarna gingo
sålunda rätt så skönt skrudade med dylika utmärkelsetecken
för visad rapphet i tungan. Det kan tilläggas, att vanligt
enkelt ordrytteri aldrig belönades.

Det var många s. k. kända märken med i V. J., och
sammankomsterna, men i all synnerhet receptionerna, voro verkligt
lustiga.

Det var alltid i undertecknads stora sal som ordenskapitlet
arrangerades. Väggarna voro dolda av mystiska dekorationer
och mitt i salen satt det höga rådet bakom underligt bemålade
skärmar, för att inte »offren» skulle se att man läste upp sina
hemska domar direkt ur boken. I ett ytterrum samlades den
eller de, som skulle recipiera, och när gongongen ljöd, bundos
deras ögon för, varpå »vandringen mot höjderna» började.

Denna »vandring» bestod i att recipienden leddes genom
tamburen och någon gång ända ned på gården, varefter
återfärden gick igenom S. H. T:s restaurangkök samt åter upp
för trappan. I tamburen voro nu madrasser och kuddar, dolda
av mattor, utbredda på golvet, vilket avsåg ingiva den
vandrande tron på att han — gick på molnen mot höjderna.

Så följde förhöret »inför altaret», och inför det höga rådet,
d. v. s. inför herrarna, som sutto bakom skärmarna.
Delikventen hade att besvara en del frågor samt tyda flera rätt så
kvistiga rebusar. Dessa senare voro målade på lätt
genomskinliga pappersskärmar, vilka belystes bakifrån.

Det hela kan låta barnsligt, men faktiskt är, att även mera
till åren komna, »högst erfarna» medlemmar roade sig
kungligt åt dessa vanvettiga s. k. ceremonier. Alla hållna i
oskyldig ton och aldrig lagda så att de sårade någon.

Efteråt blev det sexa, vilken välvilliga händer från S. H. T:s
restaurang dukade fram på undertecknads salsbord. Så följde
nackspil, vilket kunde vara spirituellt nog, ity V. J. hade
talanger på såväl talets, sångens som ock på musikens område.

Men det kom ett slags nackspil ovanpå samma nackspil. Det
var undertecknads vandring i nattens stillhet, för att få tag i
alla de hemmets tillhörigheter, gästerna behagat oförmärkt
snyta med sig och som hittades upphängda på staketet kring
Tekniska skolan eller stodo bakom knutar och stuprännor.
Tavlor, kommodporslin, speglar, ja, ibland hela möbler hade
de lyckats praktisera med sig och alltsammans fick
underteckned ensam mitt i natten söka spana upp på närliggande gator.
En tidningshållare, som jag fått av någon flamma och på
vilken hon sytt mitt namn med blekrött silke — upptäcktes hänga
om halsen på »Farfar» i Humlegården.

»Skämtet» i fråga kan ju anses i högsta grad oanständigt,
men det måtte ha roat gästerna ofantligt, ty det upprepades
ideligen och hotade bli permanent, varför till slut
undertecknad, innan det lysande V. J. kom för att »hålla loge», alltid
måste låsa in allt transportabelt av rumsmyckning och
husgeråd i en garderob. Med det kom jag en timme eller två
tidigare i säng.

— — —

Vad mera lysande ordensällskap beträffar, har jag
egentligt talat endast tillhört sällskapen <i>Par Bricole</i> och <i>W-sex</i>,
men det så mycket mera intensivt. I Sällskapet W-sex kom
jag in redan 1888 och det tack vare ett litet teaterstycke, »En
lurad onkel», som jag skrivit för Folkteatern. Stycket hade
gjort lycka och ansågs passa till nackspil. W-sex hade i
vännen Malle (Gustaf Mallander) haft en utmärkt
ordensregissör, vilken var kapabel att skriva spex själv, men Malles
efterträdare, skådespelaren <i>Harald Appelbom</i>, måste se sig om
efter spex ute i världen. Och så hade Appelbom, eller som
han kallades, Päronträff, funnit min »Onkel» lämpad som
spexprogram.

Våra ordenssällskap ha sina särskilda glanstider, det är som
de följde vågens rörelser, ibland äro de högt uppe på
vågkammen, en annan gång nere i vågdalen. Sällskapet W-sex
har, liksom alla sällskaper, varit underkastad denna lag. Den
6 jan. 1883 hade sällskapet invigt sitt stora ordenshus,
nuvarande »Continental», och i den mäktiga ordenssalen fanns en
utmärkt liten teaterscen, vilken begagnades för spexen. Till
att spela med i samma spex hade sällskapet förmågor från hela
den stockholmska teatervärlden, så att en spexafton i W-sex
blev alltid ett evenemang. Efter <i>Frans Hedberg</i> hade
sällskapet som Styrande mästare valt den visserligen myndige men
ovanligt lyckligt »ordensbegåvade» grosshandlaren <i>Johan
Johansson</i>. J. hade också snart nog fört sällskapet fram till
verkligt oberoende och verkade smått disponent över det hela, men
han var lycklig verstalang och oräkneliga äro snart sagt de
visor, varmed han gladde bröderna. Kansler, men inte
»järnkansler», var postkontrollör <i>Adolf Lundwall</i> och som
ceremonimästare tjänstgjorde själve <i>Victor Holmquist</i>. Tillägges, att
<i>Frans Hodell</i> var ordensskald och sekreterare, förstår man att
W-sex skulle vara ofantligt populärt. (Inom parentes kan
sägas, att Sällskapet W-sex även nu, 30—40 år efteråt, tack
vare sin nuv. nitiske, administrativt begåvade Styrande Mästare,
gen.-kons. <i>Fredr. Hagström</i>, på nytt svävar på vågkammen
och nu är utomordentligt ekonomiskt stabiliserat.

<table o c>
<td><img l><i>Grosshandlare Johan Johansson, 
f. d. Styr. Mäst. i W-sex.</i></img>

<img r><i>N. v. Styr. Mäst. i W-sex
gen.-konsul Fredr. Hagström.</i></img>
</table>

Jag blev som sagt invald 1888 och har sedan funnit mig
utomordentligt väl i W-sexbrödernas stora, glada, gemytliga
krets. Kort efter Frans Hodells död valdes jag till
sekreterare och har så småningom nått den höga äran att bli
sällskapets kansler. Men så har jag också under trettiosex år
följt med »i vått och torrt», njutit oförgätliga timmar i
brödernas krets och fått intim blick på hur ofantligt mycket gott
sällskapet uträttat samt lärt mig inse hur starkt sällskapet i
närvarande stund är, stött på sunda, sanna och mänskligt
vackra grunder.

— — —

I <i>Par Bricole</i> gjorde jag först ett par år senare, eller 1890,
entré, lyckligt nog, när sällskapet ännu sammanträdde på
Börsen. <i>Den</i> lokalen gav den riktiga, den sanna stämningen.
<img><i>Ett spex i Par Bricole. I mitten Herman Feychting framställande källarmästaren Ivar Bäckström på Du Nord.</i></img>


Här regerade
sällskapet som i eget hem och
här hade detsamma all
den omvårdnad ett
sällskap måste ha, för att
kunna känna sig tryggt,
känna sig hemma.

<img><i>Par Bricoles Styr. Mästare, dr Harald
Grundberg.</i></img>

P. B :s
ordensregissör, <i>C. S. Callmén,</i>
hade upptäckt
undertecknads spextalang
och så fått mig att
skriva en s. k. tvåa. Jag
tror mig utan att gå
ordenshemligheterna för
nära kunna avslöja, att
en »tvåa» är ett litet
aktuellt spex, nätt opp
en revy, vilken så att
säga flyter samman
med receptionen i
sällskapets andra grad.
Man gav andra graden
två gånger om året den
tiden, och jag antar att
jag på den grund har
skrivit bortåt ett dussin
»tvåor» i mina dagar. Det bör kanske inflikas, att det aldrig
betalades honorar för slikt, utan man gjorde det av inneboende
begär att tjäna orden och glädja bröderna.

Och du milde, vad man hade roligt själv! Den tiden
förfogade P. B. över en särdeles vältränad liten skådespelar- och
amatörtrupp, samt en icke mindre tränad balettrupp, anförd
av balettmästare Axel Kihlberg. Unga, sköna extraordinarie i
verken och andra herrar, glada och spralliga allesamman.
Bland amatörer räknades Herman Feychting, målaren, och, låt
mig säga, tokstollen. En voluminös person, vilken det
sannerligen gällde att skriva passande uppgifter åt. Han återgav
med verklig talang och utmärkt maskering (denna senare
bröderna Vilh. och Albert Fahlstedts goda verk) bl. a. Lunkan,
Ivar Bäckström, han på Du Nord, samt byggmästare
Lundberg, men han spelade också en torgmadam en gång och som
sådan var han med sin väldiga kroppshydda vansinnigt rolig.

Dock kunde författaren även förfoga över tränat
teaterfolk, och jag minnes <i>Emil Strömberg</i> samt <i>Anton Salmson,</i>
minnes dem särskilt av den anledningen, att vi trodde att det
inte skulle bli något spex den första gången, de voro med.

Vi hade haft en generalrepetition dagen före premiären. Och
avslutat med det sedvanliga, tokroliga, äkta bricolistiska
nackspilet, samt skilts åt frampå småtimmarna, för att åter träffas
kl. 8 på kvällen på Börsen, där spexet ju skulle ingå i
receptionen. Men ingen av de tre herrarna
Feychting—Strömberg—Salmson lät höra av sig. Vi andra, som skulle medverka, voro
färdigsminkade, men trion i fråga var som uppslukad av
graven. Man hade spårat densamma vid 12-tiden på dagen,
stående och mumsande munkar hos munkkäringen på Norrbro,
samt sedermera hört att den varit ute och härjat på
Djurgårdsbrunn, men sedan voro alla
spår igensopade.

<img><i>Artisten Herman Feychting.</i></img>

Nå, de kommo framåt niotiden,
men utan att egentligen ha ett uns
reda på vad de hade i Par Bricole
att göra. Med lämplig
vattenbehandling blevo herrarna någorlunda
väckta och så skulle de in på scenen. Jag
vill ärligt tillstå, att de spelade
utmärkt, att spelet gick flott och bra,
men jag vill också ha sagt, att det
mesta var sufflörens förtjänst.

När det gäller spela spex, är man
ju dessutom van vid motgångar.

När mitt första spex gavs, det
som förde mig in på det lysande
bricoleriet, blev den, som skulle ha
huvudrollen, P. B:s tomte, sjuk, och jag fick själv spela Par
Bricoles goda tomte.

Även i P. B. har mitt arbete blivit väl belönat och jag
innehar numera sällskapets tionde grad.

Vad som icke var minst roligt i gamla dagars ordensliv, var
det nackspil, som oftast följde — på nackspilet. Mot
morgonkulan, och då ljusen släcktes i de granna ordensgemaken,
sågs en och annan vandra ut på nya glada zwyckar.

Bricolisterna hade en viss slags frestelse alldeles utanför
Bricoleporten,  nämligen — gardistkrogen i Trångsund.

Helt visst skorrar det i nutidens öron, men det var snart
sagt en slags tradition på sin tid att morgontida slinka in på
krogen i fråga, där de frackklädda ordensherrarna mottogos
med jubel av ställets kunder: vaktmanskapet samt en god del
uteliggande. Nu vankades nämligen brännvin över lag och icke
allenast detta lekamliga fludium, de fina herrarna kunde som
oftast, uppspelta som de voro, hålla glänsande tal även. Det
borde ha varit en syn för gudar, att se herr ordensskalden
på ett bord, improviserande för den underliga krogpubliken.
Dock, det var nätt opp tradition, och hade man inte allt för
bråttom i säng, var en stunds vistelse här på »gardistkrogen»
nog så intressant.

— — —

Sällskapet W-sex, vilket förr i tiden, liksom P. B.,
sammanträdde på Börsen, hade ju från 1883 sitt eget hus, men
saknade icke för det sin speciella nattsuddarfrestelse —
Centralstationens restaurang. Denna öppnades mycket tidigt på
morgonen, och hit drogo de goda W-sex-bröderna i massa. Här
intogs sillfrukost med nubbe och porter. Orgien var dessutom
densamma som på »gardistkrogen» i Trångsund, publiken var
endast litet bättre.

En annan, mera oskyldig tradition från gamla dagar var, att
— köpa kaffebröd med sig hem. Fruarna väntade, snart sagt,
att deras nattsuddande ordensherrar till män, skulle ha färskt,
gott kaffebröd med sig. Som oftast kunde frun vid mannens
hemkomst stiga upp och i egen hög person sätta på
kaffehurran, varpå den nattsuddande maken njöt en värmande
kaffetår i tidig morgonstund, allt för att värdigt avsluta det stora
ordenskalaset.

När de glada ordensherrarna gjorde entré i bagarbutiken,
stod alltid en skara fattigt folk utanför, väntande på att
bagarfröken skulle få tid att låta dem köpa gammalt bröd. Och
se, de fina herrarna kunde ge bagarfröken en tyst befallning
att sälja färskt bröd, men ta' betalt för gammalt. Det blev
då ett tackande och nigande i oändlighet av alla dessa stackare,
vilka oftast stått en timme eller mer i tidig morgonstund för
att komma så pass långt fram i kön, att inte <i>allt</i> gammalt bröd
skulle bli utsålt och de ingenting få med.

»Dagen efter», och det var alltid söndag, möttes herrarna
på nytt, då på »Opris», du Nord eller på gamla Hammerska
ladans schweizeri, där man obligatoriskt intog den s. k. salta
biten.

Ja, det var ordenslivet i gamla dagar. Numera går det helt
annorlunda till, framför allt mycket mera städat.
Ordenssalarna stängas redan vid tvåkanten och inga frestelser,
åtminstone vad undertecknad vet, ligga på vägen mellan ordenshuset
och hemmet. Seden att köpa kaffebröd med hem anses inte
»fin» och så har då allt kommit i anständiga spår. Till fromma
för de unga. Vad deras pappor sedan haft för fyr för sig,
kan knappast intressera dem. Tror jag.

— — —

Det skadar inte att understryka hur mycket gott de olika
ordenssällskaperna göra, ty man får ofta höra de belackare
säga: »Hur kunna 'gamla människor' kluta ut sig med band
och pjollra mystiska haranger?»

Bevars väl, att våra ordensceremonier äro av gammalt datum
och kunna förefalla den mera kritiska nutidsmänniskan
barnsliga, men det är inte inramningen, vilken bör ses som det
väsentliga, utan fastmer sinnelaget och det tvång till sant
kamratskap, som är alla ordnars huvudsyfte. De vilja förvandla
hela världen till ett enda gott, fast brödraskap och <i>den</i> idéen
är väl värd all aktning, allt skydd. Att de dessutom utöva en
betydande välgörenhet och just med sina s. k. pjollrigheter
förmå öppna hjärtan och plånböcker, gör vårt svenska 
ordensväsen förtjänt av allas sympati, alltså även deras, som stå
utanför ordnarna.

Vad mitt eget deltagande i samma arbete beträffar, har det
kostat mig många både nätters och dagars knog vid
skrivbordet, men brödernas tacksamhet har varit så storartad, så
hjärtlig, att, som man sjunger i »Frihetsbröderna» — »Vore det
ogjort än, jag om igen det gjorde».

Man kommer inom en orden i så intim beröring med
människor av skilda slag, att man rent ut kan säga man har nytta
därav för livet. Hög och låg snuddar vid varandra och även
den i livet mest tillknäppte blir under kvällens lopp en fri,
öppen människa. Vänskap för livet har knutits, förbindelser
av de mest allvarliga slag ha tillkommit inom ordensmurarna
och tusenden ha funnit vandringen ute i livet slätare,
bekvämare, tack vare den hjälp han erhållit av olika ordensbröder.

Allt inom en orden är så hemligt, men att våra ordnar äro
de förnämsta plattformar i förbrödringens tecken för vårt
samhälle, borde inte vara en hemlighet.

— — —

Och så avslutar jag med några ord om den mest unika
av Stockholms många ordenssammanslutningar: <i>Gamla
Gardet</i>. Det gardet sammanträder till exercis var skottdag. I
sig självt utgör det en hedersbataljon, ett livgarde, för
Sällskapet W-sex. Dess 66 medlemmar äro nämligen samtliga högst
betrodde W-sex-bröder. »Gardet» bildades 1864, som det
sades, till en hedersbetygelse för d. v. Styrande mästaren
<i>Johan Johansson</i>, vilken var född på skottdagen

Utstyrda i lustigt sammansatta uniformspersedlar, träffas
»de gamla gardisterna» till exercis och förplägnad varje
skottdag och gud ska veta, att minnet av deras bravader den dagen
gott räcker fyra år framåt i tiden. Ett obeskrivligt gott humör
kryddar alltid sammankomsterna och det hela verkar som om
bröderna rent av spart sig för att på sammanträdesdagen i fråga
riktigt låta det goda lynnets trumeld braka och fräsa.
<img><i>Sammanträdet 1924 i G. G. (De bägge damerna äro marketenterskor)</i></img>

</chapter>
<chapter name="XXXIV. Ett par, tre synnerligen »rara» sammanslutningar här i
Stockholm. — Däribland Stockholmsgillet samt sällskapet
Bellmans minne. — Hur det senare kom till och hur det
utvecklat sig. — En liten anekdot. — På det om min första
revy på Södra teatern och historien om en femma.">

<table o c><td>XXXIV.</table>

<i>Ett par, tre synnerligen »rara» sammanslutningar här i
Stockholm. — Däribland Stockholmsgillet samt sällskapet
Bellmans minne. — Hur det senare kom till och hur det
utvecklat sig. — En liten anekdot. — På det om min första
revy på Södra teatern och historien om en femma.</i>

En sammanslutning som likaledes av många skäl ligger mig
om hjärtat, är <i>Stockholmsgillet</i>.

<img l><i>Redaktör Beyron Carlsson,
Stockholmsgillets v. ålderman.</i></img>

I den första av Gillets årsböcker berättar dr <i>Josef Guinchard</i>
att första upprinnelsen till Gillet bör härledas från Don
Basunos »Från lördag till lördag». Undertecknad hade också en
gång vågat föreslå ett gille av enbart stockholmare, att väga
upp de här talrikt förekommande landskapsgillena med. En
hel hop landskap, från det stolta
Skåne till det blygsamma Öland,
brukade årligen sammanträffa, för
att närsläktade emellan diskutera
den gemensamma födelseortens
förtjänster eller fel — endast
stockholmarna saknade ett eget, genuint
stockholmskt gille. Jag hade som
bevis för snart sagt behovet av en
dylik sammanslutning kunnat peka
på den minoritetsställning,
stockholmarn intager i sin egen stad och
hur bland t. ex.
<i>Stockholms-Tidningens</i> många fasta medarbetare det
endast fanns <i>en</i> stockholmare och
det var veckokrönikören. Förslaget
att bilda ett stockholmarnas gille

vann att börja med dr Guinchards
särskilda gillande och han instämde
ofientligt med förslaget, men därvid
blev det.

Kom så tidningen <i>Dagen</i> plötsligt
med uppropet att alla i huvudstaden
infödde skulle samlas en kväll på
Hotell Kronprinsen för just
diskuterandet av samma sak. Det var
<i>Beyron Carlson</i>, då Dagens
redaktör, nu red. för Sveriges äldsta
damtidning, Idun, som kraftigt och
målmedvetet »satte spaden i jorden».
Gillet blev till och dess förste
ordförande (ålderman) valdes. Detta
var den 27 april 1914.

<img r><i>Red. Richard Gustafsson</i>
† 1918.</img>

Redaktör <i>Richard Gustafsson</i>
ledde med vaken blick och med stor
kärlek till uppgiften Gillets öden till
sin död 1918. Han verkade för att
idéen med julmarknader på Stortorget återupptogs och
lyckades också vinna intresse för resandet av ett minnesmärke åt
<i>August Blanche</i>.

Det blev honom icke förunnat att avtäcka detta
monument, som bekant rest på Karlavägen. Gillet hade då lyckats
som ålderman få själva kommendanten i Stockholm frih. <i>Carl
Rosenblad</i>.

Ett lyckligare val hade Gillet aldrig kunnat gjort. I Carl
Rosenblad äger huvudstaden den verkligt entusiastiske
värnaren. Han har icke allenast stor pondus, han är en mångsidigt
bildad man, desslikes en boren talare, vars ord ha den lyckan
med sig, att villigt upptagas av såväl press som myndigheter.
Under denne representative åldermans ledning har Gillet vuxit
sig även ekonomiskt starkt och är nu en absolut maktfaktor
i mera intima stockholmsfrågor.

Det frö, som såddes i Stockholms-Tidningen och Dagen,
skall förvisso en dag bliva det verkliga, det bestående 
»borgarträd», man så länge och energiskt ävlats om att skänka
huvudstaden.

<img><i>När Stockholmsgillet bildades.</i></img>
— — —

Stockholm äger vid sidan av »P. B.» och W-sex och andra
stora ordenssällskap en del blygsammare sammanslutningar,
vilka det icke förty är en komplett heder att få tillhöra. Dessa
små föreningar bildades på 1860—70-talet, och att märka det
den tidens mera bemärkta ordenspampar just varit med om
att skapa sammanslutningarna i fråga, då särskilt <i>Frans Hodell</i>
och <i>Victor Holmquist</i>. De sällskap undertecknad närmast
syftar på, äro »Södra gossarna» och »Stadsbudskåren». Bägge
med ett högst begränsat antal medlemmar.

Man behöver inte vara född på Söder för att få vara med
i »Södra gossarna» (S. G.) och man behöver inte vara
stadsbud för att tillhöra »Stadsbudskåren (S. B. K.). Man 
behöver endast ha några goda vänner i samma sällskap, vilka gå
i borgen för att man är en hygglig karl, och man får deltaga
<img><i>Stockholmsgillets styrelse sammanträder för första gången i stadshusets Bråvallasal.</i></img>
i synnerligen glada ceremonier, med särskilt mycket glada
nackspiel.

»<i>S. G.</i>» har mera av ordensmystik än »S. B. K.», varför
det ej är tillåtet röja hemligheten, men var 14:e dag träffas
ett 30-tal herrar till den mest glada, oskyldiga ceremoni, efter
vilken man, om man så vill, kan taga ett parti kort. Efter
sexan fylka sig »gossarna» kring nackspilsbordet, att lyss
på sällskapets många talanger eller för att åhöra glada tal.
Synnerligen unik är »S. G:s» julafton med gran och
julklappsutdelning samt den traditionella auktionen på granen. Det
har, vad auktionen i fråga beträffar, hänt, att den lilla
fattiga granstackaren gått till 4—500 kronor.

Innan dess har man emellertid bjudit ett 30-tal gamla
gummor på kaffe och rikligt dopp samt givit dem vardera 25 kr.
till jul. Vid varje sammanträde och när glädjen står som
högst passar man nämligen på och samlar in åt de fattiga.

— — —

»S. B. K.» har intet särskilt ceremoniel i ordensväg. Hela
världen vet att det är en oskyldig parodi på Svenska
akademien, att sammanslutningen i fråga endast har 18 medlemmar
samt att dessa medlemmar sitta med var sitt ljus framför sig
och dricka något ur stora glas, något som absolut icke är
sockervatten. Dessa s. k. stadsbud åtaga sig sins emellan, och åt
andra även, att uträtta enklare stadsbudsuppdrag, även med
börda, allt mot en särskild tryckt, godkänd taxa. Medlen
redovisas sedan vid sällskapets enda sammanträde, söndagen
före jul. Det är då alla de här små akademiagremangen
förekomma, då får nytillträdande ledamot, innan han intager sin
stol, hålla tal om föregående stolinnehavare och då får den,
som under året visat sig som mest arbetsam, mottaga en
guldmedalj, liten och blygsam, men dock en guldmedalj.

Det har hänt, att »S. B. K.» kunnat utdela flera tusen
kronor åt de fattiga till jul, men naturligtvis skifta inkomsterna,
hur uppoffrande »kamraterna» än äro att runda av summan
de intjänat.

— — —

Det är naturligtvis mycket lustiga uppdrag som »stadsbuden»
<img><i>Stadsbudskåren (S. B. K.).</i>
Bilden tagen på 50-årsdagen i dec. 1922.</img>
få. Som bevis kan här meddelas några stycken dylika såsom
typiska för glädjen inom »S. B. K.»:

Ett av de första, mera småtrevliga uppdragen fick <i>Anton Bendix</i>, en
av kårens stiftare, vid en frukost på Operakällaren. Han och Victor
Holmqvist sutto i ett kotteri och åto en förnämligare frukost. Sedan
kaffe och fin konjak konsumerats, reste H. på sig samt lämnade B. en
tolvskilling.

»Betala frukosten du», sade han till Bendix.

»Uppdraget» var ju rätt så påkostande för B., men han fullgjorde det.

Victor Holmqvist, den populäre komikern tillskrives även
följande:

En bekant judisk grosshandlare mötte en dag sin vän H. på torget
och fick en idé. Han skulle köpa jordgubbar och överräckte korgen
ogenerat åt Holmqvist.

»Bär hem de här gubbarna», befallde han. »Här är femti öre.»

Väl hemma igen, frågade vår grosshandlare efter sin middagsdessert.
Inga gubbar hade kommit. Det ringdes naturligtvis på till H.

Jo, de voro hemburna ... H. hade burit hem dem till <i>sig</i> och satt
just och smorde kräset med de läckra bären.

<tab>— — —

Budet n:r 9 hade givit n:r 5 i uppdrag att transportera en
fläskpannkaka från Skomakarkällarens lokal i Slottsbacken till en kamrer, som
bodde 3 B., Arsenalsgatan. 5:an hade avsagt sig uppdraget och sagt
att han skulle fara till Vaxholm med en 12-båt. Emellertid uppdagades
det, att budet i fråga aldrig farit i väg, varför en mycket pepprad
skrivelse ingick till styrelsen med begäran att 5:an omedelbart skulle skiljas
från Kåren. En begäran som var fullt riktig, då ett stadsbud ej <i>får</i>,
enligt stadgarna, neka utföra ett anständigt uppdrag.

Men ödet kom 5:an till hjälp. Med vanliga advokatknep bevisades
det, att transporterandet av en fläskpannkaka inte är ett anständigt utan
ett svin-aktigt uppdrag.

Av generalkonsul <i>Ludvig Philip</i>, världen mest beresta
stadsbud (han var ju resemarskalk åt en hel del högt uppsatta
personligheter), mottog Kåren en gång följande
uppdragsredovisning:

»För att medtaga en svensk trafikdirektör på resan från Budapest
och till Konstantinopel — 3:25. 

Räddat samme mans liv på stationen i Nisch, där han föll på magen
framför tåget — 1:50.

Skaffat vin och vatten på toppen på Skutari — 75 öre.

För att gruffa på bulgariska med tullherrarna i Varna — 75 öre.

För att svälja förtreten över det
Konstantinopolitanska svineriet —
50 öre.

Av min hustru för att resa till
Malmö och köpa en gås — 1:50.

Upphittat och ärligen men
besvärligen hemforslat en stupfull
friherre i Göteborg — 2:—.»

<tab>— — —

<img r><i>Ett stadsbudsuppdrag.</i>
(Nalle Halldén bär 1912 en
skylttavla runt omkring i Stockholm.)</img>

Kamraten <i>Nalle</i> hade fått ett
uppdrag av en norsk skeppsredare
att vidtala sin snälla fruga att hon
skulle egenhändigt skriva
skeppsredaren en hälsning. Budet bad
sin fru härom, i ty det skulle
rendera S. B. K. hundra kr.

Frun skrev, men hon skrev
följande:

»Vill min herre mig något, så
behöver Ni inte alls min man
stadsbudet som någon 
mellanhand ...»

<tab>— — —

Enligt stadgarna får ett bud
aldrig gå utan Kårtaxan. Han
pliktar en kr. om han saknar den.

En dag badade stadsbudet n:r
16 i badet vid Hornbaeck, då han
plötsligt antastades av kamraten
n:r 18.

»Har du taxan på dej?» frågade
den nyanlände.

Nej, det hade han inte, varför
han måste lova betala sin krona.
Plötsligt for en tanke honom in.

»Har du?» sade han.

Den andre hade verkligen
taxeboken med sig, fastsatt vid
simdräkten.

<tab>— — —

Herrskapet X. hade bott med sin goja på landet och nu skulle samma
goja till sta'n. Det föll då ägaren in att gynna S. B. K. Han upplyste
dock, försiktigtvis, inte om vad för »kolly» det var. En av kamraterna
infann sig och mottog till sin häpnad ur styrmannens händer en
argsint, ärggrön papegoja, som satt i en bur, en bur utan den minsta
tyglapp omkring.


Det var emellertid bara att ta fågelburen och ge sig av. Gojan var
den dagen som vild, antagligen på grund av sjöresan. Den förde ett
förfärligt väsen och alla människor vände sig om där »budet» gick fram
med den stora buren och den brokiga, gallskrikande fågeln.

Ett försök att få samma bud att våren därpå transportera odjuret
ned till kajen på nytt, avslogs.

Fågeln förde nämligen inte »ett anständigt väsen».

Med anledning av detta senare uppdrag förtjänar följande
»uppdrag» med börda» att ihågkommas:

Kamraten n:r 17 erhöll en dag uppdrag att mitt på blanka
förmiddagen transportera en orgel från Dramatiska teatern till restaurang
Hamburger börs. Uppdraget fullgjordes.

Det lär dock ha varit rätt kostligt att se n:r 17 med hatten djupt
neddragen för ansiktet släpa en dragkärra med orgeln på genom våra
mest frekventerade gator, på avstånd följd av den kontrollerande
uppdragsgivaren.

— — —

<img l><i>Förrådsförvaltaren 
John Ståhlberg.</i></img>

En sammanslutning, vilken blivit mig särskilt kär och skänkt
mig stunder av den högsta sällskapsglädje, är <i>Sällskapet
Bellmans minne</i>. Det är nu tjugufem år sedan det sällskapet
bildades.

En dag fick undertecknad besök
av en gammal vän från 1880-talet,
<i>John Ståhlberg</i>, vilken framhöll hur
uselt allas vår Carl Michael
Bellmans grav på Klara norra
kyrkogård underhölls, den var nu på väg
att snart sagt ramla sönder och
vännen S. undrade om inte jag genom
Stockholms-Tidningen kunde förmå
den, som hade underhållningsplikten,
att rädda graven i fråga. Det
framkom så småningom, att graven under
loppet av flera år underhållits av två
varmhjärtade Bellmansvänner, en
tryckerifaktor och en målare, av
vilka den senare då och då brukade
smeta litet mörkgrön färg över 

gjutjärnmedaljongen, som prydde gravstenen. Dessa bägge
blygsamma Bellmansbeundrare hade nu gått ur tiden och ingen
ömmade längre för gravens vård.

<img><i>Sällskapet »Bellmans minne» på dess första vårutflykt till Haga.</i></img>

Vi kommo så överens, Ståhlberg och undertecknad, att förena
oss med några andra samt taga vid där de förra vårdarna slutat.

Med det var fröet till Sällskapet Bellmans minne sått.

Vi blevo inom kort ett 10-tal och beslöto med ett tillskott
av årliga avgifter skapa ett kapital till gravens värdiga
utsmyckning. Det första sammanträdet hölls den 4 februari
1899 på Hamburger Börs och där antogos ett slags stadgar,
vilkas första paragraf innehöll förpliktelsen att söka
»popularisera skaldens minne». Ett enkelt men synnerligen glatt
litet och kamratligt spil följde och vid det avslöjade sig flera
av medlemmarna som verkligt goda Bellmanssångare. Det
hela var alltså på rätt väg, och när vi efter vårt lilla
Bellmansnackspil tågade ned till graven för att där nedlägga en 
blomsterprydnad, en lyra av
cykasblad med blågula
band, samt sjöngo
»Vem är som ej vår
broder minns», var det
varmt överenskommet
medlemmarna emellan
att verkligen <i>arbeta</i>
för populariserandet av
den odödlige skaldens
minne.

<img l><i>Bellmans grav under förfallets tid.</i></img>

Kort efter
anskaffades ritningar till hela
gravens omgestaltning.
Stenen och de bägge
vackra lindarna skulle
bibehållas, men det
fallfärdiga, vanskapliga
gjutjärnsstaketet skulle
bort, varjämte en
granitrundel skulle byggas,
beredande sittplats för
dem som sökte lugnet
på den vackra
kyrkogården.

Ritningarna, vilka adresserats till kyrkorådet inom
församlingen, kommo emellertid tillbaks med besked, att det var
<i>Svenska akademien</i>, som hade underhållningsskyldigheten visavi
Bellmans grav liksom över alla skaldegravarna på Stockholms
kyrkogårdar. Det var alltså till akademiens sekreterare man
hade att vända sig, och en dag stod undertecknad inför den
stränge <i>Carl David af Wirsén</i> i hans hem på Skeppsbron.
Mottagandet blev inte det bästa. Sina skaldegravar skötte
akademien själv, hette det, och dem hade ingen annan med
att göra. Att särskilt den Bellmanska graven aldrig blivit
underhållen sedan den invigdes, att den nu var på väg att totalt
rasa samt att den var till skam för såväl den hänsovne 
skaldens minne som till nesa för akademien intresserade han sig
inte för. De ritningarna som framlämnades och det
erbjudande som gjordes att utan kostnad för akademien förvandla
graven till ett verkligt litet monument tog han knappast notis
om. Han skulle framföra ärendet, sade han vid avskedet.
Men man hade som på känn, att det hela skulle flyta ut i
sanden.

Något litet gott hade påstötningen emellertid med sig, några
dagar efter sågos ett par arbetare nödtorftigt stötta upp det
till hälften nedramlade järnstaketet och ett par plankor sattes
ned i marken för att hindra fyllningen kring gravstenen att
rasa ned på gräsmattan. Det var det hela.

Glädjande att omtala, har Svenska akademiens nuvarande
sekreterare, dr <i>Erik Karlfeldt</i>, visat mera förståelse för det
Bellmanska minnet. Gravstenen blev 1922 renoverad under
ledning av arkitekten <i>T. Stubelius</i>, varjämte den illa
nedsmorda medaljongen befriades från gammal färg.

<img><i>Hur Sällskapet B. M. hade tänkt utsmyckningen av Bellmans grav.</i></img>

Sällskapet Bellmans minne fick ej, på grund av Sv. 

akademiens benhårda
statuter, förvandla
Bellmans grav till ett
skaldens minne och
gärning värdigt
monument, men en sak har
Stockholm dock att
tacka Sällskapet för:
att »<i>Den gyldene
Freden</i>» kom till. Det var
en 4 febr. sista året
som källarmästar
Svanfeldt red för rusthållet,
B.-M:arna voro
samlade vid den härliga
sexan, bestående av all
slags skön
husmanskost, och <i>Anders Zorn</i>
stod just lutad över
köttbullsfatet, hans
älsklingsmat, då undert.
kom att framkasta:

<img l><i>Anders Zorn.</i>
(En mera sällsynt karikatyr och fixérbild.
Ritad av L. Welamson.)</img>

»Ja, käre Anders, det
är sista gången du njuter köttets bulle här på Freden.»

Anders såg upp.

»Va tusan säjer du, gosse!»

»Slut ... Finis ... Lokalen skall stängas för alltid och
'Fredens' oskyldigt glada källarliv upphöra.»

»Men köp huset för tusan!»

»Köpa ...»

»Gå å säj till den där Kyhlberger där borta, att han hör efter
om huset kan köpas.»

Det var inte att grunda över, här var rätta ögonblicket
fölen stor handling. Jag kastade mig över vännen Gösta
Kyhlberger och som han var »stadsbud», fick han ett reellt
uppdrag, att höra efter om huset var till salu.

Det var så, efter vad vi hörde dagen efter. Det 
<img><i>Från en fest i Sällskapet Bellmans minne.</i>
(De närvarande damerna tjänande systrar.)</img>
     <img l><i>Huset på gamla Kungsholmsbrogatan där
     Bellman dog.</i></img>
kostade 150,000 kr., av
vilket 50,000 fingo stå
som grundinteckning.

Eureka! Affären
blev uppgjord med
ens. Zorn och
Kyhlberger garanterade
vardera 50,000 och
»Freden» var räddad.

Att de bägge
kompanjonerna kommo
att separera, att Zorn
utlöste K. med en
check på 50,000,
övertog ansvaret för det
hela samt överlämnade huset som ett slags diktarstipendium till
Sv. akademien, samt att ombygget genom vidriga
omständigheter kom att stå Zorn och hans sterbhus till bortåt 800,000 kr., är
alltsammans en historia för sig. »Den gyldene Freden» var
räddad och Sällskapet Bellmans minne är med det försäkrat ett
tak över huvudet för beständigt, allt tack vare ett ord på rätt tid
och — vid rätt rätt. Leve gamla »Fredens» härliga köttbullar!

— — —

<img l><i>Herman Seldener.</i> 
(Karrikatyr ur P. K:s matrikel.)</img>

Hur det går till på ett B. M:s nackspil
har <i>Aug. Hallner</i> lyckligt beskrivit i sin.
bok »Från pys till gubbe». Det är här
nog med att konstatera, det stämningen
är så Bellmanskt äkta vår tid kan skapa
den, i det hela tack vare särskilt <i>Vicke
Andréns</i> mäktiga Bellmanssång och en
vältalare som <i>Bon Soir</i> (Herman
Seldener).

Vad i övrigt Sällskapet Bellmans minne
beträffar, är det nu stabiliserat så att hur
få medlemmarna i en framtid än bli, nog
skall den Bellmanska graven varje 4:e
februari, skaldens födelsedag, smyckas,

och nog skall i framtiden liksom under de nu gångna tjugufem
åren en trogen liten skara Bellmansbeundrare kunna samlas vid
samma grav för att med »Vem är som ej vår broder minns»
samt ett stilla: »ett, två, tre — C. M. B.!» visa att minnet av
Sveriges mest stockholmske skald lever och <i>skall</i> leva.

<img><i>Vicke Andrén.</i>
(Efter Zorns etsning.)</img>
— — —

En rätt så lustig liten historia är kanske här på sin plats.
En av Sällskapet B. M:s medlemmar kom en dag att passera
Klara kyrkogård och kastade därvid en mönstrande blick på
skaldens sista vilorum. Vad nu då! Alldeles tätt intill stenen
stod en ljus halvbutelj, som, av allt att döma, innehöll några
glas punsch. Med förtrytelse klev vår man över stängslet och
tog bort buteljen. Plötsligt hörde han emellertid en man, som
höll på att klippa gräsmattorna, utropa:

»Hönnu henn, var så full i fasen å låt våran olja vara
me fre! ...»

— — —
<table o c><td>
<img l><i>Frans Hedberg.</i></img>
<img r><i>Teaterdirektör Aug. Warberg.</i></img>
</table>

Jag hade icke skrivit revy alltsedan sommarrevyen på
Kristallsalongen 1895. Men på hösten 1898 »kom det över mig»
igen. Uppslaget hade jag i en liten s. k. tvåa i Par bricole,
vilken jag skrivit med den då f. f. g. i Sverige visade
couveusen som »röd tråd».

<img l><i>Gustaf Bergström.</i></img>

Att den revyn, »Den stora strejken», som skulle komma att
bli min första verkliga framgång som revyförfattare, blev
spelad, berodde snart sagt på en slump.

Ursprungligen hade jag avsett den
för Folkteatern, men möttes där av
beskedet, att <i>Harald Leipziger</i>,
vilken var en mycket påhittig 
revyförfattare, svarade för
nyårsanrättningen på teatern i fråga. Det återstod
då intet annat än att skrinlägga,
stycket, kanske för alltid.

Ett svagt försök hade jag dock
gjort att få det uppfört. Jag hade
frågat min vän <i>August Warberg</i>,
som då var regissör på Södra 
teatern, om ej denna från <i>Frans Hedbergs</i> och <i>Frans Hodells</i>
dagar populära revyscen vore hågad på nytt börja spela revy.
Vännen Warberg bara skrattade. 

»Vem skulle kunna' sjunga kupletter hos oss!» sa' han.

Men så kom jag av en slump att en kväll i början av dec.
1898 vid en jubileumshippa för Ossian Hamrin sammanträffa
med <i>Gustaf Bergström</i>, den populäre komikern, vilken jämte
<i>Richard Wagner</i> styrde Södra teatern.

<img r><i>Fru Helfrid Lambert som
»kväsargrabben» i »Den stora
strejken».</i></img>

»Att ni på Södran inte fortsätter de ärorika
revytraditionerna från gamla dagar?»
framkastade jag plötsligt till Gustaf B., där
vi råkade stå bredvid varandra vid
nackspilsbordet.

»Fortsätta», upprepade B. och
tillade: »Hur f-n ska vi kunna spela
revy, när vi ingen revy ha! ... Har
herr Norlander kanske någon revy
att ge oss?»

»Just vad jag har!» högg jag till
med. »Men August Warberg sade
mig att ingen kan sjunga kupletter
där uppe på Södran.»

B. blev topp tunnor rasande.

»Kan vi inte sjunga kupletter!»
utropade han. »Kan inte <i>jag</i> sjunga
kanske ?»

»Jovisst, utmärkt. Men ...»

»Kan inte Wagner, va?»

Och så kommo vi två till det
resultat, att det fanns idel utmärkta
kuplettkrafter på gamla Södran
samt, det för mig viktigaste, att jag
redan dagen efter klockan 1 skulle
vara med mitt manuskript på
Södrans kansli. Och väl där möttes jag
av Gustaf Bergström och
meddirektoren Richard Wagner samt — 
August Warberg, min gode gamle vän, som myste och tydligen
avvaktade resultatet av den kuplettsång, teatern skulle komma
att prestera.

Nåväl, jag läste upp manuskriptet och av allt att döma slog
det an på mina tre åhörare. Vad jag fruktat, nämligen att
man skulle »himla» sig för att jag vågat taga med den då
spritt nya, men som en smula simpel ansedda »Kväsarvalsen»,
inträffade inte alls. Valsen i fråga, som bekant upptecknad
och populariserad av artisten <i>Artur Högstedt</i>, blev mycket
välvilligt mottagen, och man fann med en gång att fru <i>Helfrid
Lambert</i> samt fröken <i>Hildegard Ohlson</i> (numera rådmanskan
Harring) skulle bli ett utmärkt s. k. kväsarpar med den rätta
farten och piffen.

<img l><i>Fru Hildegard Harring i
»Strejken».</i></img>

Det var egentligen bara honorarfrågan, det gällde. Jag
föreslog 20 kr. per kväll och min
åhörartrio drog sig in i ett särskilt
rum för att överlägga. Själv tänkte
jag, där jag satt i min ensamhet,
att bjuda de mig tjugu kr. i ett för
allt, så kör till. Det fanns ju ingen
teater i Stockholm att spela
stycket på.

Det var Gustaf Bergström, som
förde ordet, när trion uppenbarade
sig på nytt, och han framställde
frågan om jag ej kunde nöja mig med
— femton kr. per kväll.
Naturligtvis. Och så började man
omedelbart med att låta rollutskriva
stycket, repetera det och 1 jan. 1889
gick »Den stora strejken» med glans
över Södrans scen, mitt första
stycke på samma scen. Kritiken var
bitvis rent av rosande och särskilt
minns jag att signaturen <i>René</i> var
helt på författarens sida.

Stycket blev även en ekonomisk

framgång för teatern. Så pass t. o. m., att direktör Wagner
vid en fest, som direktionen bjöd på efter 35:e framförandet,
offentligt sade, att all den förlust, teatern dragits med under
höstmånaderna, nu lyckligt betalats och att det ändå blivit litet
över ... Den enda teaterdirektör jag i mitt liv träffat på, som
erkänt att han förtjänat en slant.

<img><i>Södra teatern sådan den allra först såg ut.</i></img>

Och, som ordspråket säger: regnar det på prästen, så
dryper det på klockarn. Författaren blev inte lottlös, han heller.
Det var helt enkelt första gången jag verkligen fick uppbära
en smula ersättning för mitt arbete och första gången jag
tillerkänts <i>recett</i>.

Hur denna kom till är ett litet kapitel för sig.

Redan efter fjorton dagar och då det var fastslaget, att
nyårsstycket var en succès, bad dir. Wagner att få tala med
författaren i enrum. Det var visst inte han, hette det, som
vid uppgörelsen prutat av den där femman per kväll, det var
Bergström. Men nu ville han, Wagner, fråga vilket 
författaren föredrog, att få femman i
fråga från premiären räknad eller en
recett 25:e gången.

<img l><i>Richard Wagner.</i></img>

Det var inte att fundera länge.

»Vad ger teatern?» frågade jag
naturligtvis.

»Niohundra utsåld.»

Jag tog recetten, och det blev sålt
för nio hundra, varav jag fick
fyrahundrafemtio.

Stycket gick nittio gånger — jag
hade sålunda erhållit samma summa
som om jag mottagit den tidigare
erbjudna extra femman per kväll.

— — —

Hemlighetsfullheten kring allt vad
revy heter, ett hemlighetsmakeri,
vilket särskilt retat pressen, kan måhända förklaras av följande,
vilket tillhör historien om »Den stora strejken»:

Av en slump vågar jag säga, kom »kväsarvalsen» även med
i Folkteaterns revy samma år. Herman Feychting, min gamle
kumpan från Par bricole, råkade möta mig och Warberg, då
vi generalrepetitionens kväll sutto på Mosebacke restaurang.
Han bad få gå med upp på teatern och se på repetitionen och
det fick han. Efteråt hade vi två, Herman och jag, sällskap
mot Norr.

»Gå med hem till mig och fira nyårskvällen», föreslog jag.

Men Herman kunde ej — han skulle hem till Folkteaterns
direktör.

Det »slog mig», att vi kanske inte skulle låtit den hygglige
Herman se våra överraskningar på Södran, ty Folkteatern var
ju vår enda revykonkurrent. Av allt att döma, berättade också
Herman den lycka medtagandet av »kväsarvalsen» gjort, ty
i en hast skaffade sig »Folkan» ett liknande valsnummer
dansat av <i>Ernst Fastbom</i> och fröken <i>Bertha Holmström</i> samt
inövat på själva premiärdagen.

</chapter>
<chapter name="XXXV. Om en allvarlig revy på Vasateatern 1900 samt om hur
regissören förstod sätta p för framgången. — »Den
förgyllda lergöken» skapas. — Litet om honoraret. — En revy,
som hotar gå året runt. — Densamma i landsorten plus
något som kunde kallas »lergöksfeber».">

<table o c><td>XXXV.</table>

<i>Om en allvarlig revy på Vasateatern 1900 samt om hur
regissören förstod sätta p för framgången. — »Den
förgyllda lergöken» skapas. — Litet om honoraret. — En revy,
som hotar gå året runt. — Densamma i landsorten plus
något som kunde kallas »lergöksfeber».</i>

Revyen »Den stora strejken» hade inbringat förf. hela
niohundra kronor, vilket var mycket pengar.

Den s. k. storkovan skulle dock komma först året efter.
Då med »Den förgyllda lergöken».

<img r><i>Axel Bosin.</i></img>

Jag skrev en avslutningsrevy, »De husvilla», i anledning av
Södra teaterns stängning på våren 1899. Teatern skulle
byggas om för dir. <i>Ranfts</i> räkning och dir. R. föreslog mig att
skriva en revy till nyåret 1900 för
<i>Vasateatern</i>. Men det skulle bli en
»värdig» revy, ity den skulle
illustrera sekelskiftet. Det skulle nu
»lilla jag» inte gått med på, ej för
den skulle vara »värdig», d. v. s. en
smula allvarlig, utan för att man
som förpjäs skulle giva »Vi skiljas»
med <i>Gustaf Fredrikson</i> och fröken
<i>Hilda Borgström</i> i, men alldeles
särskilt för att <i>Axel Bosin</i> var regissör
vid teatern. B. var nämligen
notorisk hatare av allt vad revy hette.

Detta sitt hat fick han tillfälle att
demonstrera redan under
repetitionerna och sedan under
generalrepetitionen, då i dir. Ranfts närvaro. I 

stycket förekommo två kvinnotyper, framställande de av
Jörgen odödliggjorda s. k. mattpiskande satkäringarna. De skulle,
enligt rollen, piska en mattstump i takt med musiken
(melodien var »Wiener Praterleben»). Bosin förbjöd dem att slå på
mattan, folk kunde komma att tro, att mattan var dammig.
Förf. framhöll emellertid att både text och musik fordrade att
slagen markerades. Dir. Ranft höll med förf. — och med ett
reste sig Bosin samt gick ut ur salongen.

Det var ju rätt så kitsligt, då han skulle leda repetitionen.
Men dir. Ranft befallde kort att det skulle fortsättas, och
själv ledde direktören sedan repetitionen. Mot slutet kom
B. in i salongen igen, kånkandes på direktörens ytterrock.

»Sitt inte utan rock i det här draget, lilla Albert», sade han
på sitt sliskiga sätt.

Och därmed var det lugnt — för den gången.

I mitten på januari lades pjäsen ned och skulle sedan
återupptagas som matiné. Det blev aldrig något matinéande.
Varför? Jo, svarades det, herr Bosin har skickat en av revyens
fonder till Grabow att målas om till ett stycke, som skulle
givas längre fram.

Det fanns tjugu andra fonder att taga, men Bosin
föredrog att taga den alldeles nyss
målade.

Det fick jag för min opposition.

— — —

<img l><i>Erik Sandberg.</i></img>

Mitt i brännheta sommaren 1892
hade dir. Ranft kommit på idén att
på Djurgårdsteatern taga upp en av
Eric Sandberg skriven
Göteborgsrevy.

»Spökerierna vid slottet», som
revyn hette, slog mycket an. Den gick
långt fram på sommaren, och
undertecknad var med om att lägga in
nya typer, för att den skulle gå ännu
längre. Bl. a. en Ninichetyp, spelad
av fru Helfrid Lambert.

<img><i>Affisch ritad av Oskar Andersson.</i></img>

<img><i>Entréen till Kristallsalongen. (Tivoli), byggd 1892.</i></img>

Sommaren därpå gjordes försöket om, fast ej med samma
lysande resultat. Men det föreföll som om det skulle finnas
revypublik även på sommaren, och så beslöt direktionen för
Stockholms den tiden så pampiga och smått förnäma Tivoli,
att spela revy på försök en månad.

Det var 1895, och undertecknad fick av dir. Anshelm Berg
beställning på revyn i fråga. Den skrevs, som alla revyer den
tiden, i en akt och kallades »Vid polen», samt blev rätt så
praktfullt uppsatt. Änskönt försöket slog mycket lyckligt ut,
fortsattes dock ingenstädes med sommarrevyer. Det skulle
bli »Lergöken» beskärt att öppna vägen för <i>det</i> nöjet här i
huvudstaden.

<table o c><td>*</table>

Den här ovan omtalade s. k. sekelrevyen nyåret 1900 blev
kort och gott ett fiasko. Frånsett att stycket var litet för
allvarligt med bl. a. en serie högtidliga tablåer som sluteffekt,
må väl valet av förpjäs klandras. Att efter Sardous »Vi
skiljas» komma med en <i>revy</i>, var ett olyckligt val av 
direktionen. Kritiken höll de förnäma gästerna Gustaf Fredrikson
och Hilda Borgström om ryggen och lät piskan vina om
öronen på den stackars revypappan, vilken dock enbart utfört en
beställning.

<table o c>
<td><img l><i>Dir. Anshelm Berg.</i></img> 
<img r><i>John Liander.</i></img></table>

Men fram på våren samma år fick samme revypappa en
ny beställning. Fröken <i>Anna Hofmann</i> (nu fru Uddgren)
hade i ett par år sökt hålla Kristallsalongen i gång, fast med
klent ekonomiskt resultat, nu beslöt hon, på inrådan av
direktören i Tivolibolaget Anshelm Berg, kasta varietédrömmarna
över bord samt spela sommarrevy. Och så kom »<i>Den
förgyllda lergöken</i>» till.

Detta våren 1900.

Det var inte så stora fordringar på utstyrsel den tiden, och
för resten var det hela ett experiment. Att spela varieté hade
visat sig omöjligt sedan förbudet att servera sprit vid
varietéernas småbord trädde i kraft 1 oktober 1896.

Nu skulle det, som sagt, försökas med revy, och som
agerande i samma revy voro <i>John Liander</i> och <i>Fritz Strandberg</i>
engagerade, båda från Folkteatern, samt en liten dansk 
revyskådespelerska fru
<i>Gerda Friis-Hjort</i>. Den
senare dock endast
bunden i tre veckor.

<img l><i>Fru Anna Hofmann-Uddgren.</i></img>

Även vid
uppgörelsen angående denna
revy blev det ett slags
bakslag i fråga om
honoraret. Jag hade som
förut begärt tjugu
kronor pr kväll, men
direktionen fann ett
dylikt gage uppåt
väggarna för högt, varför vi
enades om att förf.
skulle uppbära 10 proc.
på bruttot. Om stycket
inte gick, hade man
räknat ut, finge förf.
lida, han även.

Redan
premiärkvällen kom det emellertid
att framstå tydligt nog,
att man missräknat sig.

»Vet herrn vad herrn
ska ha för den här
kvällen?» hette det nämligen.

Förf. visste det inte, ärligt tillstått, ty han tänkte på sitt
stycke och var för övrigt rätt så nervös.

»Herrn ska ha hundratjugu kronor!»

Premiären på den goda »Lergöken» var inte alltför trevlig
nämligen. Åtskilligt var inte färdigt och sällskapet var ännu
inte så sammanlött som det borde vara. Allt hade gått för
fort. Väl gjorde sig enstaka figurer bra, som t. ex. Luft-Kalle,
briljant framställd av herr Liander, hans kumpan Kol-Jocke,
spelad glatt och friskt av herr Strandberg samt direktrisen
fröken Anna Hofmanns dråpligt framställda Fia Jansson.

Men i avklädningsscenen var den lilla danska divan långt ifrån
idealet, om hon än gjorde scenen täckt och »formfulländat».
Den blev aldrig vad vi tänkt oss. Hon hade, att börja med,
strängt förbjudit de bägge kolingarna att assistera sig, vilket
scenen förlorade mycket på, och därtill kom att hennes danska
uttal förtog åtskilligt.

<img r><i>D. v. Fröken Thérèse Hertzberg 
i den s. k. avklädningsscenen.</i></img>

Utmärkt blev däremot hennes efterträderska fröken
<i>Thérèse Hertzberg</i> (nu fru Svensson-Wernbaum). Hon hade att
börja med ungdomens hela charme, desslikes förstod hon
fördelen av att ha de bägge populära figurerna Kalle och Jocke
som stöd. De fyllde förträffligt ut
pauserna, och det hela blev ett
verkligt glansnummer.

Den lilla danska divan for efter
tre veckor ned till Köpenhamn, där
hon i ett danskt stycke,
»Taxameterkuskens dotter», lade in
avklädningsscenen i fråga med de
svensk-danska orden och hela apparaten.
Naturligtvis hette det efteråt att
undertecknad »knyckt» scenen från
Danmark. Det säger man alltid, för
resten, när en svensk revyförfattare
hittat på något nytt och gott.

Hur den s. k. avklädningsscenen
kom att läggas in i »Lergöken» kan
förtjäna några rader särskilt. Här
uppträdde våren 1900 på cirkus vid
Karlavägen en trapezkonstnärinna,
miss Etta, som hängde i en trapez
och högt uppe i luften lossade det
ena plagget efter det andra. En
kväll väntade man de unga
prinsarna till cirkus och då — drogs
miss Ettas nummer in. Det ansågs
inte vara passande för de unga
furstarna.


Fånigheten i fråga blev snart bekant, och vad var då
naturligare än att lägga in en avklädningsscen i årets revy. På
»Lergökens» första affischer hette också figuren i fråga
Miss Tvåa.

Det märkliga med gamle »Lergöken» var, att den »drog» mer
och mer ju <i>äldre</i> den blev. Mot hösten, när Djurgården låg
död och dyster, var det ofta fullt hus i den då allt utom varma
Kristallsalongen. Till slut blev det i november för kallt för i
synnerhet baletten, och så flyttades alltsammans in i den s. k.
Victoriateaten.

Publiken följde alltjämt lika troget med, och det är ej tu tal
om att stycket kunnat spelats året ut, ja, gått in på nästa år,
om direktionen endast lyckats få teaterägaren, dir. Anshelm
Berg, med på saken. Men dir. B. satte sig absolut emot vidare
spelning. En hans syster, vilken förestod buffén, klagade
nämligen över att hon frös om fötterna. Förgäves åtog sig
direktionen att hålla damen i fråga med både matta och kamin, dir.
B. lät sig icke beveka, och så måste fru Anna
Hofmann-Uddgren, teaterns energiska direktris, med tungt hjärta annonsera
sista dagen. Det var den 13 november 1900, och stycket hade
då gått utan avbrott i fem och en halv månader, eller 162 ggr.
på en och samma scen. Ett revyrekord, som ännu i däg,
tjugufyra år efteråt, inte är slaget.

Men det var annat än det dragiga golvet i buffén, samma
direktris hade att kämpa mot. Redan första sept. hade
kontraktet med den förnämste rollinnehavaren, hr Liander, gått
ut och hr L. var pliktskyldig att inställa sig vid det
teatersällskap, som hr <i>Bror Olsson</i> startat.

Till 1 okt. lyckades fru U. dock få behålla den populäre
komiker. Dagarna före fick så undertecknad uppdraget att
resa till Eskilstuna och försöka beveka Bror Olsson att avstå
från John L. Och med tusen kr. på fickan träffade jag
vännen »Brolle», där han med sällskap spelade »Lill-Klas och
Stor-Klas» på Eskilstuna eländiga teater, för vilken redan
LilL-Klas ensam varit för stor. Vi underhandlade på teatern,
vi underhandlade på Stadskällaren och slutligen ställde vi oss
sentima att köpslå ute på stora torget. Det gällde nu helt
enkelt att <i>köpa</i> Luft-Kalles oumbärlige framställare.         

Månen, som stor och blank, ensam åhörde denna rena
slavhandel, föreföll ruska på huvudet åt alltsammans. Fem
hundra bjöds. Nej! Sex? Nej! Sju bjöds. Nej! Och så
åtta. Liander bevisades vara rent av en stötta för hela det
Olssonska teaterföretaget och kunde på inga villkor undvaras.

Slutligen föll dock vännen »Brolle» undan för ett anbud på
niohundra eller mest allt vad som fanns i undertecknads
plånbok. Liander skulle få stanna en månad — säger <i>en</i> månad
— på Victoriateatern i Stockholm.

En kväll kort före representationens början fick hr
Liander dock ett anfall av något hjärtont, och man var på väg
att ställa in, då L:s unge svåger, <i>Max Lindberg</i>, frankt
förklarade, att han åtog sig att spela rollen och rädda
kvällskassan. Han hade varit med i stycket från början och sade sig
kunna detsamma helt och hållet utantill.

Anbudet mottogs med tacksamhet och hr Lindberg kastade
på sig Luft-Kalles paltor samt stegade utan vidare in på
scenen. I sufflörluckan satt den kvällen — direktrisen själv,
nyss kommen från en middag och klädd i frasande siden. Även
<i>den</i> prestationen värd att minnas. Hr Lindberg lyckades
förvånansvärt bra, och nu ansåg man att även om vännen
Liander, vilken dess bättre var kry redan dagen efter, skulle gå
till Bror Olsson, hade man i hans svåger en acceptabel
efterträdare. Men, som vi redan sagt, satte det dragiga golvet i
byffén ett ohjälpligt p för alla vinterspelsplaner.

— — —

Under tiden gick den outslitliga »Lergöken» i landsorten
och samlade fullt hus var den drog fram.

Det var direktör <i>Oskar Textorius</i>, som vågat försöket att
resa Sverige runt med en Stockholmsrevy. Han började i
Östersund och fick där en kritik, vilken så att säga kom
håren att resa sig på författarens redan då slitna
huvudskalleplats. Han, förf., telegraferade ögonblickligen att T. skulle
sluta spela stycket, men som T. hyrt teatern i Gävle för
kommande lördag och söndag, bad T. bevekande, att få spela
stycket åtminstone den ena av dessa kvällar. Nå, en »skopa»
till fick man väl stå för. Det blev emellertid en mycket vänlig
kritik i det goda Gävle, men — vad direktionen ansåg för
mycket mer — det blev två fulla hus. Man fick fortsätta med
stycket, och så blev den Textoriusska turnén en sannskyldig
Eriksgata. Överallt fulla hus och övervägande vänlig kritik.
Ja, det inträffade att det stod kö utanför teaterluckorna så att
T. hade utsålt flera dagar i förväg innan han anlände till
staden. Man vågar t. o. m. tala om en »Lergöks-feber».

Folk skulle, av allt att döma, absolut se det någon gång till
skyarna höjda, men allt emellan djupt nedsablade stycket.
Detta stycke, som, hör och häpna, föranledde till ett mitt
under hetaste sommaren arrangerat extra taxeringssammanträde,
varvid man höjde taxeringen för såväl teaterns direktris som
ock för författaren. Den förre taxerades från 1,200 till
10,000 och den senare från 2,400 till 5,000 kronor.

Tack för den briljanta reklamen, för resten, den bidrog inte
lite till pjäsens framgång!

</chapter>
<chapter name="XXXVI. En revy som var särskilt predestinerad att gå. —
»Lergökiana.» — Några siffror angående »Den förgyllda
lergöken» och även något om vår kuriösa författarlag. —
Kung Oskar, drottning Sofia och »lergöken».">

<table o c><td>XXXVI.</table>

<i>En revy som var särskilt predestinerad att gå. —
»Lergökiana.» — Några siffror angående »Den förgyllda
lergöken» och även något om vår kuriösa författarlag. —
Kung Oskar, drottning Sofia och »lergöken».</i>

Sommaren 1901 skrevs och uppfördes revyn »<i>Prinsessan
Habbababba</i>», vilken Hasse Z. i Söndags-Nisse ansåg skulle
kunna gå bra — den hade ju så många b:n.

Nå, revyn gick också, men ingalunda som »Lergöken»,
vilken för övrigt togs upp på hösten samma år och spelades fram
mot vintern igen. Jag vill minnas, att det föll snö första
kvällen stycket den gången togs upp ...

Att, för resten, räkna upp alla olika gånger »Lergöken»
tagits upp på olika scener, är för vidlyftigt, det må vara nog
med, att den till dato spelats här i Stockholm <i>tolv</i> olika
somrar, att den alltid haft tur med sig och att den oftast förmått
rädda hela säsongen. Och långt in på vintern har den
spelats. En gång, det var i nov. 1904, var kölden så pass, att
direktör Svensson, som då hade Kristallsalongen, köpte tjocka,
bastanta ylletröjor åt de frysande damerna.

Efter den betan kallades stycket »Den förkylda lergöken».

— — —

I Norge och Finland har stycket haft en motsvarande
succès som här i Sverige. Särskilt i Finland, där »Kullattu
savikukku» gives mest varje år, lyckligt omarbetad av den
populäre svensk-finske revyförfattaren <i>Carl Nyström</i>.

Vad Norge beträffar, gavs den där av Lindenska sällskapet
1902 samt hade äran bli <i>förbjuden</i> av polisen i Tönsberg. För
avklädningsscenens skull.

— — —

Nu har stycket filmats även, och det lär vara ett utmärkt
dödande gift för ett teaterstycke, vilket hotar »gå för länge».

— — —

Särskilt <i>en</i> sommar, visade sig stycket vara ett starkt
dragplåster, det var den s. k. storstrejkssommaren 1909. Fru
Sandberg-Ernst hade »missat» med en revy av ett par
Stockholmsjournalister, och så skulle den snälla »Göken» fram och
»rädda». Det gjorde den, och detta trots det inte gick
spårvagnar till Djurgården och ej heller andra samfärdsmedel
funnos.

Och hur oändligt många gånger har den ej omarbetats.
Mestadels av författaren själv, förstås, men den har
omarbetats av <i>Axel Engdahl</i> även för en mycket givande
Göteborgssejour, och <i>Karl-Gerhard</i> förvandlade en gång stycket för
friluft, detta ävenledes i Göteborg.

Hur många gånger stycket gått till dato? Jag vågar gissa
1,500 gånger. Åtminstone påstår vännen John Liander att
han spelat samma minst tusen gånger.

— — —

Innan vi lämna »Den förgyllda lergöken» åt sitt öde, skola
några små »lergökiana» måhända intressera:

I »Ill. Hvad nytt?» berättar en kåsör följande:

»Då jag härom aftonen vid åttatiden medföljde spårvagnen
från Djurgården, satt bredvid mig ett ungt par, som av
åtskilliga tecken att döma var från landsorten och ställt sin
bröllopsresa till Stockholm. De beklagade sig högljutt över att
biljetterna till »Lergöken» för aftonen varit slutsålda. »Jag
tycker», mente den unge äkta mannen, »att när stockholmarna
fått se »Lergöken» hela sommaren, så kunde de väl unna oss
att få titta på den så här på höstsidan ...»

— — —

När man allra först repeterade »Gösta Berlings saga» på
Svenska teatern, fick teaterns kapellmästare, det var allas vår
<i>Hjalmar Meissner</i>, tillsägelse att anskaffa melodien till den
sång, som kavaljererna skulle sjunga. Den var angiven i
manuskriptet som »la Cachucha». Hjalmar kom dagen efter till
repetition utan melodien i fråga. Det blev naturligtvis 
snubbor; "men Hjalmar försvarade sig
med att den melodien inte kunde
användas. Kunde inte? Den <i>skall</i>
användas, lydde ordern.

»Hjälper inte ändå!» förklarade
Hjalmar. »Det är ju samma
melodi som till 'Känner du Fia
Jansson ...»

Man fick skaffa sig en annan
kavaljerssång.

<img r><i>Svensk-finske författaren
Karl Nyström »Lergökens»
flitige omförgyllare.</i></img>
— — —

I tidningen Kalmar lästes den 24
oktober 1901:

»Ända från i måndags afton till
i går på morgonen har man stått i
kö för att få biljetter till dagens
representation å teatern, då 'Den
förgyllda lergöken' eller 'Kolingarnas midsommarnattsdröm' 
uppföres.» 

— — —

I maj 1901 behagade ett teaterband spela stycket i Kalmar.
Då tilltaget påtalades erhöll förf. från den s. k. direktören
följande förklaring: »Det sommarspex, som vi ha på vårt
program under namnet 'Den förgyllda lergöken', är ej densamma
Lergök som av eder är författad. Våran pjäs är i en akt och
vari förekommer 9 typer, visserligen samma idéer och samma
typer som i eder pjäs, men med helt annan text i såväl tal
som sång ... Hädanefter komma vi att i våra annonser
särskilt påpeka, att den Lergöken vi giva <i>ej</i> är den av Emil
Norlander i Stockholm författade, så att ej några förväxlingar
vidare skola ske ...» 

Man kan fråga vad som är att göra åt slika oförfärade
herrar.

— — —

I Stockholm annonserades den 27 dec. 1911 att Lergöken
skulle givas på Sveateatern av en synnerligen illa känd s. k.
direktör. Förf. vände sig först till notarius publicus för att
stävja tilltaget, men stycket gavs ändå. Så följde stämning,
vilken senare resulterade i att — författaren ålades betala
rättegångskostnaderna, omkring 400 kr. Mannen i fråga hade
dock enligt samma domstolsutslag spelat in kr. 4,682:90 på de
få kvällar, han förmådde hålla företaget uppe. Sådana äro
våra svenska lagar. Författaren hade under alla förhållanden
skäl att vara glad. Mannen, som givit stycket mot
författarens vilja och aldrig betalat ett öre, begärde 5,000 kr. för
»obefogad rättegång». De fem tusen slapp dock den »snutne»
förf. betala.

— — —

När dir. Textorius på sin första turné kom till Borås, måste
han klockan åtta på kvällen ställa in. Framställarinnan av
Lyckans fé, fröken Gr., nekade spela, änskönt hon var
sminkad och kostymerad. Hon lämnade truppen samma kväll
och har av religiösa skäl aldrig uppträtt på teatern mera.

I en Borås-tidning stod det dagen efter bl. a. att läsa:

»Hon; frkn Gr., har förut rätt livligt applåderats här, men
vi tro inte detta skall hindra att hon — i fall hon än en gång
har mod att visa sig på vår scen — skall bli ordentligt
utvisslad.»

— — —

Som bevis på hur styckets melodier gripit in i
folkmedvetandet kan meddelas, att vid ett bröllop i K. och då man skulle
sätta sig till bords, prästen tog upp en av de små
»brudnäbbarna» på armen och sade:

»Nu ska lillan läsa bordsbönen.»

Och lillan knäppte händerna samt sjöng med klar röst:
»Käraste vän min, vän min, vän min, nog får du brännvin ...»

Här satte prästmannen tösen rätt så häftigt ifrån sig.

— — —

En bekant pressman har i ett kåseri i N. D. A. berättat
åtskilligt om Lergökens mottagande i Finland. I Viborg, säger
han, mottogs en dylik turné med synnerlig välvilja, och
själve <i>Armas Järnefelt</i> fann Lergöken så rolig, att han, efter
vad vår sagesman uttryckligen påstod, erbjöd sig att själv
ackompanjera de många kupletterna med hela sitt kapell —
en ynnest, som annars kom endast mycket framstående
operasällskap till godo.

<img><i>Den förgyllda lergöken i Hälsingfors.</i></img>

Samma turné kom till staden Lovisa, men där lär man ha
satt sig emot att Lergöken sattes på programmet — det var
nämligen »första böndagen» ... När den sista representationen
gått av stapeln och sällskapet just höll på att sminka av sig,
kom en deputation till direktören och frågade om han inte,
fast det var sent, ville spela Lergöken för en extra liten privat
publik. Man hade samlat ihop 300 mark, och detta gjorde slag
i saken. Artisterna biföllo, men förbehöllo sig den ändringen i
programmet, att man inte fick, som tänkt var, servera i
salongen medan spelet pågick. Och så intogs platserna i
salongen av en ny publik, och de på scenen begynte en
midnattsföreställning, vilken lär ha varit något av det mest originella.

Vid halv tretiden var föreställningen slut, »då började
champagnekorkarna smälla, och kl. 7 avreste hela svensk-finska
turnén direkt från kaffekoppen och sista likörglaset till Borgå,
där föreställning skulle givas samma kväll».

— — —

Det låter som påhittat, men är likväl ett faktum, att den
bekante s. k. fattigprästen <i>John Hedberg</i> begagnade vid ett
predikotillfälle sången »Känner du Fia Jansson» till
ingångsspråk för en predikan och lär, efter vad det berättades, lyckats
helt fånga sina åhörares hjärtan.

— — —

På tal om mera bemärkta mäns intresse för gamla
»Lergöken», tager jag mig friheten, utan att jag tror mig begå
någon indiskretion, avtrycka ett brev från prof. <i>Edvard Lidforss</i> i
Lund, adresserat till direktrisen, som då var på turné med
stycket i fråga:

»Kära fröken Hofmann!

Ni har annat att göra, än ta emot besök av en gammal
professor, och jag får således icke personligen framföra min
tacksägelse för det utmärkta nöje Ni beredde mig vid
gårdagens föreställning av »Kolingarnas midsommarnattsdröm».
Låt mig emellertid få göra det på detta vis och därtill foga
en vördsam förfrågan, huruvida Ni tänkt på, att dessa
tusentals åskådare, som fått sig ett hjärtligt skratt åt pjäsen — och
må tro, ett gott skratt är pengar värt i dessa tider! —
säkerligen skulle med förtjusning köpa den om den fanns i tryck
och försedd med några icke alltför gräsliga illustrationer, helst
kanske bara porträtter av huvudpersonerna. Vill Ni icke
tänka på detta förslag, så att vi kunde få stycket till julen på
detta sätt? Och om Ni ej själv vill eller kan befatta Er
därmed, så skicka åstad någon av Edra många slavar, som säkert
skall känna sig lycklig av att få tjäna Er så väl som möjligt.

Mottag, min Fröken, försäkran om min högaktning och
beundran.

<tab><tab><tab><tab><tab><i>E. Lidforss</i>.»

— — —

Redan kort efter premiären trycktes pjäsen som följetong
i en av Stockholms-Tidningens bilagor, men i övrigt har den
ej blivit offentliggjord, detta av försiktighetsskäl, att 
nämligen inte vem som helst skulle kunna giva densamma och
alldeles härja ned pjäsen.

— — —

Det kan efter detta meddelas, att förläggaren Carl Suneson,
då innehavare av det ansedda Fröléenska förlaget, mitt under
»Lergökens» glansperiod erbjöd förf. ett rätt så anständigt
honorar — för att göra en bok med samma titel och byggd
på samma innehåll.

Beställningen ifråga övergick emellertid förf:s
skrivarkrafter.

— — —

Det tills dato allra sista om »Lergöken» är historien om
mannen, som stilla betraktade Eldhs fontän i hörnet av
Grevture- och Birgerjarlsgatorna samt utbrister:

»Tänk, att nu har dom rest en byst av »Den förgyllda
lergöken»!

— — —

Desslikes kan meddelas, att stycket här i Stockholm givits
åren 1900, 1901, 1902, 1903, 1905, 1907, 1909, 1911, 1914,
1919, 1920 och 1921.

Man kan med skäl fråga vad det blivit av Kristallsalongen,
ifall »Lergöken» stupat. Som variteté var salongen omöjlig,
och som operettscen visade sig etablissemanget, trots en lika
dyr som opraktisk reparation, lika omöjligt. Det har nog
gått revyer där ute som givit mynt i kassan, men någon
verklig framgång har ej funnits sedan 1900. Salongen, om man
får kalla den så, är för ogästvänlig och ointim. Revyerna
fordra små, hemtrevliga teatrar. Det hela skall rent av verka
familj, då blir det trevligt på en revyteater. Södra teatern
är idealisk och »Folkan» även, men ingendera spela in några
egentliga kapital. Det kan emellertid »Kristallsalongen» göra
— om det vill sig. Men det ville sig så sällan. Den tiden det
fanns punsch att få, eller man kunde få sig en sup och en
smörgås vid disken, täcktes utgifterna gott, ja, »Maxim» var,
när där fick serveras vin och sprit, ett utmärkt stöd för
revyen, men ensam kan teatern knappast bära sig.

År 1900 var hyran för hela etablissemanget 15,000 kr., 1906
hade den sprungit upp till 25,000 kr. och 1921 betalade dir.
John Liander 31,000 kr. ensamt för teatern. Det blev också
dir. L. en dyr historia. Nu senaste sommaren betalades det
högst 12,000 för samma scen.

— — —

Lustig är slutligen nedanstående, av vännen John Liander
berättade Lergöksanekdot:

»Jag kom till Skara en gång för att spela 'Lergöken'. Där
hade före mig uppträtt ett sällskap, som spelat 'Torquato
Tasso', översatt av konung Oscar och tillägnat drottningen.
Mina affischer, tryckta i samma färg som deras, men mindre
till formatet, hade klistrats över det föregående sällskapets.
Och så begav det sig att jag till min förvåning fick läsa:

<table o c>
<td>John Lianders sällskap
<td>DEN FÖRGYLLDA LERGÖKEN
<td>Revy i två akter av Emil Norlander.
<td>Översatt av h. m:t konung Oscar II.
<td>Tillägnad h. m:t drottning Sofia.
</table>

</chapter>
<chapter name="XXXVII. Bakom kulisserna på en revyteater. — En hel del
missöden. — Balettöser, vilka höllo på att bli ihjälslagna. —
Halvstekta isbjörnar. — En maskinarbetare... den där
somnade mitt i arbetet. — När ridån gått ned.">

<table o c><td>XXXVII.</table>

<i>Bakom kulisserna på en revyteater. — En hel del
missöden. — Balettöser, vilka höllo på att bli ihjälslagna. —
Halvstekta isbjörnar. — En maskinarbetare... den där
somnade mitt i arbetet. — När ridån gått ned.</i>

Det är, på tal om särskilt så kallad revy, en otroligt fin gräns
mellan en succès och ett fiasko en premiärafton. Man må tro
och hoppas aldrig så mycket på ett styckes framgång, ett
missöde, ett mankemang eller ett förbiseende av dem, som ha
teatermaskineriet om hand, och allt kan vara förlorat.

Det är något förfärligt för den invigde, när det plötsligt blir
stagnation på en scen, helst när man tycker sig ha lasset i land,
när styckets succès skall avgöras. Publiken, förut ganska
uppeldad och vid gott humör, blir, kan man våga säga, fientlig.
Den känner att den blir bedragen på något och ändrar
blixtsnabbt mening. De, som nyss applåderade som mest, äro de
första att ta upp hyssjningarna, ja, om det går riktigt tokigt,
börja en liten visselkonsert.

Man får icke förvåna sig över att teaterns folk är
vidskepligt. Det folket känner se'n gammalt till den här beskrivna
hårsmånen mellan framgång och nederlag, och man hör
ideligen deras »peppar! peppar!»

Vid uppförandet av ett utstyrselstycke är det så oändligt
mycket mera teatermaskineriet än vid andra styckens
premiärer. En del extrafolk är anställt som tekniker, och det
ena galna tricket skall avlösa det andra. Hur man kan hålla
reda på alla linor, handtag och belysningsknappar är för resten
en gåta för själve fackmannen.

Apropå knappar, finns det knappar <i>utanför</i> scenen, vilka
kunna ställa till fiaskon.

Det var premiär på »Kristallen» sommaren 1908. Man gav
»Jonssons fruar» och hade hunnit till slutet av första akten.
Den lilla skrattbomb en författare brukar ha laddad som 
aktslut skulle just tuttas på, då plötsligt ridån gick ned och klippte
av hela föreställningen.

Det blev tumult bakom ridån och den ene skrek i mun på
den andre:

»Va innerst i ... Va' ä' de? ... Allsmäktige! ... Vem i
h-e har givit tecken till ridåmannen!? ... Har man i hela
avgrunden sett maken!!!» 

Förklaring erhölls snart nog. Kapellmästaren kom rusande
med en ursäkt på kant i halsen. Han hade av ren distraktion
kommit att trycka på signalknappen i orkestern och ridån
dråsade ned.

Det blev aldrig riktig stämning i salongen den kvällen.
Första akten ansågs efter det omtalade tidiga ridåfallet
misslyckad, och fast man förstod att ett missöde inträffat, satt
man liksom och lurade på att flera diton skulle komma.

— — —

Och det kom även. I samma revy skulle, som
sluteffekt, visas ett kolossalt hjul med sju i gungor sittande damer,
en mycket dyrbar historia och mäkta pampig även. För att man
skulle kunna i ro foga ihop härligheten i fråga, sänktes en fond
ned och framför den agerades en kort scen, och så — skulle
slutakten komma och rädda det hela ...

»Se go da då!» som gamle teaterdirektör Selander sa'. Man
fick icke upp fonden ... Sladden, man skulle hala i, hängde
högt upp i taket. De medspelande försökte med händerna
under fondribban lyfta upp den tunna väven. Omöjligt.

Publiken, som först skrattande såg på försöken, blev
slutligen ond på grund av den långa väntan och gick från teatern.
Jag vill minnas det hördes hyssjningar den kvällen.

Naturligtvis fick man upp fondhelsicket till slut, men då satt
publiken redan vid smörgåsbordet på närmaste restaurang.

— — —

Ibland kan publiken få så pass mycket av det goda, att
den i egen hög person avslutar stycket.

Sommarrevyn 1903 hette »Jönsson, Jonsson och Jansson»
och bestod av tre akter. I slutet av andra akten förekom en
mycket uppsluppen cakewalk, dansad av en kostbart utstyrd
ensemble.

När man skulle börja tredje akten, ringdes det förgäves på
publiken. <i>Den hade gått</i> ... Gått i god tro, att en sommarrevy
aldrig är i mer än två akter.

Tredje akten, som för resten inte var pjåkig alls, spelades
inför uteslutande vaktmästarna och konfektpojkarna.

Kvällen efter tillkännagavs det mycket kraftigt på
programmen, att det var tre akter, och då stannade publiken.

— — —

I sommarrevyn 1907, »Mångubben», skulle ett flygskepp
expedieras över scenen, och för effektens skull hängde det en
fyrverkeripjäs i ändan på skeppet. En kväll fumlade man med
raketen och tjo! kom en eldkula mitt över scenen, lika
omotiverat som för tidigt.

— — —

Vi sutto på en förberedande generalrepetition på revyn
»Tjusiga Magnusson», vilken under <i>Axel Ringvalls</i> regissörskap
gavs på Kristallsalongen sommaren 1913. Allt gick med gott
humör, då plötsligt den glatt kringskuttande balettens damer
gåvo till ett gallskrik — falluckan, stor som en
biljardbordsskiva, hade öppnat sig av sig själv och flickorna voro på väg
att handlöst ramla ned i avgrunden. I förskräckelsen sprungo
de ut från scenen och — så kom ett nytt gallskrik, följt av
en förfärlig duns. En jättevikt av järn, den som vägde upp
luckans mekanism, hade slagit i golvet några tum ifrån den
samlade, uppskrämda flickskaran.

Men icke nog härmed — vikten hade träffat vattenposten,
slagit av det väldiga röret, och nu stod en armstjock
vattenstråle rakt i luften, dränkande scen och källare. Man försökte
slå en plugg i röret, men pluggen for åt himlen och vattnet
forsade över scenen. En scenarbetare sprang att ringa till
brandkåren, en annan till polisen, medan direktören själv sprang
ut på Slätten och lyckades få ledningen avstängd från
vattenposten direkt.

Ännu långt efter
premiären stod det
tumshögt med vatten i
scenkällaren.

— — —

<img l><i>I herrlogen på Kristallsalongen.</i></img>

Vatten ja ...

Det förekom en gång
ett konstgjort regn i en
sommarrevy. Vattnet
strömmade ned från ett
mäktigt rör uppe i
taket och effekten var
storartad. Men, ty ett
men måste finnas, i
samma stycke skulle
Näcken och Näckens
dotter kommer per
fallucka upp genom
golvet. En kväll, det var
andra eller tredje
gången, stycket gavs,
väntade man förgäves där
uppe på scenen att se
Näckherrskapet. Det
var en förfärligt
pinsam paus. Slutligen
kommo de efterlängtade in från ena kulissidan. På grund av
vattnet på scenen hade golvplankorna svällt ut och det var
stört omöjligt att få luckan att fungera.

— — —

På det något om både eld och vatten.

Författaren och regissören, den senare bar det välklingande
namnet <i>Axel Hultman</i>, hade gått ifrån teatern vid 7-tiden en
kväll i maj 1910. Varietéföreställningen var inställd på grund
av generalrepetition på revyn dagen efter. Bäst herrarna sutto
i lugn och ro på gamla Metropol, kom det bud att »Kristallen»
brann ...


Eldsvåda på teatern dagen före generalrepet, jo, det var
ljusblått!

Det blev en blixtfärd ut till teatern och där hade elden, nyss
släckt, härjat »värre» på scenen bland all ny väv, nytt
träarbete och nymålade attributer. Och vad inte elden fördärvat,
hade vattnet förstört. Det var ett tröstlöst elände. Vad som
inte gjorde situationen mindre sorglig, var den hjärtskärande
klagan från en björnfamilj, en klagan som överröstade
brandbefälets signaler och kommandorop.

<img r><i>I danslogen.</i></img>

En domptör med sju isbjörnar hade uppträtt kvällarna före
och burarna stodo på scenen i eld och lågor snart sagt. En
brandsoldat lär ha haft
som extra uppgift att
stå och spruta på
isbjörnarna medan andra
begjöto tak och
scenväggar.

Hur det gick med
premiären? frågar
kanske någon.

Utmärkt! Det
arbetades på sy- och
målarateljéer 25 timmar på
dygnet
(middagstimmen inberäknad) och
på den förut
annonserade premiärkvällen
hade teatern ny ridå
och revyn ny utstyrsel.
Björnarna voro då på
väg mot nya äventyr.

— — —

I »Stockholmsgreker» 1912 visades en
film med allas vår Axel
Ringvall på. Det
dröjde oändligt länge på 

premiärkvällen innan man kom med bilden på den vita duken.
En propp hade sprungit i det avgörande ögonblicket och en
karl måste springa efter en ny propp. Sådan fanns ej på
teatern, men man fick låna en hos cirkus Orlando, konkurrenten,
och spelet kunde börja.

I ett annat stycke, som den gode Axel var med i, förekommo
skioptikonbilder, illustrerande kvällens »schlager». En kväll, en
bland de allra första kvällarna, kommo inga bilder och
kupletten sjöngs utan illustrationer. Och varför? Jo, mannen som
skulle sköta skioptikonet, hade under väntan att sätta det hela
i gång, somnat ... Kanske inte så mycket på grund av ...
hm ... texten, han skulle lysa upp, fastmer på grund av att
han på flera nätter icke fått en blund.

Det är otroligt vad personalen, den sceniska som den
tekniska, ibland pressas dygnen före en premiär.

— — —

För endast något år sedan hände själva premiärkvällen på
Södra teatern ett missöde som kunnat få rätt så otäcka följder.
Man gav 1922 års nyårsrevy »<i>Venuspassagen</i>» och kort före
styckets slut skulle en tablå visas, framställande ett indiskt
tempel med primadonnan, fru <i>Maja Cassel</i>, sittande som en
Buddhafigur högt uppe på en träställning. En fond dolde
överraskningen för publiken, och den fonden stod inte till att få
upp. Man halade och drog i alla möjliga tåtar, allt under den
största nervositet, ty publiken satt och väntade. Omöjligt att
få fonden att röra sig. Dess lingång hade kommit att trasslas
in med någon annan fond. Hur man emellertid slet i linorna
hördes plötsligt rasch och krasch! Den hindrande fonden
störtade ned i golvet, några decimeter från den plats, där fru Cassel
satt. Det kunde blivit ett drama i stället för en revy. Nu blev
det dundrande applåder, ity den vackra tablån med den icke
mindre vackra primadonnan visades efter endast en
obetydlig paus.

— — —

När ridån går ned efter ett utstyrselstyckes slut, är det rent
av en obeskrivlig glädje som besjälar alla på scenen:
gudskelov, säger man, att det inte hände några svårare malörer!
Styckets värde eller de uppträdandes prestationer ägnar man
knappast en tanke. Man gläder sig i främsta rummet åt att linor
och taljor och strålkastare fungerat riktigt. På dylikt, det vet
man, beror så att säga hela framgången.

</chapter>
<chapter name="XXXVIII. Om vidskepligt teaterfolk. — Om lyckobringande katter
och olycksaliga opaler. — Något litet om den svenska
revyens historia. — Om olika konkurrenter på den s. k.
revymarknaden. — Revysnärtar förr och nu.">

<table o c><td>XXXVIII.</table>

<i>Om vidskepligt teaterfolk. — Om lyckobringande katter
och olycksaliga opaler. — Något litet om den svenska
revyens historia. — Om olika konkurrenter på den s. k.
revymarknaden. — Revysnärtar förr och nu.</i>

Det har talats om teaterskrock och då särskilt vad som rör
olyckor på scenen. Men det finns något som anses bringa
<i>lycka</i> också.

En upphittad hästsko, ett hästskosöm eller dylikt har räddat
mer än ett teaterstycke, i det den lycklige upphittaren, tack
vare fyndet, fått tron på sig själv, men framför allt på
stycket, stärkt.

En spik, som ligger med huvudet mot en, betyder absolut
lycka, medan en spik, vilken vänder spetsen mot en, är i högsta
grad olycksbringande. Att detta med spikens tur och otur kan
spela någon roll, förstår jag dock ej, då det under det myckna
snickeriarbetet på en teater som oftast vimlar av spik på scen
och i gångar.

Det högsta av teaterlycka representerar emellertid <i>katten</i>.
Det är icke så lätt att behålla en katt på en stor teater, då ju
teatern minst tre fjärdedelar av dygnet är övergiven och under
tre månader på året alldeles igenbommad. Men ibland kommer
en kisse miau-ande och, du milde, vad den då blir omhuldad,
i all synnerhet om det är en <i>ny</i> katt, ja, ja, inte en av årets
skörd, utan en på platsen ny katt.

Otaliga katthistorier cirkulera inom artistkretsarna; själv
minnes jag några få, för vilkas sanningsenlighet absolut
ansvaras.

När gamla »<i>Lergöken</i>» repeterades på Kristallen, var 
entusiasmen för stycket ganska sval. Sämre hade man
(gudskelov!) repeterat, sades det, men också bättre ...

Mest likgiltig för stycket var den danska sångerskan fru
Friis-Hjorth, vilken var engagerad för ett gästspel. Hon var
van vid de danska revyerna och dem stå vi svenskar ännu ett
gott stycke från.

En förmiddag sitter emellertid den goda danska frun vid
ett bord på scenen och rabblar ganska likgiltigt upp sin roll.
En katt tager så i ett nu ett skutt upp på bordet och stryker
sig spinnande mot den lilla täckeliga frun. Det var som en
explosion.

»Vems är katten?» ropade hon.

Ingen kände djuret.

»Har den aldrig varit här förr?»

»Nej.»

»<i>Då går det här stycket!</i>»

Frun var som förvandlad från den stunden. Hennes tillit
till katten stärkte hennes lit till stycket, och stycket <i>gick</i>.

Tack katt!

— — —

Året efter, det var 1901, hängde ännu denna katthistoria i,
och som »<i>Prinsessan Habbababba</i>» spelade på planeten Mars,
blev kattmotivet det bestämmande för dekorationerna. Det
målades katter på dekorationen och medan man var i taget
användes schablonet även till att kattpryda inner- och
ytterväggar. Katt vid katt vart ögat såg. Någon <i>levande katt</i> kom
emellertid aldrig.

På hösten såg man inte en katt i salongen ens ...

— — —

»<i>Stockholmsluft</i>» på Södra teatern 1905 blev däremot en
framgång — tack vare teaterkatten. Kattens entré var ock
den gången särdeles dramatisk.

I förpjäsen »Den sjuke brorsonen» spelades en akt i ett
värdshus, och till värdens göra hörde att öppna en lucka i
golvet och ur den s. k. källaren hämta upp en flaska vin.
Värden, vilken spelades av den genomhygglige, hastigt bortryckte
<i>John Wahlbom</i>, öppnade premiärkvällen luckan i golvet och 
beredde sig att kliva ned, då plötsligt en katt hoppade upp ur
luckan och under publikens jubel spatserade över scenen.

»Stockholmsluft» gick mycket länge, så jag får tacka <i>den</i>
katten även.

— — —

När vi flera år efteråt på Södra teatern gav ett stycke, som
hette »<i>Stockholmsgask</i>», gjorde en ny lyckospridande katt
teatern den äran. En mycket kostlig katt, för övrigt, ity den ville
aldrig lämna teatern. Den låg dag ut och dag in på en
parkettstol i salongen och lämnade högst ogärna sin plats för den
biljettförsedde åskådaren. Synnerligen kostlig var katten på
söndagarna, då den måste maka åt sig även för
matinépubliken. Den publiken hade dock knappast hunnit rymma ut
salongen, förrän kisse lade sig på sin stol och låg där tills
kvällspubliken kom.

— — —

När vi 1915 repeterade nyårsrevyn »<i>Stockholm runt på 140
minuter</i>» och teaterns andra regissör <i>Adolf Blom</i> satt
fördjupad i avfattandet av affischen, kom en grå lurvig misse som
upp ur golvet, tog ett skutt upp på bordet och promenerade
omkring på affischmanuskriptet, lekfullt bitande i den
skrivandes penna. Den katten blev något omhuldad, ska jag säga, ej
minst av de små balettråttorna, om jag vågar använda detta
gamla smeknamn på de dansande unga teaterskönheterna.

— — —

Som ett slags avslutning på kapitlet om sceniskt skrock kan
det meddelas att vi hemma i vår ägo har en opalsten, infattad
i en nål, vilken sten beskylles ha förorsakat åtskilligt ont.

Min fru bar nålen i fråga vid premiären på
Östermalmsteatern på den ovan omtalade operetten »Unga Heidelberg»
och då märkligheten samma kväll som premiären upptäcktes
av fru <i>Lisa Ranft</i>, utropade samma fru Lisa:

»Kära Agda, har du gått på en premiär med en <i>opal</i> på dig,
då går inte stycket länge!

Det gjorde inte stycket heller.

Ingen lade dock skrocket i fråga så djupt på sinnet, utan
även den första juni samma år var nålen ute och åkte igen.
Min fru var den gången t. o. m. på väg till teatern, när hon
plötsligt och i ren distraktion kom ihåg att hon glömt sin vackra
opal. Hon vände och for hem efter samma. Revyn som hon
sedan hedrade med sin närvaro, gjorde också halvt fiasko,
närmast på grund av ett par rena olyckshändelser med ridå och
en fond, allt berättat på annat ställe.

<img><i>Den försvunna Östermalmsteatern.</i></img>

Tilläggas kan, att vi <i>kunde</i> ha ställt till olycka för våra
konkurrenter genom att på deras premiärer bära opalen i fråga,
ett dåd som det dess bättre aldrig fallit oss in.

— — —

Revyn som sådan kan sporadiskt upptäckas ända från
början av 1800-talet, men som, vad man kallar, fader för den
bestående revyn, räkna vi <i>August Blanche</i>. Hans »1844—1845»
var en typisk svensk revy, d. v. s. en scenisk krönika över
»vad sig i riket tilldragit haver». Då man i Danmark enbart
skrev sommarrevyer, bibehöllo vi i Sverige nyårsrevyn som den
enda riktiga revytypen, och det ända intill slutet av 1890-talet.

<img l><i>August Blanche.</i>
(Den svenska nyårsrevyens fader.)</img>

En utmärkt revyidé var August
Blanches »1846—1946». Den gamle
arkeologen Bautastenius håller på att
gräva i sin trädgård, varvid han
finner Sanningens spegel, och med detta
fynd i täten begynner så den
sedvanliga revyjakten. Vi flyttas fram
jämnt hundra år i tiden, och,
märkligt att omtala, ha flera av de
Blancheska spådomarna i mångt och
mycket slagit in.

Efter August Blanche framträdde
<i>Frans Hedberg</i>, vilken i många år
förde revyspiran. Ja, nyårspjäsen
på Mindre teatern (sedermera Dram.
teatern) 1854 var skriven av
Hedberg i kompani med själve Aug.
Blanche. Det är lustigt, på tal om
detta stycke, att läsa i Hedbergs memoarer om hur allt går
igen. Det mest aktuella i revyen i fråga var den s. k.
husbehovsbränningen och författarna låter Hamlet, vilken uppträdde
i stycket, deklamera:

<tab>»<i>Bränna eller inte bränna, det är frågan</i> ...»

Alltså samma brännande fråga för 70 år sedan.

Frans Hedbergs största revy framgång påstår han själv ha
varit »Slutbalen», vilken gavs på Södra teatern 1860 och nådde
det för den tiden imponerande antalet 84 uppföranden.

Framgången ifråga förledde också förf. till att året därpå
skriva en »Slutbalen nr 2», men den gick endast 35 gånger,
»ett nytt bevis», säger förf., »på det gamla ordspråket: väl
sedd gäst får inte komma för ofta».

En mycket framgångsrik revyförf. var <i>Frans Hodell</i>,
vilkens fyndiga kuplettkonst räckte till för flera revyer samma
år. Sålunda kunde man den tiden se både Södra och Mindre
teatern annonsera premiär samma nyårsdag på revyer av
Frans Hodell.


Emellertid fanns även <i>Ernst Wallmark</i>, som var skicklig
kuplettör, samt skådespelaren <i>Gustaf Mallander</i>, vilken
överraskade med ett par revyer på gamla »Ladan», en skriven i
kompani med <i>John Tengberg</i>.

En särdeles lycklig och påhittig revyskrivare var <i>Selfrid
Kinmansson</i>, nämnd i annat sammanhang i dessa minnen.
Från och med »En årsrevy», som gavs på Mindre teatern
1877, behärskade han fullständigt den s. k. revymarknaden.
K. skrev dock icke enbart revyer; han var bearbetaren av
bl. a. »Öregrund—Östhammar», »Pelle Grönlunds bryggeri»
m. fl. mycket populära folkstycken, varjämte han på sin tid
översatte »Niniche».

Det blev Kinmansson, som undertecknad kom att efterträda;
de andra revyherrarna hade då »lagt opp».

Undertecknads första konkurrent om publikgunsten var
<i>Harald Leipziger</i>.

L. var en tränad spexskrivare under sin Uppsalatid, och
älskade att alltjämt låta revyerna gå i spexets tecken. Hans
parodier på kända operor blevo mycket uppmärksammade.
Han dog 1916, men hade då hunnit med bortåt ett tjugufemtal
revyer samt åtskilliga folklustspel, bl. a. »Garvar-Olle».

Det var 1889, som Harald L. plötsligt dök upp. I kompani
med skådespelaren Hjalmar Hirsch hade han skrivit en revy,
vilken uppfördes på Vasateatern.

L. var en ovanligt timid natur och jag vet ej att vi en enda
gång gått i vägen för varandra eller »skurit ihop». Vi unnade
varandra framgångarna och vi ansågo att vi hade samma rätt
att leva.

En lustig episod:

Till undertecknad kom en smart herre och ville i Södrans
revy ha en puff för en patenterad dörrstängare. Blev
naturligtvis nekad. På Folkans scen uppfördes då »Mefisto», och
det var lustigt att höra Faust klaga att han ej kom in i
Margaretas sängkammare därför att skön Greta hade — X:s
patenterade dörrstängare.

Den beskedlige Leipziger hade inte förmått avvisa den
smarte.

<img l><i>Författaren Otton Hellkvist.</i></img>

Konkurrent, om också endast en
gång, var även redaktören, allas vår
<i>A. Hasselgren</i>, vilken 1888 skrev
»Sista revisionen» på Svenska
teatern. Hans helt visst sista, men visst
ej första revision i revyväg; 1878
hade han nämligen skrivit
»Nyårsmaskeraden» på Örebro teater.

Jag flyttade från Folkan till
Vasan och efterträddes av ibland
»Gösta» (redaktör <i>G. Schönberg</i>),
ibland skådespelaren <i>Magnus Ringh</i>,
men särskilt av <i>Emil Hellgren</i>, den
berömde matematikern och flitige
översättaren. Hans »Det glada
Stockholm» gjorde stor lycka på
Folkteatern. Så kom Leipziger till
samma teater, och under loppet av många år voro vi två, L.
och undertecknad, Stockholms, stort sett, enda revyfabrikanter,
som det så älskvärt heter.

<img r><i>Herrar revyförfattare 1913.</i>
(Tecknade av Jac.)</img>

Nu började Vasateatern med revyer, även den, och så
uppträder trion <i>Gustaf Gullberg, F. Wigforss</i> och <i>Hugo
Vallentin</i> på revybanan,
liksom <i>Algot Sandberg</i>
och <i>A. Lindkvist</i>, de
senare på Folkan. Dock
tillfälligtvis endast,
liksom <i>Erik Sandberg</i>
från Göteborg, vilken
presenterade en rolig
sommarrevy på
Djurgårdsteatern, kallad
»Spökerierna vid
slottet», mera utförligt
beskriven här ovan.

Det är alltjämt
namnen Leipziger och 

Norlander som härska på revyaffischerna,
då sommaren 1906 <i>Hasse Z.</i> och
<i>Otton Hellkvist</i> plötsligt framträda på
Kristallen med <i>Elis Ellis</i> som
musikaliskt smakråd.

Det var den sommaren, då dir.
G. A. Svensson underhandlade om
att bygga den s. k. Apolloteatern på
Kaptensudden och för
invigningsprogrammet på samma teater bundit
undertecknad vid sig.

— — —

Firman Hasse & Otton
samarbetade med framgång även på
Östermalmsteatern, Salmsons rosiga teater, men efter det drog sig
den förstnämnda ur elden och sign. Otton fick fast fot med
»Här ska valsas», skriven av honom plus <i>Oscar Hemberg</i>.

— — —

<img r><i>Ingenjören Axel Askenbeck</i></img>

En mycket flitig spex- och revyförfattare var på sin tid
lantmätaren <i>Axel Askenbeck</i>. Hans sign. »Ack» syntes på
en mångfald affischer, närmast Alhambras och Mosebackes.
Han var fyndig versmakare och lycklig arrangör av
revyscener. Personligen var »Ack» en hjärtans gemytlig man, han
som de flesta vilka ha ett mera ytligt pund att bära på. Man
förvånade sig att Askenbeck med sin väldiga kroppshydda
kunde kata i mark och skog som lantmätare, men han
beskrives under detta sitt arbete som en verklig tuf-hoppare.

Att ej glömma omnämna en så förnämlig konkurrent som
attachén baron <i>Knut Bonde</i>. Baronen, son av den på sin
tid omåttligt populäre friherren Carl Carlsson Bonde på
Eriksberg, är en utomordentligt lycklig kompositör, vilken på
sin tid skrev musik till en hel del kupletter i undertecknads
revyer på Södran. Jag minnes huru jag en söndagsnatt fick
idé till en kuplett, steg upp, samt iklädd nattrock satte mig
vid skrivbordet. Med tidigt morgontåg avgick brevet till
Uppsala, där baron B. då låg och studerade. — Måndag morgon
var den nya kompositionen i mina händer samt började 
repeteras av Oskar Textorius samma dag. Det var sången i 1907
års revy »Den har aldrig varit riktigt kär», och den blev så
pass populär, att den spelades på stadens positiv även.

Vid ett tillfälle förenade sig baron B. med frih. <i>Sigrid
Stjernsvärd</i> om att i kompani skriva en sommarrevy på
Blancheteatern. Det stannade vid detta enstaka försök.

Ja, så ha vi förstås direktörerna <i>Oscar Vennersten</i> och <i>Axel
Engdahl</i>, sign. <i>Kul</i> (Kuhlenberg) samt hrr <i>Ture Nerman</i> och
<i>Ivar Pira</i>. <i>Kul</i> var av det Leipzigerska timida slaget. Axel
E. var här endast på s. k. trakthugg varje vår en hel del
år i följd.

— — —

Till nyåret 1922 var det avtalat att vi båda, Axel E. och
jag, skulle skriva en nyårsrevy tillsammans, avsedd för
Södran i Stockholm och Folkan i Göteborg. Men publiken skulle
få veta det först efter premiären. Som vanligt drog den gode
Axel ut med att bygga upp en antaglig ram för det hela.
Han brukade nämligen aldrig sätta sig till arbetet förrän
närmare jul. Vid dylikt söl voro de vid Södra teatern i
Stockholm sannerligen inte vana, och så måste jag börja, oberoende
av A. E. Denne samarbetade som så många gånger förut med
<i>Axel Schéel</i>. Det är emellertid troligt, att det blivit en
bättre fason på samarbetet året efter, men redan i början på
jan. det året avled Axel Engdahl.

Bland senare årens konkurrenter räknar jag närmast
<i>Carl-Ewert</i> (Christenson), <i>Svasse Bergqvist</i> samt <i>Karl-Gerhard</i>
(Johnson).

Det är på Mosebacke, nu Montmartre, som Svasse Bergqvist
firat sina många segrar. Alla välförtjänta.

Dock torde de framgångar han vunnit på <i>Folkets hus teater</i>
och då i kompaniskap med den vänlige, timide <i>Carl-Ewert</i>
komma att längst ihågkommas.

— — —

Vännen <i>Karl-Gerhard</i> har, fyndigt nog, specialiserat sig på en
särskild sorts revy, den s. k. smäderevyn. Det skall avfyras
skarpa repliker, riktade mot personer i samhället. Han har
också lyckats utomordentligt, och, bevars väl, satir är ju
den attiska kryddan på revyanrättningen. Men det ska
vara lagom med kryddor även. Det är så oändligt lätt att
såra en person, det är endast så svårt att läka såret. Man må
dessutom ihågkomma, att ett anfall mot en person i en
tidning är snart nog förgätet, men i en revy kommer hugget
kväll efter kväll inför ny publik. Jag tror ej heller det är så
tacksamt att hudflänga nästan på här angivna sätt. De
sjuttio, som hejdlöst skratta på det stackars offrets bekostnad,
väges fuller väl upp av de trettio, som sitta betänksamma och
som sedan säga ute i stan: Det var roligt, men förb. nedrigt!

Ett tidningsanfall giver den förorättade tillfälle att försvara
sig, en revy aldrig.

<table o c><td>
<img l><i>Karl-Gerhard.</i></img> 
<img r><i>Dir. Ernst Rolf i yngre dagar.</i></img>
</table>

Undertecknad har fått det tvivelaktiga berömmet, att vara
så »beskedlig». Jag lär linda in varje besk replik i bomull,
säger man desslikes. Vilket som, har mitt valspråk alltid
varit: Man kommer längst med ett vänligt ord.

Så ha vi, förstås, direktör <i>Rolf</i>. Han får väl dock knappast
kallas konkurrent, åtminstone i samma mening som övriga här
uppräknade. Han skriver ju icke själv sina revyer. Men
ibland de många, undertecknad haft att taga en 
konkurrentdust med, har han visat sig som farligast. Han är egentligen
vad direktör <i>Fr. Skaarup</i> i Köpenhamn är: vidsynt, påhittig och
orädd. Från alla håll samlar han material till sin revy och,
kosta vad det vill, vad han fäst sig vid, det <i>skall</i> han ha.

<img><i>Ett par revykonkurrenter.</i>
(Sedda med Edvard Forsströms i Puck ögon.)</img>

Med goda förbindelser i utlandet få den sortens direktörer
alla nyheter i första hand och utförligt beskrivna.

En »Rolf»-scen med direktören som charmör och regissör,
skulle bestämt gå med pukor och trumpeter.

</chapter>
<chapter name="XXXIX. När man får betalt för att inte skriva revy. — Om
den påtänkta Apolloteatern, men även ett avslöjande
angående en ny teater, vilken stockholmarna hittills aldrig haft
en aning om. — Om böcker, jag skapat.">

<table o c><td>XXXIX.</table>

<i>När man får betalt för att <sp>inte</sp> skriva revy. — Om
den påtänkta Apolloteatern, men även ett avslöjande
angående en ny teater, vilken stockholmarna hittills aldrig haft
en aning om. — Om böcker, jag skapat.</i>

1906 var ett märkesår för undertecknad, ity då inträffade
det märkliga, att jag fick hela fem tusen kr. för att — jag
<i>inte</i> skulle skriva någon revy.

Dir. <i>G. A. Svensson</i>, som under flera år innehaft
Kristallsalongen, blev året i fråga, vad man kallar, petad, och i ilskan
häröver beslöt han helt enkelt skaffa sig och Stockholm en
ny teater. Gamle <i>Isaac Hirsch</i> rådde den tiden om den s. k.
Kaptensudden ute på Djurgården och vännen Isaac var inte
alls ohågad att bygga en teater plus restaurang på området.
G. A. Svensson hade en märklig kredit och kontrakt
uppgjordes mellan honom och Isaac, att en teater och restaurang, den
senare i Hasselbacksstil, skulle omedelbart börja uppföras.
Det var för att binda undertecknad för teatern i fråga, som
kontraktet med de fem tusen kronorna uppgjordes. Jag skulle
ej få skriva åt någon annan, men blev teatern ej färdig året
1906, skulle jag uppbära tusenlapparna i skadestånd.

Teatern blev aldrig färdig. Jag skulle vilja beklaga det,
hur mycket man än har att andraga mot att platsen i fråga
»förstörts». Det hade blivit en bedårande vacker anläggning
och en mycket elegant teater, ersättande den skröpliga gamla
teaterladan, som Djurgården nu har. Ritningarna lovade
mycket. Sådana voro nämligen godkända och bygget kunde när
som helst ha satts i gång, då man i stället satte i gång en ivrig
agitation mot att Skansmuseet skulle få »en krog» till
närmaste granne, som det hette. Man lyckades slutligen få bort
den farliga Hasselbackskonkurrenten genom att intressera
Nobelstiftelsen för »räddandet» av platsen. Stiftelsen erbjöd
sig betala Hirsch för tomten samt skänka samma till staden
mot att stiftelsen finge bygga sitt bibliotekshus uppe på
Skogsinstitutets platå.

<table o c><td>
<img l><i>Dir. G. A. Svensson.</i></img>
<img r><i>Direktör Isaac Hirsch.</i></img>
</table>

Där är inte byggt ännu. Det hela resulterade i att
Stockholm blev utan en förnämlig friluftsrestaurang, som, ärligt
talat, aldrig hade kommit att »skämma ut» platsen.

Teatern, som redan var döpt till <i>Apolloteatern</i>, gick i
skrinet, som sagt, Svensson fick ett skadestånd på 30,000 kr. av
Hirsch och undertecknad blev i sin tur ersatt enligt kontraktet
i fråga, mitt första kontrakt med en teaterdirektör.

— — —

Det kan för resten avslöjas, med anledning av detta om
Apolloteatern, att Stockholm 1907 var på vippen att få en
revyteater på Kungsholmen.

Den då alldeles nya Rådhusrestaurangen innehades av den
trevlige, hjärtans snälle källarmästaren <i>Fredrik Svanberg</i>,
styvson till Anshelm Berg och i övrigt Tivolis siste traktör.
Fredr. S. ivrade mycket för en teater i Mälarbadets hus —
     <img><i>Fasaden på den nya Apolloteatern.</i>
     (Sådan Oskar Andersson i Söndags-Nisse tänkte sig den.)</img>
i bassängen t. o. m. Han lyckades intressera såväl
undertecknad som vännen <i>Nalle Halldén</i> och det hölls täta, men mycket
hemliga sammanträden, för att pröva förslaget. Vi rände
dagligen och mätte upp lokalerna samt enades slutligen om att
här var etwas zu thun. Att förvandla badhuset till teater
ansågs synnerligen lätt. Botten på bassängen blev en utmärkt,
sakta sluttande parkett och där avklädningshytterna en trappa
upp funnos, hade man en självskriven rad. Det var alltså
endast att inrätta en scen och det, jämte övriga förändringar,
ansågo fackmän ej skulle behöva gå över sjuttiofem tusen kr.

Hyran för lokalen i sin helhet gick
till tvåhundratjugufem tusen för
tio år, alltsammans en risk på jämt
trehundratusen. Den summan
ansågs t. o. m. mycket billig för en
teater med foajé under tio år.

<img l><i>Nalle Halldén.</i>
(En bekant karikatyr av Lange.)</img>

Och så bildade vi tre ett slags
bolag. Var och en skulle ansvara
för hundratusen lånta medel och
inkomsterna skulle sedan delas lika.
Nalle Halldén skulle svara för
musiken, undertecknad för
programmen, ty det skulle spelas revy året
om, och slutligen skulle Svanberg
sköta restaurangen. Även till
denna teater uppgjordes ritningar, och
det var ritningar, som inte
skämdes för sig. Stockholm skulle få
en verkligt liten täck teater och
Kungsholmen, som ännu i dag saknar allt vad teater heter,
skulle förvisso blivit initiativtagarna mycket tacksam.

Vi överlade, som sagt, ideligen med Mälarbadets styrelse,
och en dag utsattes slutligen då kontraktet skulle undertecknas.

Undertecknad sov mer än vanligt oroligt natten före denna
kontraktsavslutning. Det var dock betydande risk, man iklädde
sig och så kom det plötsligt över mig: tänk om myndigheterna
göra motstånd! Ett badhus borde väl inte på något sätt vara
eldfarligt och som det hela låg på nedra botten samt rätt så
fritt, så borde ej heller polismyndigheterna ha något mot
förändringen, men ändå ...

Vi hade naturligtvis försiktigt hört oss för hos såväl brand-
som polismyndigheter, utan att få vare sig ja eller nej. Men
frågan kunde först komma under dessas prövande när
kontraktet var underskrivet och lokalen var vår. Men jag visste
av erfarenhet, att Sverige är, vad Strindberg låter sin Karl
XII säga: svårigheternas land. Det kunde uppstå mäktiga
hinder, de där vi tre ej kunde klara.

Vi skulle träffas på Mälarbadets kontor kl. elva, men jag
arrangerade ett möte oss tre emellan en halvtimme före på
Rådhusrestaurangen. Där framlade jag mina betänkligheter
och vännen Nalle höll med mig. Fr. S. däremot var alltjämt
samme entusiast. Dock lyckades jag slutligen driva igenom,
att vi ej skulle underteckna kontraktet utan garanti från
badhusstyrelsen att man verkligen skulle få spela teater i f. d.
bassängen.

Det var som att tända eld på krut. Styrelsen hyrde allenast
ut lokalen och så fingo vi spela var och hur tusan vi behagade,
på avklädningshyllan eller i själva plurret.

Det blev ingen underskrift, det blev ingen teater och det
hade aldrig blivit något tillstånd av myndigheterna. Det sista
fingo vi veta långt efteråt. Där hade alltså Nalle, Figge och
lilla jag stått med en lokal i vilken vi ettdera fått spela badare
eller rent av gått och dränkt oss. I förtvivlan över en
misslyckad affär.

I ett annat land än vårt skulle dock badhuset i fråga varit
förvandlat till teater på ett par månader och ingen som helst
myndighet hade lagt några stenar — heta stenar — i vägen.
Idén var nämligen absolut både god och utförbar.

— — —

<i>Böcker jag totat ihop.</i>

Den obetvingliga lusten att författa hade varken
tillfredsställts av de två gånger årligen återkommande revyerna, av
arbetet i en daglig tidning eller av det oftast rätt så
krävande visskrivandet i ordnar och glada lag, hjärnan födde
även annat och en dag blev trycket så pass allvarligt, att jag
för att undgå en bedrövlig sprängningsolycka måste »fata
penan» och tota till en roman ...

Jag sade att hjärntrycket var allvarligt — romanen i fråga
blev allvarlig, den med. Den skulle skildra hur svårt en ung
man har att i vår krassa tid slå sig igenom på författarbanan
och hur alla de drömmar, vilka födas under det första året
som student, ömkligen grusas.

Det var en sommar, som mina nya planer skulle realiseras
och jag ville gärna skriva boken på landet, i sol och i 
närheten av skog med ty åtföljande fågelsång. Jag trodde
verket skulle bli bättre då. Jag fick den sommarn bo hos bekanta,
men något passande skrivrum hade man ej att avstå. Jag fann
emellertid ett lusthus och i det tillbringade jag min semester.

1899 kom så arbetet ut på Gullberg & Hallbergs förlag,
hette »Slagen till slant», samt betitlades i förläggarannonserna
— »ett allvarsverk av en humorist». Jag vågar tro, att den
sorten inte är just så begärlig lektyr. Förr ett humoristiskt
verk av en allvarsman. Upplagen var tre tusen och om det
<i>nu</i> inte står till att få ett exemplar av första upplagan —
boken blev 1918 omtryckt på Dahlbergs förlag — var det
knappast någon rusning 1889.

Kritiken var emellertid högst vänlig och jag fann till min
oerhörda överraskning, att själva Meyers
konversationslexikon, det stora tyska jätteverket, i sin resumé av nyare svensk
litteratur behagat nämna mitt blygsamma första romanförsök.

»Emil Norlander will in der Geschichte eines kurzen
Lebens: 'Slagen till slant' zeigen, dass Talent ohne Geld in
unserer Gesellsschaft zu Grunde geht. Es ist eine ganz gute
Charakter- und Lebensstudie, aber ein zu individueller Fall, ein
Einzelschicksal ohne Verallgemeinerung.»

Jag har här tillfälle uttala ett tack till den mig alltjämt
obekante kritikern.

— — —

En dag fick jag mig ett svensk-amerikanskt blad tillsänt.
Där stod min »Slant» avtryckt från perm till perm. Och det
i ett enda nummer. Ett jättenummer. Som följetong. Att
jag inte fick ett öre i honorar för denna liksom för den mängd
andra böcker av mig, som man givit ut i Amerika, behöver
väl knappast tilläggas.

— — —

Till julen 1901 hade jag ett annat bokverk färdigt, ett som
jag har åtskillig glädje av ännu i dag. Det var
»<i>Anderssonskans Kalle</i>». Ursprungligen skrevos de små skisser, boken
innehåller, per vecka och i Nya Nisse. Det kunde inte
tusingen få ihop till <i>två</i> krönikor i veckan, en i
Stockholms-Tidningen och en i min svärfars Nya Nisse. Stoffet räckte inte
till och därför hade jag en s. k. serie i bakfickan, att snickra
ihop, när allt annat brast. På så sätt kommo historierna om
Anderssonskans rackarunge till. En då och en då — i brist
på annat.

Det oförfärade stockholmska språket i boken kom att
uppmärksammas och jag minnes hur Birger Schöldström en gång
omtalade, att han av gamle kungl. sekter Renholm blivit spord
om vem författaren till »Kallen» var. B. Sch. hade svarat och
k. sektern uttalat sin tillfredsställelse med skisserna. Detta
och andra vänliga uttalanden ingav mig ett visst mod, och jag
beslöt att söka få ut en samling av skisserna i fråga till julen
1901. Men där klickade förläggarfirman Gullberg & Hallberg.
Absolut ville den ej betala författaren 300 kr. för samlingen. Den
hade givit 300 för »Slanten» och det »litterära värdet» på
»Kalle» ansågs inte gå upp till hälvten. Personligt hade jag
emellertid en stark tro på min Kalle, och så frågade jag resolut
vad firman, som hade tryckeri även, skulle ha för att trycka
boken. Jag var nämligen fast besluten att ge ut den på egen
risk. Kostnadsförslaget gick på 1,500 för 3,000 färdiga
exemplar. Kör till! Boken sattes och jag fick den oförgätlige
konstnären <i>Oskar Andersson</i> att av vänskap, och mot ett honorar
av hundra kronor, rita omslag och ett antal teckningar inuti
boken. I början av nov. 1901 släpptes boken ut i marknaden
och i början på dec. var det redan tal om ny upplaga. Nu var
förläggarfirman, vi nämnt, hågad övertaga upplagan i fråga
mot tre hundra. Sex! dekreterade förf. Firman avstod och
förf. stod risken för andra upplagan även. Nu ville G. & H.
betala tre hundra för en tredje upplaga, men de möttes med
att en ny upplaga nu kostade tusen. <i>Och den köpte de.</i> Icke
precis firman G. & H., utan en broder till G., hr Carl Gullberg.

Det var en mycket dålig affär förf. gjorde den gången, ity
att han då för alltid avhände sig all rätt till boken. Tjugu
år efteråt lyckades förf. återköpa samma rätt — den kostade
honom då två tusen. Och ändå torde förläggaren G. ha hunnit
trycka minst fyrtio tusen ex. och förtjäna en avsevärd
summa på verket.

Nu är boken filmad och det i två olika upplagor, vilket 
naturligtvis inbringat en god slant, men, jag ber hrr
taxeringsmyndigheter beakta, att det är inte <i>guld</i> allting som glimmar i
biografreklamerna. Det är ingen ens blygsam förmögenhet, som
filmen givit Kalles upphov, men Gud signe Kalle i alla fall!

— — —

Året efter »Kalle» hade jag samlat ihop en ny serie, kallad
»<i>Sådan är du</i>», och året 1907 ännu en ny sammanhängande
serie, nämligen »<i>Klätterstedt och Klåberg</i>». Denna senare också
skapad »i brist på annat» i Nya Nisse. Det spåddes att den
serien skulle få samma framgång som »Kalle» och anbud att
filma även <i>de</i> små raringarna har inte saknats.

Kommo så från 1909 en hel rad s. k. <i>Don Basunoböcker</i>, den
senaste bär numret <i>femton</i>. Vilket allt ej hindrat att jag
hunnit med att skapa »<i>Tre fattiga pojkar</i>», en nutidsroman, (1909),
»<i>Skojargården</i>», även den en Stockholmsroman (utkom 1915)
samt en dito, »<i>Långa herrn på Norrlandsgatan</i>», 1918, och året
efter en <i>August Blanche-biografi</i>. Medräknas ett par små
versböcker och några små ordensbiografier, kan man ju säga
att, på vilken sida jag än älskat ligga, inte är det på latsidan.

Men med glädje må jag väl betrakta min egen lilla bokhylla,
allt vad där finns, har skapats med glädje och aldrig med tvång
eller under känsla av leda. Och det är ständigt samma glädje
i hemmet, när det första exemplaret av en om ock rätt så
blygsam bok kommer hem. Den är en kär länk i en lång och
glädjerik skaparkedja.

</chapter>
<chapter name="XL. På utländsk mark. — Till Paris 1900. — En bestulen
inackorderingsfru och en lurad droskkusk. — Till Wien
1904. — En glänsande presskongress med huggsexor och
bortstulna ägodelar. — En förfalskning och en resa till
Budapest.">

<table o c><td>XL.</table>

<i>På utländsk mark. — Till Paris 1900. — En bestulen
inackorderingsfru och en lurad droskkusk. — Till Wien
1904. — En glänsande presskongress med huggsexor och
bortstulna ägodelar. — En förfalskning och en resa till
Budapest.</i>

Den här ovan på ett par ställen omtalade matematikern och
skriftställaren <i>Emil Hellgren</i> yttrade en gång:

<img r><i>Emil Hellgren.</i></img>

»Ah, snart är skolplugget slut och jag far till Paris! Det
gör jag varje sommar och jag blir icke riktig människa, förrän
jag känner asfalten under fötterna.»

»Den som kunde komma till Paris», suckade undertecknad.

»Gör som jag», sade H., »lägg av en tia var dag under
hösten och vintern, det räcker gott ...»

Detta yttrade han en gång på
våren 1889. Det var knappt att
undertecknad den tiden tjänade ens en
femma per dag, så det var
naturligtvis inte att följa det goda rådet.
Men girigt lyddes jag till hans
entusiastiska skildringar när han kom
hem ifrån sitt kära Paris.

Om jag ändå kunde ...

Jag kom ett par år efter till
Tyskland, men drömmarna om Paris
skulle inte bli förverkligade förrän i
sammanhang med den, ärligt talat,
signade »Lergöken». Jag och madamen
foro sommaren 1900 till målet för
våra och så många andras drömmar. 


Och naturligtvis blev det en upplevelse, om än inte utan
strapatser. Det var ju utställning, världsutställning, och det
gällde att kunna slå sig fram för att få mat och rum. Det
senare fingo vi långt uppe vid Triumfbågen, och hos en värdinna,
vilken verkade bra mycket en typ ur Paris' mysterier. Men
där fanns en svenska, som passade upp.

Aldrig skall jag glömma denna senare hyggliga, beskedliga
människa, när hon kom in på morgonen med första frukosten,
satte den i sängen mellan min fru och mig samt ställde sig
bredvid och betraktade den iver varmed vi, sittande i sängen,
smorde oss med te, smör och ägg samt härliga vindruvor som
efterrätt.

»Herrskapet», sade hon en gång, »herrskapet har det bra,
herrskapet, men herrskapet erkänner att herrskapet har det bra
och det gör sannerligen inte alla herrskap ...»

Hennes matmor tjänade betydliga summor den sommaren,
summor, som hon, enligt vad tjänarinnan sade, knutit in i en
strumpa. En dag hade en »amang», gumman hade, snutit
strumpan samt rest till England.

Alltid skall det hända något i Paris.

Vi båda nykomlingar voro naturligtvis hela dagen i jämn
galopp, dels för att hinna se världsstaden, dels för att mata i
oss allt av nytt som utställningen hade att erbjuda, och
alltsammans var, helt förståeligt, överväldigande. Främst av
alltsammans <i>Eiffeltornet</i>. Vi foro naturligtvis ända upp till
toppen, den sista delen av vägen ledde på smala stegar, och så
kunde man stå längst ute vid järnräcket, beundrande
storstaden. — Numera har jag liksom rysningar, när jag skall ut på
en balkong två trappor upp. 

Vår middag åts till en början på ett matlokus långt bort på
Rue S:t Honoré. Det var ute i en jätteträdgård och middagen
kostade 1 fr. 50 — med vin.

En dag, minnes jag, kändes det som små och stora stenar
lågo under bordet, och jag fick lov se efter. Det var
brödstycken. Resterna av de duktigt långa franska bröden ströko
uppassarna helt enkelt under borden, och där sutto vi litet var
och, i ordets hela bemärkelse, trampade på brödet, vilket inte
hindrade att man sedan gjorde s. k. brödsoppa av samma rester.
Sade bordsgrannarna. Varefter vi bytte om matställe. På
svenska villan på utställningen åt man härligt, och aldrig skall
jag glömma den glädje ett par usla små ansjovisar väckte.
De voro liksom en hälsning hemifrån.

Men naturligtvis hade livet sina avigsidor. Det unga
franska vinet, vilket gratis medföljde varje måltid, ställde till
magsjuka, och inte kunde man sova om nätterna heller för det
gräsliga gatubullret.

Vad man utställningsåret i fråga fick särskilt se upp med var
den massa mindrevärda italienska mynt som cirkulerade. I
butiker och på restauranger hade kassörskorna synnerligen
roligt åt en, när man kom med ett dylikt mynt, ett mynt man
kanske fått i butiken eller restaurangen bredvid. Det stod inte till
att bli av med slanten. Det var i allmänhet droskkuskarna, som
satte mynten i fråga i gång, och då om kvällar och nätter samt
till främlingar. Efter en långtur Paris runt och när en hel
mängd silver skulle levereras till vår körsven passade jag på
och gav honom min »sicilianare». Det var vid vår port en kväll.
Först när jag var i säkerhet bakom portens galler upptäckte
mannen slanten. Allsmäktige, ett sådant väsen han förde. Han
hamrade på porten och väckte halva huset, utom, förstås,
portvakten. Men vi voro i säkerhet, vi som åkt, väl vetande, att
mannen skulle kuckla bort myntet åt första bästa som gjorde
hans skrangliga ekipage den äran.

*

Det fanns vid denna tid en mäktig pressammanslutning,
Associations de Presse, med österrikaren redaktör <i>Wilhelm Singer</i>
som president och fransmannen <i>Taunay</i> som sekreterare. Varje
år hade denna sammanslutning en stor kongress, och till varje
sådan hade alla världens pressammanslutningar att utse ett
antal delegerade pressmän med damer. Kongresserna höllos i
olika städer och som kanske ännu är i minnet var det en dylik
kongress här i Stockholm 1897, utställningsåret. Att vår kung
då mottogo gästerna på Drottningholm väckte ett visst
uppseende och talades om under många följande kongresser.

Det var Publicistklubben här i Stockholm som varje gång
utsåg de svenska deltagarna, och bland dessa, man kan säga
lyckliga, var 1904 undertecknad med fruga. Kongressen hölls
då i <i>Wien</i>, i presspresidentens egen stad, och det var lätt att
gissa, det man där skulle bli festligare mottagen än vanligt.
Och det blev verkligen en rad fester, vilka voro allenastående.

Kongressisterna hälsades välkomna i Wiens mäktiga
parlamentshus, varefter det bjöds på lunch i Volksgarten. De, som
klaga på våra svenska s. k. huggsexor, skulle ha varit med den
gången.

Det var från början meningen, att var och en skulle hämta
sin mat från de långa jätteborden, där väldiga stekar och
matformationer tronade. Men de som först nådde fram till borden,
nöjde sig icke med att taga en bit eller mer av det framsatta
— de togo hela fatet och kånkade bort det till något bord i den
stora parken så att i ett nu befunnos de stora huvudborden
rensade. Red. <i>Harald Sohlman</i> och undertecknad stodo och öste
upp på våra tallrikar några rester av en fiskaladåb — som man
i hastigheten slagit omkull. Det var allt vi fingo på den
frukosten. Vid detta tillfälle som vid så många senare
kongressfester kunde man med glädje iakttaga hur oändligt förnäma och
väluppfostrade vi svenskar äro i jämförelse med, låt oss säga,
sydlänningarna. Dessa senare rusade som hunner fram till
bufféerna — italienarna voro värst — och höggo för sig, medan
vi svenskar stramt höllo oss på avstånd och väntade på att den
värsta rusningen skulle gå över. Följden blev i flesta fall, att
vi fingo dra veven för både vått och torrt. Men hellre det än
att våra nationella färger skulle flottas ned.

Efter frukosten i Volksgarten skulle det tagas en gruppbild
av samtliga 1,470 delegerade, och vi ställdes upp på en väldig
trappa utanför restaurangen. Undertecknad tog av sig
överrocken och lade den strax bredvid på ett trappsteg. När
fotografen tagit bilden, befanns det att man — tagit min rock även.
Vilket hade till följd att jag sedan i flera dagar måste gå på
de eleganta uppvaktningarna med en skotsk damslängkrage,
lika artistiskt som vårdslöst kastad över frackdräkten. De
strama gardister och de åskådare, vilka kantade vägarna upp
till de olika ministrarna vi skulle besöka, undrade kanske vad
det var för en hurrande en, som kom i frack-kostym och en
rutig slängkappa, men det var knappast att fästa sig vid. Det
fanns nämligen en så horribel massa underliga djur i <i>den</i>
presshagen, så att begabba något särskilt var absolut onödigt.

Vid en bankett hos utrikesministern hade vi, minnes jag, bett
portiern skaffa oss en hyrvagn. Ett pampigt ekipage körde
också fram och med all grandezza äntrades vagnen. Kusken
smackade och så bar det i väg. Vi hade dock knappast åkt
trettio meter förrän kusken höll in hästarna. — Vi voro framme.
Ståtliga gardister stodo i giv-akt, men den vänligheten tänkte
vi mindre på, fastmer på vad vagnen skulle kosta, som kört oss
runt hörnet ...

Vad som emellertid för beständigt etsade sig fast i minnet
bland de många lysande festerna och mottagningarna, var
staden Wiens fest, given i rådhuset för över tusen personer. Det
var ett makalöst lyckligt löst serveringsproblem. Där fanns
en uppassare för vart bord och han hade tio gäster att passa
upp på. För dessa gäster stod redan på bordet uppradat ett
visst antal vinflaskor, rikt tillmätt, för resten, som man ansåg
skulle gå åt. Det var alltså endast maten, som skulle hämtas,
och det var ståtligt att se de hundrade uppassande som
taktfasta soldater marschera fram med gotterna.

Det som även vid denna fest gjorde en bedrövad, var att se
hur en del sydlänningar ogenerat höggo med sig av vad som
blev över av vin och frukter, ja, raserade bordets
blomstersmyckning att medföra hem som troféer.

Vid tiden för denna kongress styrdes Wien nästan
allsmäktigt av den för sin antisemitism bekante borgmästaren dr
Lüeger. Frånsett denna sistnämnda mani, var borgmästare L.
otroligt populär bland kongressisterna och deras damer. Man
formligen slogs om att få hans namnteckning, och eftersom
festkommitterade varit nog oförsiktiga att allmänt dela ut mannens
porträtt i vykortsform, förstår man att han inte skulle få annat
att göra hela middagen än bara sitta och rita sitt namn. Det
kan tilläggas att den gode doktorn var bekant för sina ständiga
duster med pressen; för denna gång var emellertid allt groll
skrinlagt.

Nå, han hade god tid till skriveri, ty matsedeln upptog icke
mindre än fjorton (14) olika rätter, vilka nersköljdes med 8
sorters olika drycker. Som minne av Wien erhöll desslikes
varje dam en visitkortsbok av pressat läder och herrarna ett
förnämligt cigarrfodral av läder med staden Wiens vapen på.

En oförgätlig afton var den, då man gav »Läderlappen» som
galaspektakel på hovoperan. Om vi i Sverige kanske sett
operetten i fråga bättre spelad och sjungen, tilldrog sig den
magnifika utstyrseln samt massorna av medverkande på scenen (helt
visst ett hundratal vid supén i andra akten) allmän förtjusning,
och så — »Donauwellen», dansad av hela operans balettkår.
En upplevelse helt enkelt.

I programmet ingingo en hel del utfärder, som t. ex. resa till
Meck och Pöchlar. Den senare staden hade klätts med
äreportar och jag kan försäkra, att själve kejsar Frans Josef skulle
inte mottagits ståtligare än denna samling pressmän från
världens alla hörn.

Från Pöchlar gjordes en färd utefter Donau till Krems, ett
stycke flodfärd, som i skönhet vida överträffar den
mångbesjungna Rhens naturscenerier.

Men även till <i>Ungern</i> stod det kongressisterna fritt att kvista
i väg, om de så önskade.

— — —

Som särskilt <i>Budapest</i> lekte undertecknad i hågen,
inlämnades alltså en anhållan om två biljetter. När dessa biljetter skulle
lämnas, befanns det att inga biljetter för Emil Norlander
funnos på järnvägsbyrån. Däremot fanns det två biljetter för
en annan kongressist, nämligen den berömde belgiske skalden
<i>Emile Verhaeren</i>. Tjänstemannen föreslog oss lugnt att resa på
V:s biljetter, ity att V. på grund av förnamnet fått våra
biljetter. Jag visade dock på att det ålåg innehavaren att skriva
sitt namn vid mottagandet.

»Nå, så skriv namnet Verhaeren, han har ju skrivit <i>ert!</i>»

Och se jag skrev, kanske icke utan darrning, namnet Emile
Verhaeren samt for till Ungerns glada huvudstad.

Glad var den nämligen — den tiden. Mycket gladare än
Wien, där det redan kl. 10 var mörkt på gatorna och där t. o. m.
kaféerna (undantagandes nattkaféerna som t. ex. <i>Süsse Mädel</i>
m. fl.) stängdes vid 11-tiden.

I Ungerns huvudstad var däremot ett stojande uteliv dygnet
om. Värst för oss var dock språket, och jag minns hur jag
förgäves vid en frukost försökte trolla fram skinka med ägg.
Varken värd eller hovmästare förstod ett jota. Till slut kom dock
en räddande ängel. Det var en kypare från en längre bort
belägen matsal, och han åhörde lugnt min på både tyska och
ungerska gjorda beställning, varpå han svarade:

»Jä, skinke me spejlæg, det ska De ha!»

— — —

Att fara från Ungern utan att ha smakat det eldande
Tokayervinet kunde naturligtvis inte gå för sig — men det fanns
inte på vinlistan. Nå, tänkte jag, så må vi köpa en flaska med
på hemfärden, att tömma i restaurangvagnen. Det visade sig
hart när omöjligt att bringa upp en flaska Tokayer i Ungerns
huvudstad. Till slut hittades som av en slump det begärda i en
liten undangömd vinaffär på en bakgata och vi öppnade
härligheten vid middagsbordet i restaurangvagnen. Tvi för den sure!
Det eldiga vinet släckte all glädje och vi suttade den halvtömda
flaskan ut genom fönstret.

Det är synbart inte i Ungarns land, man ska dricka Tokayer.

</chapter>
<chapter name="XLI. Med svenska pressmän i Bordeaux. — Vi prova 71
sorters vin. — Ett sammanträffande med violinälvan Teresina
Tua. — En äkta spansk tjurfäktning. — Ett grymt
skådespel och en grym publik.">

<table o c><td>XLI.</table>

<i>Med svenska pressmän i Bordeaux. — Vi prova 71
sorters vin. — Ett sammanträffande med violinälvan Teresina
Tua. — En äkta spansk tjurfäktning. — Ett grymt
skådespel och en grym publik.</i>

Åter ljödo locktonerna utifrån. Det skulle bli en
internationell presskongress i Bordeaux, det var 1907, och undertecknad,
som ju fått blodad tand på nöjet i fråga, skyndade att till
Publicistklubben inlämna vederbörlig ansökan om att få
representera. Bifölls. Och så träffades i september en synnerligen
trevlig liten svensk pressjunta i Paris, för att vidarebefordras
till de lockande vindistrikten i Pyreneernas närhet.

Färden från Paris till Bordeaux gick svindlande. Vi foro
nämligen med expressen, som på den tiden ansågs vara
Europas snabbaste tåg.

Det är, om jag ej missminner mig, 586 km. mellan Paris och
Bordeaux. Den vägen kördes nu på 7 timmar. Den, som
brukar resa mellan Stockholm och Uppsala, som helt visst har
<i>Sveriges</i> snabbaste tåg, skall rycka på axlarna kanske, ty 7 i
586 är endast 83,71 km., men vi böra ihågkomma, att 
Paris—Bordeaux har en hel del uppehåll och även svåra stigningar,
vadan man på vissa sträckor åker över 100—105 km. i timmen.

Farten var emellertid i ingen grad obehaglig och märktes
knappast, förrän man — mötte ett lika snabbt tåg. Då
»visslade» det sannerligen om'et, och man fick en viss förkänsla av
järnvägsolycka.

Vad som emellertid var långt obehagligare än farten, var
den kompletta likgiltighet, som järnvägsbolaget visade mot den
furstligt betalande allmänheten.

1:o skulle man sitta <i>sex</i> i en 1:a klass vagn, 2:o fanns där
inte ett dugg till komfort, inte ens ett fönsterbord fanns i 1:a
klass kupéer, och 3:o saknades det vatten på tåget. Om en
person råkade svimma, kunde man ej med ett simpelt glas
vatten hjälpa henne eller honom.

Men man hade ju <i>vinet</i>. På varje järnvägsstation köpte man
den tiden en helbutelj gott vitt eller rött vin för 1 franc med
butelj.

Allihop köpte vi oss förstås var sin butelj, men hur skulle
vi dricka det, det var frågan. <i>Glas</i> funnos ju inga i kupéerna.
Då hittade en medresande svensk på ett bra patent. Vi hade
köpt oss var sitt franska päron, detta päron skars av i övre
ändan, grävdes ur och blev den smakligaste bägare, som det
väl någonsin druckits vin ur.

<img><i>De svenska delegerade vid XI:e internationella presskongressen i Bordeaux 1907.</i>
(I mitten »Spada» och längst till höger Haakon Lööken, protegerande en liten S:t Emilion-tös.</img>

— — —

På perrongen i Bordeaux möttes vi av en underlig syn: ett
av dessa »andliga» tåg, vilka Zola så gripande skildrat i sin
»Lourdes». Ett helt tågsätt av idel 3:e-klassvagnar plus
lastvagnar, vilka apterats till personvagnar. Det var fullproppat
av kvinnor och barn, bland vilka präster och nunnor gingo
hjälpande och pysslande. De sjuka hade man placerat på
bräder, lagda från bänk till bänk. Det hela var en rent av ryslig
tavla, men <i>rörlig</i>, ty folk sprang som yra höns om varandra,
dels för att skaffa dricksvatten i medhavda flaskor åt de sjuka,
dels för att tvätta sig vid vattenkastaren, alla vägledda av de
underligt klädda jesuitprästerna.

— — —

De pressdelegerades mottagande i Bordeaux blev det mest
lysande. Den stora Bordeauxtidningen »La Gironde» — ett
även långt utom Bordeaux politiskt betydande blad — började
festernas rad med en härlig trädgårdsfest. Den stort anlagda
tidningen residerade i ett litet slott vid den smala Rue de
Cheveres, och till detta »slott» hörde en charmant trädgård i den
gammalfranska stilen. Här var festligt dekorerat med
olikfärgade elektriska lampor, vilka glimrade likt lysmaskar på
gräsmattorna.

Var och en blevo vi presenterade för tidningens ägare och
tidningens medarbetare, vilka senare voro de mest utsökta
marskalkar för aftonen. Musik spelade, champagnen flöt, små
läckra bakelser och sandwiches kringbjödos, och man pratade samt
letade reda på gamla vänner från föregående kongresser, och
efter ett par angenäma timmar skedde uppbrottet från den
minnesvärda »receptionen».

Det kan måhända, om ej för annat så för de små tryckfelens
skull, intressera att se den officiella listan på de svenska
deltagarna i »XI:e Congrès International des Associations de
Presse à Bordeaux 1907»:

Janon, secrétaire du Comité de direction, rédacteur au Stockholms
Dagblad. — Paris. Ahlgren (L.-A.), rédacteur au Nya Dagligt
Allehanda. Arfurdson (Alvar), rédacteur à l'Aftonbladet. Burma (Agaton),
rédacteur à l'Ostersunds-Posten. Etzel (E.-E.), rédacteur à
l'Affarsverlden. Henriksson (Fritz), rédacteur au Göteborgs Handelstidning. —
Londres. Henriksson (M:me). Langlet (Waldemar), rédacteur Turist 
Foreningen. Leander (Hans), rédacteur au Svenska Notisbyrån. Norelius
(Axel), rédacteur à l'Ostergotlands Dagblad. — Linkoping. Norlander
(Emil), rédacteur au Stockholms-Tidningen. Norlander (M:me). Wiren
(Johan), rédacteur en chef du Stockholms Dagblad. Asbrinck (Gustaf),
rédacteur en chef Helsingborgs Dagblad. Hellkvist (Otto), rédacteur au
Dagen. Nils (Lago-Lengqvist), rédacteur au Stockholms Dagblad.
Lidman (Axel), rédacteur au Södra Dalarnes Tidning. — Hedemora.

Intimt förenade med oss voro vid denna kongress de norska
deltagarna, bl. a. Sven Haakon Löken, då i Dagsposten, men
sedermera ståthållare i Kristiania. Död i aug. 1923.

— — —

Bordeaux hade just det året en marinutställning, belägen mitt
i hjärtat av staden, kort förut besökt av prins Vilhelm, när
han låg med Fylgia i Bordeaux.

Här samlades deltagarna i utställningens stora konsert- och
föreläsningssal, där vid elva bord funnos kuvert för jämnt
550 personer och varje gäst hade fyra olika buteljer vin
framför sig, bl. a. ett Havre-vin, »Vino Misa», vars buteljer voro
överdragna med stanniol, så de sågo ut som om de innehållit
kvicksilver.

Ja, vin, ja ...

Det var vid denna kongress, och i Saint Emilion, som de
ärade kongressdeltagarna inbjödos att pröva 71 (sjuttioen)
sorters vin.

Pressens mottagande i S:t Emilion var i sitt slag storartat.
På stora torget spelade en stadsmusikkår Marseljäsen, och där
hälsade mären oss alla välkomna. Därefter besågs stadens
många intressanta minnen, och så serverades det stor déjeuner
på vinsyndikatets bekostnad i stadens enkla Grand Hôtel.

Maken till frukostmiddag har väl ingen svensk druckit. Ja,
just <i>druckit</i>. Där funnos, som sagts, icke mindre än 71
sorters rödvin på vinlistan. Och naturligtvis skulle de flesta provas.

Jag vill påminna om, att det var ett <i>vinland</i> vi befunno oss
i och att ett helt garde av vinintressenter bjudit på middagen
samt var och en önskade framhålla sitt särskilda märke. Där
dracks mycket vin, men inte <i>en enda</i> gäst syntes, vad vi kalla
det, »på nocken». Man tog små kvantiteter av varje butelj,
men, du store, vilken armé av flaskor som betäckte »slagfältet»,

när vi avtågade till propriétairen E. de Meynots stora
champagneanläggning!

Många irrgångsalonger haver jag gått i, och många
vinkällare haver jag sett, men maken till monsieur Meynots
vinkällare haver jag aldrig skådat, skulle Löpar-Nisse ha sagt. Vi
höllo på att aldrig hitta ut efter ha kommit in bland dessa
jättelager av i väldiga travar lagda champagnebuteljer.
Mångtusende lågo de bekanta flaskformationerna väntande på att bli
etiketterade och utskickade världen runt.

— — —

Från middagen i S:t Emilion minns jag följande lilla episod:

Bakom min plats satt en dam av vanlig fransk borgerlig typ.

Hon hörde oss tala svenska, och plötsligt höjde hon sitt glas
mot det svenska bordet.

»<i>Min skål, din skål och alla vackra flickors skål!</i>» ropade
hon till allas vår förtjusning, och så kom det: »<i>Hälsa Sverige!</i>»

Det var — <i>Teresina Tua</i>, violinälvan, som en gång lade hela
Sverige för sina fötter. Hon var nu gift med utgivaren av det
romerska bladet »Il'Italia», Joseph Franchi-Verney, samt
kallade sig Comtesse della Valetta ...

Men på det lilla kort, hon räckte mig, hade hon på baksidan
och med blyerts skrivit: <i>Teresina Tua</i>. Hon skulle aldrig
glömma, sade hon, de lyckliga dagarna i — björnlandet. Det
var där hon lärde sig: Min skål, din skål och alla <i>vackra
flickors</i> skål ...

Jo, jo, liten Teresina fick nog på sin tid höra de orden
tillräckligt många gånger för att minnas dem hela livet.

— — —

Vad som emellertid mer än både borgmästarens mottagning
å staden Bordeaux' vägnar och samma stads pressmäns
bankett på l'Alhambra intresserade oss främlingar, var <i>den äkta
spanska tjurfäktning</i>, vilken ingick i programmet.

Det är nämligen så, att franska regeringen, för att
tillmötesgå sin i dubbel bemärkelse spanska befolknings krav på
nationella nöjen, tillåter att man på södra sidan om floden
Garonne håller tjurfäktningar, där finns också en permanent
tjurfäktararena uppförd, vilken naturligtvis har en mycket stor
kontingent publik från
<i>norra</i> Garonnestranden
även.

<img r><i>Teresina Tua.</i></img>

Det hade mycket
länge annonserats om
en äkta »<i>Gran plaza de
toros</i>», och söndagen
den 1 okt. var den
väldiga tjurfäktningsbyggnaden vid Rue de la
Benatte fylld till
randen av publik, minst till
hälften bestående av
damer, många i utsökta
toaletter. Man kunde
räkna publiken till
minst 5 tusen. Och i
en särskild loge satt
prefekten, vilken
föreföll allt annat än glad
åt det hela. Men han
måste vara där å
tjänstens vägnar, då det                           
nämligen ligger i hans
hand att kontrollera samt, om så fordrades, avbryta
föreställningen, för att i någon mån minska djurens dödspina.

— — —

Allt var så precis, som man sett det på den tidens biograf.
Fullt hus och tusentals viftande solfjädrar. Alltsammans mera
»spanskt» för resten, än man vågat hoppas.

Så, en trumpetsignal, och under en pompös marsch tågade
den icke mindre pompösa tjurfäktarkortegen in: 1 förridare,
2 picadores, 6 banderilleras samt en av »espadas», mr
<i>Mazzantinito</i>, dragen som en kung i fyrspänd vagn, hälsad som en
kung och hälsande tillbaka som en kung. Därefter hrr
puntilleros och så en stab av stallkarlar, allihopa i lysande,
välkända kostymer. Kortegen for runt arenan och så ut.


Nu skulle skådespelet alltså anses börjat. Hrr picadores
kommo in med sina olikfärgade kappor, en signal och dörrarna
till en av tjurarnas stallar slogos upp ...

En kolsvart tjurbest rusar fnysande ut, men stannar
plötsligt. Det intensiva ljuset från den klarblåa himlen, musiken
och folkets jubelskrän göra djuret rent av fegt. Det vill
tydligen in i sitt mörker igen, men så börja de brokiga kapporna
verka. Plötsligt får djuret en »banderilla» i ryggen, ett litet,
med brokigt papper à la julljusstake klätt spjut. Spjutet har
en stor hulling och sitter hela tiden kvar i köttet, vaggande åt
alla sidor. Ännu ett par liknande spjut, och djuret tyckes ha
kommit i det »rätta» lynnet, ty publiken jublar och hrr
banderilleros få brått att rädda sig över barriären. Så ännu två
spjut, tjuren rusar efter sin senaste plågoande, denne över det
1 1/2 meter höga planket och — ett hemskt skrik höres ur
tusentals lungor.

<i>Tjuren har hoppat över barriären</i> ...

Djuret springer med spjuten kvar i kroppen runt arenan, tätt
intill åskådarna. Det blir panik, ty de med saken mindre
initierade tro att tjuren skall rusa in bland publiken. Man slår
emellertid upp en arenadörr, som hejdar det rasande djuret, och
med stora påkar drives det in på arenan igen. Faran är alltså
över, och publiken börjar jubla på nytt.

Nu inträder matadoren numro två, <i>Regaterin</i>, med det
traditionella röda skynket i vänstra handen och det långa svärdet
i höger hand. Han »leker» en god stund med skynket framför
tjurens huvud och så ränner han svärdet i djurets rygg och en
fot från hornen. <i>Men — till hälften</i> ... Djuret råmar av
smärta, men det står på sina ben. Ännu en stöt, lika misslyckad,
och en skvalande ström av rött, varmt blod forsar fram ur
djurets mun.

Man griper i sin fasa efter något att hålla sig fast i, ty för
vanliga nerver är detta hemska djurplågeri över all
beskrivning. Och hade man en revolver att skjuta karlen med där
nere på arenan, så gjorde man det.

Ett nytt svärd i djurets kropp och ännu mera blod, men
djuret står likvisst upprätt. Nu söka de på arenan med nya
stick, och till slut signar det arma kreaturet ned i sanden, varpå
man släpar ut den döda kroppen under det den förhatlige
espadan — hälsas av jubel.

En tjur rusar nu in från ett annat stall, samma scener, men
ett bättre stick och mindre grym slutscen.

Detta allt har tillgått på portugisiskt maner, d. v. s. på
någorlunda »hyggligt» djurplågarsätt. De övriga sex tjurarna skola
dödas efter »konstens alla regler».

En fanfar, och in på arenan komma två picadores, karlar
till häst och försedda med långa spjut. Hästarna ha det högra
ögat täckt av ett skynke, och framdelen och magen äro
skyddade av stora läderstycken.

Nu kommer först det äkta djurplågeriet, det att offra hästar
åt de vanvettiga tjurarna.

En tjur rusar in. En brunsvart best, tydligen retad redan
inne i stallet, ty med ett språng rusar han mot ena hästen.

Ett försvarligt hugg i ena sidan på hästen och hästens mage
rispas upp så att inälvorna vältra ut. Synen kan komma en att
rusa ut från alltsammans. Men man är inklämd bland tusen
andra människor, och dessa andra rysa även, men — de
applådera. Ännu med inälvorna släpande föres hästen ut och en ny
kommer in. Ett par minuter, och även den blir förd mot den
rasande tjuren, blir anfallen, blir uppsprättad, men dör så gott
som genast.

När så tjuren fått sin långsamma bane, föras bådas lik ut,
vartdera utsläpat av tre hästar. Hästar, vilka snart nog kanske
skola dödas på samma sätt som kamraten, vilken de drogo ut.
Och sammanlagt <i>tre</i> hästar dödades, varjämte tre andra
sårades, så att blodet strömmade om dem, medan de allt
fortfarande redos omkring.

Och de senare sex tjurarna föllo som de två första. Ibland
efter ett välriktat banesår, men oftast först efter flera
värjstötar.

Ett djur fick värjan fem gånger i sig. Tre gånger ända till
skaftet och två gånger till hälften.

Men djuret rusade likväl runt omkring ett par varv efter sina
grymma bödlar, av vilka det också lyckades giva en minesbeta
åt en, så han likblek måste bäras ut.

Väl bekommet, hr djurplågare!

Ärligt sagt gjorde detta, att en <i>människa</i> blev slungad upp av
tjurhornen, ett mindre upprörande intryck än att se de arma
hästarna fläkas upp och massakreras. Man tyckte, att
människan rent av förtjänade sitt öde.

Publiken, den mera <i>vana</i> publiken, tyckte måhända
annorlunda.

Ja, denna publik ... Dessa jublande fruntimmer, dessa
applåderande barnungar och dessa larmande män, har den rätt
att kallas civiliserad? En människoätarvilde har helt visst inte
den djuriska grymhetslängtan inom sig som dessa människor,
vilka, när prefekten vid ett tillfälle förbjöd en dödsskadad häst
att på nytt föras mot djurens horn, gåvo sitt missnöje till
känna med att — vissla åt prefekten.

Denna publik, vars sämre element vid föreställningens slut
rusade ned på arenan och stucko fingrarna i den dödade
tjurens sår samt åkte med ut, hållande sig i den döda tjurens
svans ...

</chapter>
<chapter name="XLII. Vid den s. k. Silverkusten. — Hur man fiskade ostron
i Arcachon, hur man badade och lät guldet rulla i Biarritz.
Ett par svenskar med gott humör och lika god som billig
punsch.">

<table o c><td>XLII.</table>

<i>Vid den s. k. Silverkusten. — Hur man fiskade ostron
i Arcachon, hur man badade och lät guldet rulla i Biarritz.
Ett par svenskar med gott humör och lika god som billig
punsch.</i>

Bland de mera intressanta platser, som ett vänligt öde fört
mig till, räknar jag med glädje och tacksamhet den lilla staden
<i>Arcachon</i> samt den glänsande badorten <i>Biarritz</i>, bägge vid den
s. k. Silverkusten i sydvästra Frankrike.

Arcachon ...

Det är därifrån fransmännen hämta sina ostron. Små, fula
ostronuslingar, som bestå av en svart prick med rikt grönt s. k.
skägg omkring. Men fransmännen, de finsmakarna, äta dem
gärna, och man ser dem, ostronen, snart sagt vid var mans mun.

Att se dem skrapas upp från sandbotten var synnerligen
intressant. Kanske roade oss dock <i>fiskarflickorna</i> mest. Dessa
senare voro nämligen iklädda enbart blus och röda knäbyxor
samt kavade ur båten i vattnet och tvärt om med den mest
oförskräckta frånvaro av allt, vad vi kalla kvinnlighet. De av
flickorna, som av en händelse buro kjolar, drogo nämligen upp
dessa långt över knäna, och så plumsade de i vattnet, så det
stänkte högt.

Röda byxor voro för övrigt en specialitet för Arcachon, ty
alla, män, kvinnor och barn, gingo i den sortens plagg, och,
det måste jag medgiva, dessa röda byxor gåva ett alldeles
särskilt pikant behag åt den ödsliga fiskarstranden.

— — —

Den lilla fiskarstaden Arcachon med sina 9,000 invånare
ligger alldeles betagande vackert vid franska kusten, vid den del
av kusten, som under senare åren blivit kallad Silverkusten.
Detta av den anledningen, att kusten består av den finaste
silverliknande sand, i vilken havet grävt ut djupa, väldiga
jättegropar. Arcachon ligger vid en dylik »grop» eller bassäng och är
i sanning värd att besökas, ty här bakom sandrevlarna är luften
varm och ljum. Platsen lär också vara synnerligen besökt av
bröstsjuka.

Vid en tur per ångbåt runt denna härliga bassäng gjordes
även ett litet kort besök på havet. Det var en nyhet för
flertalet att få gästa <i>oceanen</i>, men de allra flesta syntes hålla styvt
på, att besöket ej skulle bli för långvarigt. Nåja, vi hade också
alldeles nyss njutit en charmant middag i det ståtliga Casinots
stora hall.

— — —

Det var med verklig saknad, vi skildes från Arcachon, men
vad var det dock mot att sedermera skiljas från <i>Biarritz!</i>

Denna senare, obeskrivligt livliga och storstadsmässiga
anläggning »tog» oss alla redan vid första anblicken. Först då
det mäktiga havet, så badlivet på stranden med de trotsiga, med
havet lekande gamla och unga badande, så besöket i
spelsalarna och slutligen den sagolika illuminationen, som bestods
mest varje afton.

De flesta hus i stadens centrala del voro utanpå illuminerade
med små elektriska lampor, och i fönstren hade man satt ljus.
Tip-topen var emellertid idén att i de många träden på gatorna
hänga tätt, tätt med små kulörta lyktor.

— — —

Vad som emellertid mer än alla lampor och lyktor gladde oss
svenskar, var, att på stadens allra förnämsta gata, Place de la
Mairie, se en stor och äktafärgad <i>svensk flagga</i> blåsa ut för
havsvinden. Visserligen hade man överraskats av kung Oscars
bild på vykort, minnen av hans besök i Biarritz, men ändå, en
stor, svensk flagga ...

Vi svenskar fingo snart veta, att flaggan var en broderlig
hälsning från två landsmän, vilka voro bosatta i Biarritz och där
vetat skaffa sig både anseende och en lönande ställning. De
voro direktör Åkermark, från Göteborg, och dr Björkegren,
bror till vår dåvarande spårvägsdirektör i Stockholm, på sin tid
av folkhumorn kallad Berlinergren.

Jag anser mig skyldig omtala, att vi svenskar mottogos på
ett rent av storartat sätt av dessa våra landsmän och att inte
ens svensk punsch saknades i välfägnaden, en dryck för resten,
som man då erhöll billigare proportionsvis på Biarritz' stora
casino än i själva Stockholm.

— — —

En mera hänförande plats kan man väl näppeligen få se.

Jag vill ej tala ensamt om det obeskrivligt imponerande havet,
vilket i meterhöga vågor rullar in mot stranden, dånar, fräser
och ryter en stund, för att slutligen liksom krypa intill fötterna
på en, där man står i den mjuka sanden. Fastmer äro de
underliga klippformationerna värda beskrivas, så underbara te de sig.
Grottor och långt ut över havet uthängande klippor möta en
vart man kommer, och de mest utsökta små platåer ha bildats,
det hela mera verkande ruiner av gamla slott, än ett verk av
det oberäkneliga havet.

Och skyddad av dessa konstiga klipputsprång ligger
badstranden i en sänka, fylld av den mjukaste, varmaste, torraste
sand. En rent av bedårande vacker strand, upptagen av små
badtält, ur vilka då och då en dam eller en herre steg ut på den
mjuka sanden samt gick i den väl skyddande baddräkten ut
mot vågorna.

De första vågorna »togos» utan vidare, men några steg längre
ut vände de badande allt den mera motståndskraftigare
ryggtavlan till, och än längre ut var det vågorna som hade övertaget.
Man såg hur den mäktiga vågen kom emot den badande, hur
den måste vinna på nappataget och mycket riktigt — den
badande låg där med benen i vädret och den på stranden stående
trodde, att allt var kaputt. Men nej, snällt och vänligt lyfte
vågen den trotsiga människan ur sin väg, ett stycke mot
stranden, och så gick vågen sin bestämda väg framåt.

Att gå för långt ut är detsamma som döden, det veta alla,
och man aktar sig också visligen för att trotsa faran. Men man
går så långt som möjligt, det ligger i själva människonaturen,
damerna gå alltid, förståndigt nog, i manligt sällskap. Ha de
ej annat herrsällskap, så vimlar det av badare på stranden, och
en dylik följer damen ut i vattnet, med ögonen fästade på de
annalkande mera kraftiga vågorna. Just som en större våg
kommer, tar badaren sin följeslagarinna på armarna, lyfter henne
högt upp, och vågen går förbi, utan att ha tvingat den sköna
till en förnedrande, oftast farlig kullerbytta.

Man kunde tillbringa timtal där nere på stranden och följa
de badande, stojande människorna ute i vattnet eller betrakta
de hundratal i sanden lekande barnen.

— — —

Kl. 6 slutade badandet, och en kort stund efter var
stranden tom och — kolsvart. Mörkret kom här med en fart, som
om vår Herre trätt en säck över hela sin så särskilt
omhuldade »Södern».

Men när stranden blev mörk, tändes de elektriska
ljuskronorna i Biarritz' tre olika casinon. Den stora världen, för
vilken penningen den tiden knappast hade något värde,
samlades vid de kostbara middagsborden och gick från dem till
— spelborden.

— — —

Jag har aldrig varit i Monte Carlo, men jag var uppe i
Biarritz' olika casinon och sannerligen jag tror att
skillnaden är så värst stor. Visserligen fick man här ej spela rulett,
men man spelade »baccarat», och ganska duktiga belopp sågos
byta ägare. Jag såg en herre, som med osviklig tur vann tusen
francs då och tusen francs då, jag såg andra, kvinnor som
män, vilka blevo av med jättebelopp. <i>Minspelen</i> kunna väl
dock icke vara mera drastiska vid samma summas förlust på
rulettbordet.

Överallt spelades det, överallt rullade pengarna som små
värdelösa tingestar. Sedlarna plockades ur späckade
plånböcker samt lades in igen i mindre späckade diton, det hela var
en tillfällig omplacering, ty allt jämnade ut sig, förmodar jag.

Nå, det rätta eller orätta i denna penningomplacering å
sido, så är en afton i Biarritz' spelsalar ett intressant
människostudium. Man kunde mellan pauserna beundra de nakna
kvinnorna på väggarna och de ej mindre nakna kvinnorna kring
väggarna allt medan man liksom kvävdes av parfymlukten.

— — —

Men när man hade fått för mycket av spelpassion och
toalettlyx, så gick man ut på terrassen och såg på havet. Det
var nämligen något underbart att se, hur havets vågor
<i>försökte</i> liksom möta spelpassionens genom att vräka sig mot
casinots grundmurar, men krossades, kastades tillbaka och
sågo sitt återtåg belyst av den mäktiga fyrens blixtrande,
enformiga ljus.

— — —

På extratåget, som förde oss från Bordeaux till Biarritz,
inträffade en liten episod, vilken tydligt nog visar de
svårigheter, en resande har de första timmarna i ett främmande land.
En ärad svensk kongressist, en lektor och samtidigt redaktör,
stötte nämligen till vår kontingent först denna dag. Han hade
rest direkt från mitten av Sverige till Bordeaux, en resa, som
tog minst sextio (60) timmar. Nu hade han hört svenska
talas på tåget och kom andlös i sista minuten in i vår kupé.
Nå, han presenterade sig, och efter en stund lade han upp en
grabbnäve franskt silvermynt på kupéns bord och så
frågade han:

»Var vänlig och säg vad detta myntet gäller ... Jaså, fem
francs ... Och detta? ... Två francs ... Det här <i>en</i> franc ...
Och det här lilla femtio centimes, förstås.»

Det blev tyst en stund och vi andra tyckte att det var litet
underligt, att han först nu hörde sig för om mynttecknens
valör. Men först här på stationen hade han fått franskt mynt,
i övrigt hade han kucklat sig fram på tågen med svenskt.

»Ja, nu vet min herre att skilja på't.»

»Ja tack», sade han. »Jag vet något annat också», tillade
han godmodigt. »Droskkusken, som körde mig från min
ankomststation till denna station skulle ha tre och femtio ...
Då gav jag honom en så'n här ... Fem francs ... En så'n
här ... två francs ... samt en så'n ... En franc. Och
slutligen den här lilla ... Femtiocentimesen i dricks ... Jag
förstår nu varför han blev så glad och tackade så innerligt.»

Kusken hade fått 8,50, i stället för 3,75.

— — —

</chapter>
<chapter name="XLIII. En presskongress i Berlin 1908. — Kejsaren på sin kant.
— Ett storartat mottagande detta oaktat. — Till Paris. —
Vidare till London. — En ordentlig fog. — Åter till
världsmetropolen och till en revypremiär på Casino de Paris.">

<table o c><td>XLIII.</table>

<i>En presskongress i Berlin 1908. — Kejsaren på sin kant.
— Ett storartat mottagande detta oaktat. — Till Paris. —
Vidare till London. — En ordentlig fog. — Åter till
världsmetropolen och till en revypremiär på Casino de Paris.</i>

Den 11:e internationella presskongressen i Bordeaux blev
ett beståndande minne, vilket icke hindrade, att man har stora
skäl att minnas även den 12:e kongressen i Berlin 1908,
vilken jag också hade äran att få bevista som Publicistklubbens
delegerade.

Här höll det på att hänga upp sig på kejsarens kyla mot
kongressen.

»Gärna», lär högstdensamme ha yttrat, »skall jag se de
utländska journalisterna som mina gäster — bara jag slipper
se de inhemska ...»

Emellertid blev det officiella mottagandet inte mindre
ståtligt för det. Och det fr. o. m. hälsningen i riksdagshusets
mäktiga marmoraula. Där voro jättelika bord med supégotter
dukade, och som en särskild artighet mot Sverige fanns på
matsedeln »Schwedische Brödchen» även. När vi svenskar
beställde läckerheten, var den emellertid slut. Vilket ju
bevisar de svenska »Brödchens» popularitet.

Redan den första kongressdagen voro vi inbjudna på
garden party hos rikskansleren furst von Bülow. Det var
utomordentligt intressant att vandra i det förut av den store Bismarck
bebodda slottet på Vilhelmsstrasse, där man hållit hans speciella
arbetsrum i helgd och där hans skrivbord stod som förr med
skrivtyg och penna.

Det befanns att den nya innehavaren av palatset, von B.,
var en mycket humoristisk herre, och man skrattade gott åt
vad han berättade i sitt hälsningstal:

Han var tio år och skulle en kväll hugga aftontidningen
före familjens övriga medlemmar. Han kom dock i ivern för
nära glaset på bordslampan och svedde sig illa.

»Det var första gången», försäkrade talaren, »som jag blev
bränd på fingrarna tack vare pressen» ...

— — —

Samma dag som kongressöppnandet hade staden Berlin en
ståtlig kvällsmottagning för kongressens herrar och damer i
rådhuset. I hallen hade man den aftonen arrangerat en fontaine
lumineuse, vilken väckte mycken uppmärksamhet. Men även
supén hade sina beundrare — så när vi svenskar kommo fram
till härligheten var det mesta, som alltid, uppätet.

En mycket intressant afton blev galaspektaklet på Kejs.
operan, där man »auf allerhöchste Befehl» gav
balettpantomimen »Sardanapal», vilken kejsaren mycket intresserat sig för
och rent av, vad man sade, hjälpt till att sätta upp. En
besvikelse var det naturligtvis, att inte kejsaren bevistade
föreställningen, vilket dock de generade tyska pressherrarna
förklarade bero på att majestätet redan sett stycket i fråga —
fyra gånger.

Dagen efter gav Berlinpressen en verkligt lysande bankett
i Zoologischer Garten, vilken senare man fick befara med
ekipage. Matsedeln den dagen bjöd på — tjugufyra olika rätter.
Ett rekord, för resten, i fråga om allt vad undertecknad
upplevat i middagsväg. 

Att nämna, i fråga om fester, är även det Svenska
klubben bjöd på en gentil supé och att allas vår vän <i>Nils Trulsson</i>,
som då var mäktig chef för hotell Kaiserhof, vilket han byggt
och inrett, fêterade de svenska kongressisterna med en icke
mindre glad supé.

En utfärd till Schwedische Pavillon i Wannsee är desslikes
att anteckna, men därmed voro också festligheterna i Berlin
slut, gudskelov, ty de hade varit rätt så påkostande. Men så
hade kongressen, efter vad man berättade, kostat
Berlinpressen omkring 300,000 mark. En liten summa kanske i <i>våra</i>
dagar, men kolossal 1908.

— — —

Jag vill bemöta en ganska naturlig fråga, som man gör sig
vid genomläsandet av här meddelade festprogram: <i>Arbetades</i>
det aldrig på kongresser av här antydda slag? Jodå, det
arbetades mycket och synnerligen viktiga internationella
spörsmål behandlades. Att här emellertid upptaga utrymmet med
att ingå på rent presstekniska saker, har jag ej funnit lämpligt.
För resten, om det också <i>inte</i> skulle ha arbetats, fyllde
kongresserna i fråga i alla fall en mycket stor uppgift. De förde
samman pressmän från världens alla hörn, viktiga
förbindelser knötos och för många deltagare blevo besöken i
främmande länder till stor nytta, dock nåddes väl ett av de
förnämsta målen med att staden där kongresserna hölls och
platserna omkring blevo reklamerade världen runt, och annat hade
väl exempelvis vi svenskar, när vi bjöd kongressen till oss,
ej i tankarna, misstänker jag.

— — —

En stor gentillesse i fråga om kongressen i Berlin var, att
samtliga deltagare i kongressen reste fritt hela Tyskland
omkring.

Undertecknad passade på att bese Göthes och Schillers stad,
<i>Weimar</i>, samt for till <i>Frankfurt am Main</i> och vidare per Rhen
till Köln — och <i>Paris</i>.

— — —

Sensationen i Paris den gången var att se en ballongtävlan
mellan 18 stycken luftjättar. Redan att se de många runda
tingesterna fjättrade i den väldiga Tuilleriträdgarden, var en
upplevelse, men naturligtvis ingenting mot att sedan se dem
stiga mot skyn. Man stod rent av andlös och försökte följa
någon viss ballong på dess färd mot eterns blå. Men strax
blev den, man utsett åt sig, skymd av en annan ballong och
så blev det hela ett kaos.

Det hade skett ett mycket lömskt apachedåd i Paris den
sommaren. Flera polismän hade blivit mördade och det var
till förmån för de mördades familjer, som ballongtävlan i
fråga arrangerats.

— — —

Den tiden var nattkaféet <i>Maxim</i> alldeles särskilt lockande
för oss stockholmare, då nämligen »Den glada änkan» just
firade stora triumfer på Oscarsteatern.

Ett besök i det verkliga »Maxim» blev emellertid en stor
besvikelse. Då hade Paris bra mycket mera pikanta
nattkaféer uppe på Montmartre. Men man ansåg sig böra se stället.
Det, som gjorde den här omtalade visiten pikant, var
ingalunda damvärlden, utan en rasande lustig engelsman, som
riktigt släppte gäcken lös, dansande på bordet, när han tyckte,
det var för trångt på golvet.

— — —

Till <i>London</i> kom jag första gången 1913 och var på vippen
att utropa som Tomelilla-bon, när den första gången såg Malmö:
»Va de inget mer än de här!»

Världens största stad har föga annat att överraska sina
besökare med än biltrafiken på dagarna och ljusreklamerna på
kvällarna. Det är synnerligast bilbussarna, som ge Londons
gatuliv sitt särdrag. Det finns knappast en spårvagn i de
centrala delarna, bara bussar, och att klättra upp på taket
på en dylik samt därifrån se gatulivet omkring sig, är
överväldigande intressant. Gator och öppna platser ha i och för
sig intet märkligt att bjuda främlingen, allt i denna mäktiga
mänskliga myrstack synes vara förbehållet handeln och
industrien. Denna rastlösa stad, där knappast den
ogenomträngliga dimman förmår fullt stanna det febrila livet. En i
London bosatt svensk berättade hur han en kväll, när »fogen»
kom riktigt kraftig, ej hittade hem, fast han bott i jättestaden
ett femtontal år. Han kom i närheten av sin gata, Portland
street, men att finna huset, i vilket han bodde, var stört
omöjligt. Där fick han tröstlös vanka gata upp och gata ned tills
framåt morgonen, då han äntligen fann sitt rätta hus, det han
helt visst vankat förbi hundratals gånger denna olycksaliga natt.

Jag minnes en natt i London. Vi vaknade vid att rummet
var insvept i rök och undertecknad skyndade upp och ut i
korridoren, även den fylld av ogenomtränglig rök. Där mötte jag
emellertid portieren, som skrattande hörde min uttalade oro.
<i>Det var dimman.</i> När den faller på, har den förmågan att
tränga in i rummen även, fördystrande, beklämmande.

Man skulle kunna gissa, att det är denna olyckliga dimma,
som så att säga sätter sin prägel på Londonbon och gör honom
eller henne snart sagt mjältsjuk och i alldeles särskild grad i
behov av rafflande nöjen. Revyn t. ex. är ingenstans så
uppburen som i London, där är revyns kraftkälla, om man så vill.
Londonborna måste rent av söka glädje, när de efter dagens
slit giva sig ut att förströ sig. Allvar tycker man de ha så
fullt av ändå, när de trampa fram i dimma och fukt på
klibbiga gatstenar.

Men London är framför allt ljusreklamernas stad, och ingen
stad i Europa torde kunna tävla i gatuglans, »när mörkret
faller på». Det är, har jag skrivit en gång, de strålande
ljusreklamerna, som giva storstadsintrycket, alls inte folkträngsel
eller biltjut. Dylikt finns i andra städer med. Nej, glimrande,
strålande jätteljusreklamer, <i>de</i> höja en stad till världsstad.

Det noskiga i att fördystra söndagarna i London, förstod
jag mig inte på. Kan man låta biograferna ha öppet, böra väl
teatrarna i allt namn inte bommas igen. Och så detta, att man
efter klockan 10 ej kan få ett glas öl till sin mat, det, om något,
kan man väl kalla småstad i storstad.

— — —

London gör en icke glad. Man förlänger knappast sin resa,
utan ger sig av så fort man kan. Och vart då? Till <i>Paris</i>,
förstås. Det göra de förnämligare Londonborna själva,
synnerligast lördagar och söndagar. Man far i det utsökta Dovertåget,
där alla vagnar äro restaurangvagnar, och vidare på den i
övrigt eländiga paketbåten över den ovåligt vräkande kanalen till
Calais. Men man far mot glädjen, mot uppsluppenheten och
mot <i>friheten</i>. Det senare vad särskilt ens fordringar på livets
nödtorft och rätten att nattsöla beträffar.

I Paris få Londonborna sitt lystmäte vad <i>revy</i> angår.

Måhända kan det intressera, att mera utförligt höra en
världsstads-revy beskrivas, och jag vill då taga en premiär på den
förnäma Casino de Paris 1920.

Det är först och främst en plikt omtala, att Paris-revyerna
egentligen ha <i>två</i> premiärer. Vid den första, som kallas
generalrepetition, tillätes icke den stora publiken närvara. Det är
för särskilt inbjudna den föreställningen gives, för kritikens
spetsar, för mera framstående personer i samhället, teaterns
speciella gynnare och vänner samt för de uppträdandes plus
teatertjänstemännens närmaste.

Den publikens dom kommer dock aldrig i tryck, vadan
premiärpubliken anländer till teatern andra kvällen, utan att ha en
aning om vad kvällen skall bjuda på.

Casino de Paris, världsstadens förnämsta revyscen, ligger
ett gott stycke upp mot Paris' höjder bakom Stora operan samt
är en tämligen stor teater med endast en rad, balkonger, en stor
parkett samt en duktigt tilltagen »promenoir»; den senare bakom
parkettlogerna och billig, vi vilja minnas fem francs, samt utan
sittplatser. Teatern, som gör ett varmt och behagligt intryck,
är helt enkelt idealet för en revyscen.

Hit kom nu strax före kl. 20,30 (Paristid) en utvald publik,
herrarna i högtidsdräkt och damerna i ingetalls. Ja, man får
allt taga sig ned till en badstrand för att få se så mycken
nakenhet som i teatersalongerna i Paris. Gud vet, för resten, om
man inte är mera påklädd vid badstranden. Nå, för en
främling var all denna prakt naturligtvis ett plus och en viss
avbetalning på den dyra biljetten.

Vid entrén överlämnades en ståtlig rosenkvast åt varje dam,
och så satte man sig till rätta på den plats som ouvreusen mot
en framtvingad dricksslant anvisat en. Det var dess bättre god
tid att betrakta publiken, bland vilken man till sin häpnad såg
en hel massa Stockholmsansikten. Där satt t. ex. friherrinnan
Ellen Cederström, litet längre bort såg man fru Lisa Brydes
rena profil och bredvid fru B. tittade Mary Gräbers soliga nuna
fram. Vidare såg man den bekante dansmästaren Orvar Björk,
mera parisare än övriga svenskar tillsammans och den tiden
dansledare på den förnämliga restaurangen King George på
Place Vendôme. Den svenska revyvärlden var representerad
av en stockholmsk och en göteborgsk revyförfattare (jo, jo,
man följer med sin tid!) och Scalateaterns i Köpenhamn dir.
Skaarup var närvarande för att bevaka det danska intresset.

Ja, så går då ridån upp för den nya revyn »<i>Paris qui Jazz!</i> ..»,
kallad »Revue à grand spectacle en 2 actes et 25 tableaux» och
författad av M. Albert Willemetz.

Det var en revy, som kom en att anse våra s. k. lyxrevyer
som lånade från ett klädstånd. Prakten var obeskrivlig, om än
ibland alldeles barock, ity damerna kommo in i dräkter, vilka
en Grünewald inte kunnat fantisera hop maken till. Som t. ex.
i tablån »Tusen och en natt» och delvis i en balett
framställande olika sorters spetsar, den senare en praktensemble utan
like. Som vanligt i Parisrevyerna saknades ej en moderevy,
visande dagens mode, och den mannekänguppvisningen var i
sanning uppseendeväckande.

Detta allt om dem, som hade kläder. Det fanns i denna som
i mest alla Parisrevyer, en hel del damer alldeles utan kläder.
Det var speciellt tre damer, som uppträdde spritt nakna, en
presenterade sig alldeles invid rampen, en annan dansade en
vild dans samman med en herre och en tredje var placerad som
spindel i det spindelnät av silvertrådar, som utgjorde
sluteffekten.

Vi tillägga, att denna nakenhet egentligen endast förbluffar
icke-fransmännen. Den hemvana publiken diskuterade rätt kallt
linjer och hull samt läste ut av programmet vad de frikostiga
damer hette, vilka nu ett år eller så exponera sig kväll efter
kväll i vad vi kalla »bara mässingen».

Man måste dock tillstå, att det inte alltid verkar så vackert
som man skulle kunna tro och att man tillslut blir föga mera
värmd av denna levande skulptur, än inför marmorskönheterna
i ett museum.

Aftonens clou var Paris favoriten <i>m:lle Mistinguette</i>, som
efter någon tids bortovaro åter visade sig inför sina kära
parisare. Hon gjorde sin första entré som — cirkushäst. I en
scen, vilken för resten kunde betecknas som en tekniskt dålig
kopia av de cirkushäst-baletter vi sett i både Stockholm och
Göteborg, framträdde hon, översållad av vita jätteplymer, och
parodierade en cirkushäst »i frihet». Tablån var bländande
uppsatt i världsstadsstil och Mistinguette gjorde stormande lycka,
men ändå — våra små balettfröknar hemma i Sverige voro
året före inte pjåkiga alls i samma balettnummer.

Naturligtvis fick man se samma primadonna i en
apachescen även, det är nu en gång Mistinguettes speciella fack att
dansa apachedans. Hon gjorde det nu som tusen gånger förut
och blev lika applåderad. Besynnerligt att parisarna inte
tröttnat på denna dans plus scenerna från Paris' förbrytarnästen.

En ny hawaiman bjöd revyn även på, följd av en hel
»Orchestre Hawain», men, som sagts, vad revyn <i>inte</i> bjöd på,
var uddiga kupletter av populär typ och lustigheter i dialog
och trick.

Man kom ut efter de 25 tablåerna alldeles yr i huvudet av
alla baletter och parader, all prakt, allt glitter, men man
mindes knappast vad man sett.

Man hade inte en melodi i örat, inte en särskild lustighet att
berätta efteråt.

Man hade sett så oerhört mycket vackert — men man visste
inte <i>vad</i> man sett. Se där kontentan av intrycken från en
revypremiär i »världens huvudstad».

</chapter>
<chapter name="XLIV. Ett kapitel om allt det klander, som riktats mot
revyskriveriet. — Papirius, Sv. M. och »Brand» på krigsstigen.
— När jag var begravningsentreprenör. — Till slut något
om att stå ansikte mot ansikte med publiken.">

<table o c><td>XLIV.</table>

<i>Ett kapitel om allt det klander, som riktats mot
revyskriveriet. — Papirius, Sv. M. och »Brand» på krigsstigen.
— När jag var begravningsentreprenör. — Till slut något
om att stå ansikte mot ansikte med publiken.</i>

Jag skaffade mig en gång i tiden en vanlig uppklistringsbok
samt gick till en bokbindare med begäran att han skulle trycka
in en rubrik som skulle lyda: <i>Vett och ovett</i>.

Detta för tjugu år sedan.

Det har visat sig, att det behövdes <i>många</i> sådana böcker.
Jag är i skrivande stund uppe i nr XIV. Ville jag skryta, skulle
jag bestämt kunna räkna mig som Sveriges, vad man säger på
stockholmska, mest utskällde man. Detta, att under loppet av
ett trettiotal år två gånger årligen ha ristat revy, har givit stoff
till oräkneliga recensioner, av vilka nio tiondedelar äro mer eller
mindre hudflängande. Det har ansetts rent av tvunget, tycks
det, att visa sig sur mot revygenren.

Den är något mindervärdigt absolut, och även de hyggliga och
»snälla» recensenterna spara alltid ett par droppar gift.
Synbart för att inte förf. ska bli högfärdstokig.

Hur annorlunda ställer sig icke kritiken i t. ex. Danmark
och Norge. I Danmark är revyn ett nationellt evenemang och
stupar en revy, är det med verkligt deltagande man talar om
»den förfärliga motgången». Hör de danska portiererna, de
danska uppassarna och hör de danska barberarsvennerna, alla
rekommendera de revyn, närmast den med Fredrik Jensen i,
sägande att man »<i>maa se den</i>». Den danska pressen offrar
otroligt utrymme åt den kära revyen även.

Nå, i det avseendet ha vi svenskar på sistone blivit
»kontinentala». Det fanns nämligen en tid, då revyerna helt enkelt
inte nämndes i pressen. Den
bekanta »Lergöken» bestods endast en
liten notis i D. N. efter premiären,
men i den notisen hann man
förklara, att det hela var »en mager
anrättning, där det verkligt roliga är
lika sällsynt som flottkulorna i en
statares tisdagssoppa» ...

— — —

<img r><i>Redaktör L. A. Ahlgren</i>
(sign. Papirius).</img>

»Jag unnar gärna hr N. all den
'kova' han samlat på sina revyer,
alster av flit och påpasslighet, men
genren är mig personligen
motbjudande», skrev en gång en recensent.

Yttrandet torde anses typiskt för
s. k. litterär vräkighet. Och gamle
<i>Papirius</i> kostade en gång, det var
1903, på sig och revyeriet en halv spalt, ur vilken följande är
karakteristiskt för det språk man ansåg sig ha rätt att använda:

»Revyer är tidens stora farsot, det är Victoria regia, den
ömmast ompysslade praktblomman i dekadanslitteraturens
vattenbalja, det är toppen och kronan på samtidens idiotism,
världsrekordet i allt vad smakvidrigt och vämjeligt heter. Ur
revyernas sumpträsk kräla allehanda pennfäkteriets paddor och tro
sig sitta på parnassens topp, när de hamnat på en tuva» ...

Det året hette Södra teaterns revy »Damen med masken»,
och märket L. (Ljunglund) i Stockholmsbladet konstaterar att
»hr N. aldrig skrivit bättre kupletter», Vallentin i Puck skriver:
»Vi begagna oss av tillfället att konstatera, att det är en av de
bästa nyårsrevyer vi sett». Man kommer lätt till den slutsatsen,
att det Papiriuska »fyrsparkeriet» gjort sig bättre en gång när
någon revy gjort fiasko. En kamrat till Papirius, märket <i>Alex.</i>
skrev för övrigt två år efter följande:

»Med ett godmodigt skämtlynne, vilket aldrig hämtar sina
ämnen från elaka personliga anspelningar och andras missöden,
och fullkomligt befriad från den yrkesavund och den
intriglystnad, vilka så ofta utmärka litteraturens män såväl som så

många andra yrkesutövare, är den populäre revyskämtaren och
revydiktaren väl värd den framgång som kommit honom till del.»

Men det Papiriuska anfallet åsido ha vida värre slag susat
omkring öronen. Här var ett s. k. folkbildningsmöte i
Stockholm i juli 1917, på vilket en person stod upp och yttrade:

»Intet har så motarbetat folkbildningsarbetet som krögarna,
teaterdirektör Ranft och skriftställaren Emil Norlander.»

Uttrycket var litet för barockt att väcka någon efterklang i
pressen — annat än i Svenska Morgonbladet förstås. Men hela
rabaldret utmynnade slutligen, vad undertecknads person
beträffar, i att en daglig tidning förklarade: »Det är få
huvudstäder som ha så godmodiga och i det hela oskyldiga furnissörer
som Stockholm har i hr N.»

Alltså litet balsam på såret, som man säger.

I Sv. M. hade man den 1 febr. 1907 kostat på sig mer än
två spalter för att riktigt slå ihjäl allt vad revy heter. Rubriken
ljöd: »Förskämd smak. En liten vidräkning med de
stockholmska nyårsrevyerna».

Artikeln, som börjar med »misch-masch och Stockholmssnusk
av den äkta Norlanderska typen», lär ha tillkommit på grund av
en oskyldig liten »puff» för kupletthäftet med sångerna ur
»Stackars Olsson», vilka sånger, enligt den s. k. puffen, skulle
bli »dominerande på familjepianonas notställ».

»Den som ej sett 'Den stackaren Olsson'», skriver tidningen
ordagrant, »har ej den avlägsnaste aning om grymheten i den
hotelse, som inleder ovanstående anmälan, nämligen att indraga
uselheten från Södra teatern i familjerna» ... »Han,
förläggaren», heter det vidare, »heter Carl Johann (!). Det är ju givet
att han är svensk. Hr Norlander har visst någon gång gällt för
svensk, det hörs på namnet ...» och: »Det kan icke falla mig
in att tala om innehållet, om handlingen i 'Stackars Olsson', enär
den inte har varken innehåll eller handling. — — — Vad vilja
då teaterchefen och författaren till denna komposition av
grändernas, bordellernas och krogarnas dummaste och äckligaste
vitsar?»

Jag kan i sammanhang härmed inte underlåta att påtala det
oerhördt råa språk som allt vad nykterhets- och s. k. 
läsartidningar bruka, när de gå till anfall mot något för dem
förhatligt. Det är i sanning »grändernas, bordellernas och krogarnas»
språk, och man undrar varför dessa kroppsligt som andligt
»nyktra» inte kunna vara hyfsade i sitt talande och skrivande,
de, som vilja lära andra hyfsning?

<img><i>Från den stora sedlighetsattacken 1911.</i>
(En karikatyr av T. Schonberg i Söndags-Nisse.)</img>

Det blev emellertid inte endast <i>en</i> artikel i det goda Sv. M.,
det blev många, och vid ett tillfälle heter det: »Det finns ingen,
som gjort så mycket för att hindra folkets barn att få lära sig
svenska och bevara det lilla de fått lära, som just hr
Norlander. Och han lär vara publikens gunstling.»

Emellertid domnade även kämparna i Sv. M. av och
debatten, i vilken den då i Stockholm f. f. g. uppförda »Glada
änkan» fick påskrivet, slutade utan att publiken eller ens hrr
revymakare blevo ett uns bättre.

Ett kraftigt s. k. skäll bestod sign. <i>Skarpögat</i> i Brand i juli
1910. »Hela vår litteratur är bortglömd och oläst, de stora
författarna stå ouppskurna på bokhyllorna eller ligga dammiga på
förläggarvindarna, Tegnér, Stagnelius, Atterbom, Almquist,
Rydberg äro döda för den stora massan, det är bara Norlander
som lever. Fråga någon ur hopen om han kan en strof ur
Frithiofs saga, han skulle ruska på huvudet, men fråga om han
kan något ur Norlanders kupletter och han skall gnola

<poem>Haver ni sett Karlsson,
han som lägger ned rör.»</poem>

— — —

Kom så mitt i alltsammans ett verkligt lyckligt tillfälle att få
ge undertecknad på tafsen; jag påstods hålla på att utbilda mig
till — begravningsentreprenör.

<img l><i>Den nyaste begravningsentreprenören.</i>
(Aft. 13/12 1910.)</img>

Saken var, hur dystert ämnet än låter, mycket lustig i och
för sig själv. Det var en person, som behövde ett handtag för
att komma sig upp, och den mannen ville starta en
begravningsbyrå. Ett bolag bildades, och på inrådan av en bekant
Stockholmsadvokat satsade undertecknad femhundra kronor. Det
handtaget, tycker man,
skulle väl närmast ha
medfört tack och guds
välsignelse plus en
anständig begravning.
Rabaldet uppstod på grund
av att mitt namn kom
att slinka med i den s. k.
bolagsurkunden. Sv. D.
började raljant men A.
B. kostade på sig en
tvåspaltskliché med
undertecknad uppspetad på en
likvagn ...

Spektaklet, som
råkade komma i dec. 1910

     <img r><i>Stassa Vahlgren och 
     Victor Sonnander.</i></img>
och kort före nyårsrevyns premiär,
utgjorde precis ingen reklam för
samma revy, men »Tokiga Amelie»
befanns inte så tokig som namnet
anger. Det var i den revyen, för
övrigt, som <i>Stassa Vahlgren</i> och
<i>Victor Sonnander</i> framställde »balen
på bakgården».

Dock — ingenting ont, utan något
gott med sig. Det ideliga hackandet
i pressen skapade en viss popularitet,
vilken bl. a. i början på 1900-talet
tog sig uttryck i följande fråga:

Vilka äro de sex populäraste
personerna i Sverige?

Svaret löd efter allmän
omröstning:

L. O. Smith — P. P.
Waldenström — August Palm — Gule Josef
— Cederlunds söner — och Don
Basuno.

Sällskapet är, som synes, litet men honett.

— — —

En lustig förväxling omtalas på följande sätt i Figaro 1911:

»Man har skickat oss en Smålandstidning, i vilken Tor
Hedberg står omtalad och porträtterad som vår främste
revyförfattare, medan man under Norlanders rosiga drag läser:
Dramatiska teaterns chef.

Brr. Jag vet inte vilket som vore värst för landet. Men jag
tror att jag hellre utsätter mig för ett drama av Norlander än
en revy av Tor Hedberg.»

Tidningen i fråga var Oskarshamnstidningen för den 12 juni
1911.

— — —

Ett dunderslag var väl det, som Ronneby nykterhetsnämnd
delade ut på ett möte den 29 okt. 1915. Det var kort och gott
en »bulla» av följande lydelse:

»Ronneby nykterhetsnämnd har på sammanträde i kväll
beslutat avge en protest mot revyförfattarna Emil Norlanders och
Axel Engdahls smaklösa alster samt att genom tidningarna
uppmana allmänheten att icke besöka de teaterföreställningar, där
dessa författares pjäser uppföras.»

Jag behöver knappast upplysa om att bojkotten i fråga icke
hade den allra som ringaste effekt på publiken. Vad särskilt
de bägge författarna beträffar var det för övrigt som att hälla
Ronnebyvatten på gåsen.

— — —

1920 voro stora möten arrangerade i Victoriasalen i
Stockholm, där man fick skåda våra vänstersocialister i sällskap med
representanter för de religiösa kretsarna, allt för »det
stockholmska nöjeslivets dekadans». Det var inte så vänliga ord man
då bestod undertecknad. Man var t. o. m. artig sända inbjudan
till mötena i fråga, en inbjudan, som av rätt naturliga skäl ingen
i familjen begagnade sig av. Året efter var man emellertid
»på'n igen» och naturligtvis under den gamla slitna etiketten
»nöjeslivets höjande». Skulle dessa herrar
»nöjeslivs»-arrangörer verkligen kunna uträtta något med sitt munväder, skulle
nöjeslivet i närvarande stund vara — höjt till skyarna.

Man får emellertid rätt så hård hud under tidernas lopp och
knappast att ens ett anfall, likt det Aftonbladet 13 jan. 1911
tilllät sig publicera, förmår sätta ned det goda lynnet. I allvarlig
ledarstil sade man helt frankt: <i>Låt Norlander vila sig!</i>

Uppmaningen är ju ovanligt »fri», men, som sagt, att taga
dylika anfall allvarligt har aldrig fallit mig in, men däremot
har det hänt, när det talats om allt »kulturont» mina stackars
revyer åstadkommit, att jag enligt högt föredöme velat utbrista:

»Potz tausend donnerwetter ... Habe ich das alles gethan!»

— — —

<i>Ansikte mot ansikte med publiken.</i>

Det går väl an, att sitta hemma och vid skrivbordet »tota
till» ett och annat, värre är det att stå inför en publik och
personligt ansvara för sina handlingar. Jag har alltid besvärats av
en viss rampfeber, när jag varit tvungen uppträda offentligt.
Vid ett och annat tillfälle har hjärtat dunkat som vore en slägga
i full gång, men så, när jag väl kommit in på scenen har jag
på det hela rett mig gott och kunnat verka rätt så kallblodig.

Man har vid flera tillfällen formligen skuffat fram mig att
hålla s. k. tal inför en större samling människor, och jag måste
bekänna, att jag oförmärkt tittat om jag ej hade en fallucka att
försvinna genom.

Den alltid godhjärtade <i>Leonard Linden</i> hade på sin nystartade
kabaret i Strömparterren anordnat en matiné till förmån för de
fattiga. Vi voro alla debutanter den gången, Algot Ruhe, som
läste allvarlig vers, Artur Möller, som föredrog ett par av sina
flotta små kåserier, Th. Wallbeck-Hallgren, som läste skämtsam
vers, »och så jag, förstås» ... Kritiken dagen efter talade
visserligen om att vi lyckats, men — förfärligt var det medan det
pågick.

Jag blev en gång, det var 1909, ombedd att göra en s. k.
uppläsning i Folkets hus' D-sal. Jag stod den gången inför en
till synes mycket välvilligt stämd publik. Till en början. Det
blev emellertid plötsligt så märkligt kyligt och jag hade dock
väntat mig åtskillig munterhet, ty vad jag läste handlade om
vinhandlare och deras synder.

Jag fick förklaring efteråt. Det var i <i>nykterhetslogen Activ</i>
jag befann mig. Det hade ingen sagt mig på förhand.

I ungefär samma veva hölls här en basar i Tennishallarna,
där jag skulle vara någon sorts konferencier. Även den
gången kände jag mig som en stackare innan det hela kom i gång,
men se'n ... Vid det tillfället voro synnerligen förnäma artister
medverkande, säkra och vana att uppträda, men även de
nervösa och olyckliga. Detta dock egentligen endast före första
uppträdandet. Vi upprepade föreställningen väl bortåt ett tiotal
gånger, och vid ett tillfälle med h. k. h. kronprinsen som åhörare,
så att småningom blev undertecknad rent djärv och kände mig
i stånd att taga engagemang som yrkeskonferencier om tillfälle
erbjudits mig.

— — —

Här arrangerades för flera år sedan så kallade 
»billighetskurser i gott humör». De som gåvo dessa »kurser» voro allas
vår <i>Dan</i>, den bekanta »sagotanten» <i>Ebba Sjögren</i> samt <i>Erik
Eriksson</i>, den då som ännu i dag populäre imitatorn.
Plötsligt blev emellertid vännen Dan upptagen på annat håll och man
lyckades förmå undertecknad intaga Dans plats. Det var en
fasligt nervös tid. Var lördags- och söndagskväll höllos dessa
»kurser» i endera Vetenskapsakademien eller Arbetarinstitutet.
Ja, en gång på Norrlands nation i Uppsala. De meduppträdande
voro kalla som marmor, men undertecknad svettades värre.
Väl inne på scenen försvann dock alltid denna rädsla, men jag
hade likväl ständigt känslan att <i>vad</i> vår herre skapat mig för,
inte var det skådespelarens kall.

— — — —

Det blev mig emellertid månget tillfälle att förstå de stackars
scenartisternas vånda t. ex. en premiärkväll.

— — — —

Här var för lite sedan ett par välgörenhetssoaréer i
utrikesministerhotellet, där det var en synnerligen exklusiv publik i
salongen, en publik som, förlåt liknelsen, satt liksom bönder på
ett vaxkabinett och bara gapade på den stackars konferencieren.
Det var fruktansvärt högtidligt till en början och de stackars
medverkande voro alla anfäktade av något som kunde liknas vid
rampfeber. Och dock voro de annars hemmastadda på
Stockholms förnämligaste scener. Men så småningom blev det
stämning och den första dagen var räddad. Föreställningen dagen
efter blev helt enkelt förtjusande och de medverkande kunde
icke nog prisa den rara publiken och det vänliga värdfolket,
excellensen och fru Branting.

— — — —

Jag har ett minne från en uppläsning på
Vetenskapsakademien — en dam som satt med en operakikare för ögonen och
envist stirrade på den stackars uppläsaren. Det var något
fruktansvärt, ity de bägge glasen samlade åt sig rampljuset och blevo
som ett par strålkastare, vilka följde en vart man gick. Jag
drömde den natten om en bil med två starka lanternor, som
absolut höll rakt på mig, och hur jag sökte slingra mig liksom
gav sig håken på att upphinna och krossa mig.

Det var i Berns salong för flera år sedan. Man firade
50-årsjubileum och slutmarschen skulle anföras av allas vår
<i>Hjalmar Meissner</i>. Men Hjalmar ville att saken skulle annonseras
för publiken, och så lockades undertecknad upp på en stol i
läktarhörnet vid Götiska rummen. Där stod jag också och
slungade ut ett kraftigt: Mina damer och herrar! ...

Under tiden hade emellertid Hjalmar hunnit visa sig i
salongen och det blev ett applåderande utan like, allt medan
undertecknad stod som ett spektakel och fäktade med armarna och
skrek: Mina damer och herrar! ...

Ingen enda kotte tog notis om talaren, alla hängde med ögonen
fast vid Hjalmar. Denne tog också utan vidare taktpinnen,
medan »talaren», röd av ansträngning, klev ned från stolen.

Den gången slapp publiken billigt undan.

</chapter>
<chapter name="XLV. Svensk skämtpress under 25 år. — Egna erfarenheter
och andras. — När Sverige på en gång hade tio
skämttidningar. — Kristidens skövling bland skämtets blad, men
också något om självmordsförsök av samma blad. — När
skämtbladen voro luktrativa affärer och hur det kom sig,
att de började upptaga annonser.">

<table o c><td>XLV.</table>

<i>Svensk skämtpress under 25 år. — Egna erfarenheter
och andras. — När Sverige på en gång hade tio
skämttidningar. — Kristidens skövling bland skämtets blad, men
också något om självmordsförsök av samma blad. — När
skämtbladen voro luktrativa affärer och hur det kom sig,
att de började upptaga annonser.</i>

S. k. periodiska skämttidningar kan man egentligen först spåra
i slutet av 1700-talet, och själve <i>Carl Mikael Bellman</i> utgav en
dylik, kallad »Hvad behagas», en skämtpublikation med så
förnäma medarbetare som <i>Kexél</i> och <i>Lidner</i>. Någon större
livslängd fick varken denna eller följande alster i samma stil. Först
med »<i>Kapten Puff</i>», som utgavs 1855 av <i>Carl Henrik Rydberg</i>,
kan en svensk skämtpress anses fått fast fot. Den
publikationen levde i över ett 10-tal år, innehållande bidrag av bl. a. <i>Lars
Johan Hierta, August Blanche, C. A. Adlersparre</i> samt, en
kortare tid, <i>Johan Gustaf Schultz</i>.

Den som hade den verkliga lyckan med sig var träsnidaren
<i>Gustaf Wahlbom</i>, som den 14 febr. 1862 gav ut första numret
av Söndags-Nisse under redaktörskap av <i>Reinh. Göthberg</i>. G.
efterträddes snart nog av <i>Johan Gustaf Schultz</i>, som vid sin
död 1869 efterträddes av <i>Birger Schöldström</i>. Det var under
tysk-franska kriget, och som Sch. ej fullt gillade det då
gällande avguderiet av allt franskt, uppstod vissa
meningsskiljaktigheter, och så blev <i>Frans Hodell</i> »Snisses» redaktör. Detta
1871.

Sju år efter S.-N. kom <i>Kasper</i> ut. Det var den då som
teaterförfattare, men framför allt sagoberättare, bekante <i>Richard
Gustafsson</i>, som stod för detta vårt andra skämtorgan i
Sverige. Det var mycket knogigt for vännen Richard G. att hålla
företaget uppe, men så småningom fick Kasper fast fot även
den, och det är att bemärka, hur man, ännu sedan Nya Nisse
kommit till som nr tre i skämttidningsraden, hörde folk säga:
»Ge mej skämttidningarna.»

Den snälla cigarrbodfröken (den tiden distribuerades våra
tidningar uteslutande i cigarrbutikerna) slog in alla tre bladen
och ingen kom sig för att finna något märkvärdigt i saken. De
kostade då samtliga 10 öre st.

1890 dog Frans Hodell, och som pretendent till hans tidning
uppträdde brodern <i>Julius Hodell</i>. Den senare hade i flera år
som kamrer skött »Snisses» affärer och hade lyckats med hjälp
av en välskött annonsbilaga få tidningen större och helt visst
mera begärlig. Det är en historia för sig hur det kom sig att
den svenska skämtpressen blev annonsorgan.

Julius Hodell, vilken medarbetade även i tidningens spalter,
under sign. Joel och Julius, var dock innerst en mycket driven
affärsman och han hade en gång föreslagit sin broder Frans
att få skarva till Nisse med ett lika stort annonsark. Han
skulle dela tryckningskostnaderna samt i mån av utrymme förse
bilagan med en liten följetongsstump samt minst en skämtbild
pr sida.

Förslaget antogs och Nisse utkom 1881 i åtta sidor, ett rätt
så imponerande format i gamla dagar. Samarbetet mellan
bröderna var det allra bästa, detta änskönt ryktet förklarade,
att det var brodern Julle, som förtjänade mest på bladet. Det
var också gyllene tider i fråga om annonstillströmning dessa
år. Primo annonserade de utländska lotterierna kolossalt.
Sekundo voro hrr vinhandlare och tobakshandlare mycket
villiga annonskunder. Tertio kunde det inträffa, att vissa
politici förde en ganska kostsam polemik på annonssidorna. Vid
här omtalade tillfälle var det L. O. Smith och J. W. Smitt,
vilka hyvlade om varandra spalt på spalt, allt som allt utmärkta
inkomstkällor i annonsväg.

Det blev emellertid en s. k. fnurra på tråden inom det Frans
Hodellska stärbhuset och de båda döttrarna förklarade sig
beredda att själva övertaga Nisse, vilket också skedde med
<i>Karl Schöldström</i> som redaktör. Man kan förstå, att detta
skulle väcka överraskning hos farbrodern, som medverkat i
många år. Han erbjöd sig köpa tidningen för, vad det har sagts,
12,000 kronor, men fick avslag. Det var i bitterheten över
detta avslag, som han helt sonika tog ut tillståndsbevis på —
»Nya Söndags-Nisse».

Det kom aldrig ut mer än ett litet enkelt provtryck på den
skämtavisen, men den 24 okt. 1891 kom <i>Nya Nisse</i> ut, nr tre
i raden av stockholmska skämtblad.

Denna senare publikation medförde nyheten dagspolitiska
bilder på första sidan, vilken idé sedermera blev bärande för
de stockholmska skämttidningarna.

Sitt största stöd hade N. N. härvidlag i Birger Schöldström,
vilken i flesta fall gav idén till den dagspolitiska bilden,
varjämte hans s. k. spetskulor inuti tidningen, oftast verkligt
litterära, hade en trogen läsekrets.

I S.-N. hade <i>Hugo Valentin</i> blivit redaktör, och det måste
sägas, att valet överraskade. Vem i all världen var mannen?
hördes det litet varstans. Att han var affärsman, visste man,
men vad hade det med skämtet att göra? Det avslöjades snart
nog, att V. var en mycket påhittig man, klippt och skuren till
just skämttidningsredaktör. Han var politiskt intresserad och
vaken när det gällde dagsnytt. Fick han så <i>Albert Engström</i>
med sina förträffliga teckningar och S.-N. blev verkligen, vad
den älskade kalla sig, »Sveriges skämttidning». Man hörde
en tid mindre av de andra, änskönt de gott höllo sig uppe i
den stora konkurrensen; duktiga upplagor hade de synbart
allihop och särskilt tycktes Kasper, tack vare <i>Vicke Andréns</i>
förnämliga tecknarkonst, grundlagt sin stora popularitet ute
i bygderna.

Men vännen Albert Engström satte snart nog fötter under
eget bord och den 11 mars 1897 kom <i>Strix</i> ut. Det var en
mycket lycklig start och man kunde med en viss rätt fråga
sig hur det skulle gå med konkurrenterna. Men det var ingen
fara på taket, som det heter. Vår snälla publik tålde gott vid
fyra skämtalster.

Det skulle emellertid komma än fler. Först då <i>Kläm</i>,
vilken en tid redigerades av <i>Ninian Wærner</i> och avsåg att skaffa
     <img r><i>Hasse Zetterström.</i></img>
oss en billighetstidning — liksom
inte skämttidningarna redan voro
billiga nog. Vid Ninians död blev
<i>Johan Lewart</i> (sign. Satyr) Kläms
redaktör och med hans hjälp, plus
några andras, hölls tidningen vid liv
ett 10-tal år.

Plötsligt blev det ny
palatsrevolution i gamla »Snisse» och <i>Hasse
Zetterström</i> inträdde 1901 som
redaktör efter Hugo Valentin. Hasse
hade på den tiden en utomordentlig
hjälp i <i>Oscar Andersson</i>, som nu
arbetat sig upp till snart sagt
mästerskap.

O. A. var en ovanligt
intressant person även och historierna
om honom äro många, men framför allt roliga. Till raden av
dessa kunna följande två läggas: O. A. var inbjuden av den
alltid vänsälle hotelldirektören <i>Leonard Linden</i> i Katrineholm
att bekika Norrköpingsutställningen. Vi voro en hel del
Stockholmsjournalister, för övrigt, och enligt programmet skulle vi
efter den charmanta middagen i N. avresa till Katrineholm.
Men det befanns att det sent på natten endast gick ett
godståg, och ett dylikt får ej medtaga passagerare. Dock, om vi
voro riktigt tysta samt smögo oss upp i en godsvagn så ingen
såg oss, skulle vi få medfölja, lovade den hygglige stinsen,
dock — tystnad framför allt.

Vi kommo också osedda upp i en kreatursvagn, dit en
stationssoffa flyttats in, och kunde med ro se den korta resan
till mötes. Tysta som Egyptens präster sutto vi där och
avvaktade att komma ut från stationsområdet, då plötsligt O. A.
rusade upp, började sparka på golvet och springa halvvägs
upp utefter väggarna, samtidigt han upphävde de mest
djuriska läten.

»Va i ... Oj, oj, oj! ... Var tyst! ... Va ä' de' me' dej?»
hördes från oss alla.


»Jag är <i>boskap!</i>» svarade O. A. lugnt.

Vi åkte ju i en boskapsvagn ...

O. A. blev en annan gång ombedd att rita av en person i
sällskapet, denne ville ha ett »minne», något som O. A. med
all rätt hatade.

»Sitt då!» sade han slutligen och efter ivriga påstötningar.
»Inte så ... Så ... Nä, så där! ...»

Han placerade offret och började rita i sin skissbok. Det
var vid kaffet, och O. A. liksom vi andra smuttade ideligen
på bordets våta gotter — endast han, som skulle avritas, fick
intet. Han skulle sitta absolut stilla.

Efter en god halvtimme slog O. A. igen boken.

»Får jag se», bad »offret».

»Sedan ... När det blir utarbetat», dekreterade »avritarn».

Och vi logo, vi, som sett ritningen. Den upptog nämligen
träd och husgavlar, bråten och staket i närheten men inte ett
streck av den som setat en halvtimme i stram givakt.

— — —

I juli 1901 utgavs <i>Puck</i> under Valentins redaktörskap och
med åtskilliga av »Snisses» gamla medarbetare, bl. a. <i>Edvard
Forsström</i>, vilken vid det laget just hunnit teckna sig in i
publikens gunst och lyckats skapa flera populära typer av dåtida
celebriteter. Puck var både kvick och rolig på sin tid. Särskilt
skola kåserierna av red. själv, dem med »Stadsbudet 114»,
länge och med rätta ihågkommas. I Puck medarbetade även
allas vår <i>Vicke Andrén</i>.

Valentin blev pressattaché i London och Puck svängde
om samt blev vår första politiska högerskämttidning. Det
var red. <i>Th. Wallbeck-Hallgren</i>, som då red för rusthållet,
och underligt måtte det väl ha känts för den gamle
högersmädaren Edvard Forsström att i ett nu blanda om dragen
på hrr dagspolitici, för att få fram det vackra på högersidan
och det fula på vänsterhåll.

På tal om partifärg, hade vi i juli 1901 fått en rent
socialistisk skämttidning, <i>Karbasen</i>, den där ståtade med icke mindre
än tre redaktörer: <i>C. Carlesson, Gerhard Magnusson</i> och <i>P. A.
Löfgren</i>. Bland tecknarna märktes <i>Artur Sjögren</i> och <i>Paul</i>
<i>Myrén</i>, den senare bekant från
Kläm. Ett par år var Gerh. M.
ensam redaktör, eller till 1905, då
tidningen övertogs av boktryckaren.
Slutet på Karbasens saga blev rätt
så dramatiskt, i det den råkade ut
för ett tryckfrihetsåtal, blev fälld,
varpå myndigheterna behagade bura
in tidningens ansvarige redaktör på
själva julaftonen.

<img r><i>Karl Benzon.</i></img>

Emellertid hade här uppstått ännu
en skämttidning, kallad <i>Piccolo</i>,
utgiven av Förgät-Mig-Ej-redaktören
Andreas Hasselgren.

Den var dock rätt så blygsam i
starten, jämförd nämligen med
<i>Kurres</i> ankomst till denna snöda
skämttidningsvärld. Kurre hade
bokförläggaren Silén som »rygg» och två sådana pampar som dr
<i>Dan Bergman</i> samt <i>Knut Stangenberg</i> till fäder. Det
berättades på sin tid otroliga siffror rörande Kurres upplaga,
och en rolig Kurre var det nog i begynnelsen, men »opolitisk»,
som den utgav sig vara, fick den nog aldrig det riktigt fasta
greppet i publikens hjärtan.

Kurre köptes slutligen av tecknaren <i>Paul Myrén</i> och blev nu
en smula mera »gaddig», men då hade de dåliga tiderna inträtt
och Kurre upphörde 1916.

Efter vi nämnde »gaddig», hade här uppstått ännu en
skämttidning, »<i>Naggen</i>», vilken, utgiven av <i>Erik Lindorm</i>, tycktes
vilja utveckla sig till ett slags svensk Simplicissimus, men även
det försöket strandade, och i mycket berodde väl den tidningens
avsomnande, som ock flera av kollegernas, att världskriget
inträdde, fördyrande omkostnaderna för framställandet av ett
skämtblad.

Dock vill jag tillägga, att våra skämttidningar redan 1912
begingo ett slags andlig harakiri, det var när de sålde sin
förstfödslorätt till direktör <i>Hultin</i>, skaparen av Nordiska förlaget.

Den finurlige direktören startade något som hette »Svenskt
skämtlynne», och för att få material till samma, uppgjorde han
om köp av våra skämttidningars gamla klichéer plus rätten att
reproducera gubbar och text ur samtliga redan utgivna
årgångar. Undertecknad förutsade offentligt, det var 1912, vart
det skulle bära hän — och dit gick det. Bokhandels- och
cigarrboddiskarna översvämmades i ett nu av hela berg av
25-öres-häften, 180 sidor »svenskt skämtlynne», bredvid vilka »berg»
de 8-sidiga skämtbladen togo sig rent ynkliga ut. Det var
solklart, att publiken skulle taga den digrare skämtboken, och så
kommo skämttidningarna in i det dödvatten, som skulle komma
att stå dem till halsen. Samtidigt med fördyrandet av tryck och
papper, kom slutligen monopoliserandet av såväl spriten som
tobaken. — De förnämsta annonskällorna tömdes och det vart,
snart sagt, bara lite tandvatten kvar att uppehålla livet med.

Det är att märka, att Kaspers redaktör, Rich. Gustafsson,
aldrig gick med på att sälja någon slags reproduktionsrätt, och
att han egentligen var den som bäst red ut stormen under
krisåren. Efter hans död kunde hans arvingar också betinga sig
ett ganska respektabelt pris av firman <i>Åhlén & Åkerlund</i> för
den då 50-åriga Kasper.

— — —

Härmed har undertecknad råkat slinka in på den del jag
själv tagit i skämttidningsarbetet.

1893 blev jag medarbetare i Nya Nisse och 1908 redaktör
för samma blad. Det var detta senare år en mördande
konkurrens och det gällde att följa med i galoppen. Starten var skam
till sägandes inte pjåkig alls. Jag hade först och främst stödet
av <i>Birger Schöldström</i>, så hade jag som medarbetare bl. a.
<i>Conny Burman, Bob (Karl Benzon)</i>, berömd för sina s. k.
dårdikter. Jag vågade mig på permanent 2-färgstryck samt hade i
<i>Leon Welamson</i> en utmärkt förstasidstecknare. När W. blev
upptagen med sitt skolarbete, ritade Paul Myrén första sidan
till allmän belåtenhet. Redan nr 3, ett spårvägsnummer
lyckades så bra, att det måste tryckas en ny upplaga. Ett hak var
förstås storstrejken 1909, vilken hotade att med sin
typografstrejk strypa även det s. k. fria ordet. Men icke <i>ett</i> 
nummer av N. N. hejdades. Med boktryckarens plus min egen
kännedom i det vällovliga konstförvantsyrket, klarade vi ut
ett nummer varje vecka. Av dessa nummer blev ett s. k.
storstrejksnummer föremål för de höga herrarnas i Folkets hus
särskilda vrede. Det blev bojkottat av höga rådet närmast
på grund av en teckning föreställande <i>Hjalmar Branting</i>
sittande i en skranglig droska, vilken droska kördes av den i
samma dagar synnerligen ryggradslöse överståthållaren
<i>Robert Dickson</i>.

<img><i>Från storstrejkens dagar.</i></img>

»Vart får jag köra?» frågade körsvennen.

Och svaret blev:

»Kör vart fan ni vill, det går åt helvete i alla fall!»

Det slog ju på sätt och vis in, men i Folkets hus såg man
inte teckningen med goda ögon.

— — —

<img l><i>Aron Jonasson.</i></img>

<i>Aron Jonasson</i>
medarbetade i Nya Nisse
från 1 juli 1909, och
om han än inte alltid
ville stå med hela sitt
namn för de bidrag,
han insände, var hans
medarbetarskap högst
värdefullt för
tidningen. Och det var
dessutom gott att ha en
gammal tränad
skämtare sådan som Aron
vid sin sida.

Vi träffades den
tiden som oftast under
hans Stockholmsvisiter
och jag minnes hur han
vid en liten fest
hemma erbjöds att ligga
kvar för att slippa fara
sent till hotellet.

»Farbror skall få det 
bästa rummet vi ha!» förklarade värdinnan.

»De' lägger jag mej inte i!» var Arons lika korta som
snabba svar.

— — —

Jag minnes en tecknare den tiden, som hette Göthe. Han
uppvaktade synnerligen flitigt och oftast med rätt så
mögliga texter under teckningarna.

Undertecknad frågade också en gång under det jag
synade tecknaralstret:

»Ska herr Göthe ha femtio öre i hittelön för historien här?»

G. gick, synbart djupt förnärmad. Men han måtte haft
lätt att förlåta, ty dagen efter var han uppe med en ny
teckning. Man såg redaktören själv och jämte honom — Göthe.

Under teckningen stod som text:


Redaktören till tecknaren: »Ska herrn ha femti öre i
hittelön för den här gamla historien?»

Göthe fick tjugufem kronor för sitt fyndiga påhitt och
båda logo vi ett gott leende, när vi skildes åt.

<img><i>Redaktören</i>, till tecknaren: »Ska herrn ha femti öre i hittelön för den här gamla historien...?»</img>
— — —

En del av våra tecknare leva enligt undertecknads
mening i ett rent nödtillstånd. De skola icke allenast rita en
utmärkt sak, de ska skaffa en utmärkt kvick text till
teckningen även. Det är nämligen endast ett fåtal tecknare i en
skämttidning som åtnjuter förmånen att bli matade med
texter av redaktionen. De yngre, de, som vilja kravla sig upp
på en mera betrodd platå, få allt ha öronen öppna ute i 

världen för att kunna uppsnappa det eller det infallet, som sedan,
illustrerat, redaktionen, närmast redaktören, får äran av.

Deras väg i ungdomens dagar är också rätt så törneströdd,
och Albert Engström kan för visso med gott humör minnas,
hur han blev utkastad av Nya Nisses redaktör, Julle H.,
när han, Engström, begärde hela tre kronor för en teckning.
Ursäktad må väl också en och annan av de unga vara, när
han i penningnöd hugger en text ur någon gammal årgång
för att klara skivan för dagen. Det får väl anses som den
bistre redaktörens fel, att ej samme redaktörs minne
omfattar samtliga par hundra årgångarna av Sveriges
skämtpress.

Denna skämtpress för övrigt, som en gång räknade icke
mindre än 10 (tio) på en gång utkommande skämttidningar,
om vi nämligen medräkna den obscura skämtditon <i>Skallran</i>,
vilken hade en verkligt flott utstyrsel och bra teckningar,
men vars innehåll påminde om en del numera florerande
»gazetter».

Nya Nisse övertogs av ett a. b., och så var <i>den</i> färdig,
det var 1918. Med det återstod här enbart de tre:
Söndags-Nisse, Kasper och Strix. Och det torde väl anses gott räcka
till, då t. ex. Finland har <i>en</i> samt Danmark och Norge <i>två</i>
vardera, ja, aldrig ha haft fler.

Men, liksom man säger, att där de flesta kyrkorna finnas,
där finns den mesta synden, så kan man säga, att där de
flesta skämttidningarna givas ut, där är väl också det goda
lynnet som störst.

</chapter>
<chapter name="XLVI. Tjugufem år vid Södra teatern. — Glada och ledsamma
intermezzon. — Hur helaftonsrevyerna kom till. — Gamla,
kära favoriter. — Ett vad med Victor Lundberg.">

<h2><small>XLVI.</small></h2>

<i>Tjugufem år vid Södra teatern. — Glada och ledsamma
intermezzon. — Hur helaftonsrevyerna kom till. — Gamla,
kära favoriter. — Ett vad med Victor Lundberg.</i>

Det var 1899 som min första revy på Södra teatern, »<i>Den
stora strejken</i>», uppfördes. Det är sålunda med ett litet
jubileum jag kan avsluta dessa »minnen och anteckningar».

Det har på annat ställe sagts hur den revyen kom att rädda
teatern och så att säga utgjorde ett bokslut vad gäller den
oförglömmeliga tid, då teatern uteslutande styrdes i
folklustspelets tecken.

Väl tillkom en liten avslutningsrevy, även den av
undertecknad, och kallad »<i>De husvilla</i>». I revyen i fråga
figurerade ett antal av de typer, som under fyrtio år lockat
stockholmarna upp till Söders höjder. Det var också ett ändlöst
jubel, som sista kvällen hälsade favoriterna på scenen.

Teatern var utdömd och skulle helt byggas om, en
ombyggnad, vilken skedde under den glade arkitekten <i>John
Brandels</i> ledning. Med det avträdde den gamla firman Gustaf
Bergström-Richard Wagner från skådeplatsen och <i>Albert
Ranft</i> övertog Södran.

Hösten 1901 invigdes den nya scenen av direktörens
resande dramatiska avdelning. Efter den kom den resande
operettavdelningen med själva <i>Rosa Grünberg</i> i têten.

Någon nyårsrevy var ej att tänka på det året. Men året
därpå hade dir. Ranft och undertecknad en överläggning,
varvid jag framkom med förslaget att skriva en helaftonsrevy.
Förslaget mötte ett visst motstånd, och jag minnes så väl
hur vi bägge i timtal gingo fram och tillbaka i en av 
Kungsträdgårdens alléer, diskuterande experimentet att våga bjuda
stockholmarna på helaftonrevykost. Den långa diskussionen
slutade med dir. R:s plötsliga fråga:

»Vill du omarbeta 'Andersson, Pettersson och Lundström'?»

<img><i>Södra teatern före 1899 års ombyggnad.</i></img>

Jabevars! Nyåret 1902 gavs också Frans Hodells
odödliga folkpjäs med sådana favoriter i huvudrollerna som <i>Oscar
Bækström</i> (Lundström), <i>Victor Lundberg</i> (Pettersson) och
<i>Justus Hagman</i> (Andersson). Det blev en mäktig succès och
programmet höll sig uppe i minst tre månader. Frampå
hösten var jag så framme med mitt förslag om helaftonsrevy.
Då gick det igenom. Och nyårsdagen 1903 gavs »<i>Damen med
masken</i>», revy i 4 akter i vilken <i>Victor Lundberg, Bror
Olsson, Elis Olsson</i> (nu Ellis) och <i>Knut Nyblom</i> uppburo de
mera krävande herr-rollerna, utmärkt sekunderade av bl. a.
<i>Hildegard Harring</i> och <i>Maja Johansson</i>, den senare en
mycket söt maskerad dam.

Revyen det följande året hette »<i>Gubben i Renberget</i>» och
gav vännen Ellis tillfälle att imitera <i>Arvid Ödmann</i>, vilket
han, för resten, gjordes
alldeles briljant. Man
kommer helt visst ännu
i dag ihåg hans
»Lycklige John och stackars,
stackars jag.»

<img r><i>Maja Johansson i »Damen med Masken».</i></img>

Apropå, den kupletten,
möttes Arvid Ödmann
och undertecknad vid en
middag varvid den
berömde sångaren utbrast:

»Jag har hört
berättas, att du imiterar mej
i din revy, men gärna
det, ty det är
naturligtvis endast de allra
förnämsta talangerna man
imiterar ...»

»Gubben i Renberget'
blev nog en framgång,
men den verkliga
revyframgången kom dock
först året efter, 1905,
och hette »Stockholmsluft».

Det var det året som Södra teatern blev stockholmarnas
speciella nyårsdagsnöje. Revyen, i vilken särskilt Ellis samt
fru Harring och <i>Tyra Leijman</i> slogo mycket an, blev så pass
populär, att man måste köpa biljetter flera dagar i förväg,
och d. v. kronprinsen, nu Sveriges konung, såg revyen t. o. m.
två gånger, vilket bidrog att än ytterligare stadga framgången.

När den revyen uppfördes tjugufemte gången bjöd,
traditionsenligt, förf. på ett glas över lag inne på scenen. Teaterns
underregissör <i>Adolf Blom</i> yttrade plötsligt vid det tillfället:

»Ja tänk, den första juni går den här revyen för
hundrafemtionde gången!»

Alla logo åt hans tokiga infall och dir. Ranft sade högt:

<img l><i>Tyra Leijman i »Stockholmsluft».</i>
(En rolig karikatyr av Oskar Andersson.)</img>

»Ja, går den här revyen
hundrafemtio gånger, då ska ni få recett både
hundrafemtionde och hundrafemtioförsta.» 

Stycket gick det antalet gånger, Blom
spått, och recetterna inbringade de
medverkande ungefär 80 kr. var.

De följande åren följde oss samma
lyckliga stjärna, revyen »<i>Kalle Munter</i>»
spelades även den 150 gånger eller
säsongen ut.

Jag minnes såväl hur vid
generalrepet på den revyen vännen Victor
Lundberg äntrade över parkettbänkarna ned
till bänken där författaren satt och
yttrade:

»Fe-femti fulla hus en suite ... Vi
slå vad om femti kronor ...»

Vadet ingicks med glädje — och
Victor vann. Femtionde kvällen stod ett
kuvert på hans sminkspegel och i
kuvertet låg slanten plus en liten vers,
vill minnas ungefär så:
<poem>
Det lapp på luckan varit har
på femtigångsetappen.
Nog sagt, den saken den är klar
och här, här har du »lappen».
</poem>

Med nyåret 1907 inträdde den
sensationen, att Södra teatern hade salongen
utsåld minst en månad före premiären.
Det hade blivit en slags kutym bland det revyälskande
Stockholm, att tillbringa nyårsdagens afton på gamla Södran. Man
gick kotterivis, oftast sedan man ätit en glad middag på
Rydberg, och så småningom blev under årens lopp teatern
den traditionella platsen för det verkligt glada Stockholm.
Man beställde biljetter t. o. m. ett år i förskott, för att vara
riktigt säker, vilket lett dit, att en premiär på Södran 
numera visar samma glada
nunor på särskilt parketten. År
ut och år in ser man varann,
endast sjukdom eller, ännu
värre, döden, har förmått
göra luckor i denna fasta
publiksamling. Södra
teaterns vänliga
biljettförsäljerska, fru <i>Henricson</i>, kan
berätta synnerligen drastiska
exempel på hur man använt
alla möjliga tillåtna medel
för att tillskansa sig en
biljett eller fler till nyårsdagens
premiärer.

<img r><i>Elis Ellis i »Stackars Olsson».</i></img>

1907 gick »Stackars
Olsson» f. f. g. Författaren
hade vänligt frågat vännen
Ellis, om han tillät namnet
ifråga, och fått ett
»naturligtvis» till svar. Emellertid
torde det där »stackars
Olsson» kraftigt bidragit till att
den populärare sångaren året
efter kallade sig Ellis.

Så när hade emellertid det
stycket, som dock gick
säsongen ut, blivit ett rätt så
kännbart fiasko. Mot sista
aktens slut och när man så
att säga ansåg stycket
räddat, uppstod plötsligt
stagnation på scenen. Man visste
synbart varken in eller ut och
började tala i munnen på
varandra. Vad i Herrans
namn har hänt, undrade 
     <img l><i>Oscar Textorius som nr 30 Gustafsson.</i></img>
direktion och författare. Emellertid
kom plötsligt vännen Ellis in och
föste ut de bortkomna stackars
uppträdande samt sjöng en kuplett
»Svenska och franska», varefter
jämnvikten var återställd och revyn
räddad. Vad hade då hänt? Jo, en
av de uppträdande artisterna hade
på grund av någon slags
tankefrånvaro helt enkelt gått ned i logen och
— sminkat av sig. Långt innan
stycket var slut och förgätande att
han både hade en kuplett och
åtskilliga repliker att framföra.

»Jag tänkte gå ut i salongen och
höra hur stämningen var»,
ursäktade han sig med.

På en premiär och då han själv
inte avslutat sin roll i stycket.

— — —

Det var i sanning ett pampigt garde
medverkande krafter den tiden på
Södra teatern, därmed naturligtvis
inte den ringaste skugga kastad på
de ärade artister, vilka numera spela
revyen med den äran. 1907 års spellista bär namnen:
<i>Hildegard Harring, Tyra Leijman, Lia Noré, Helfrid Lambert,
Esther Textorius, Math. Caspér</i> och <i>Mia Gründer</i>, samt bland
herrarna: <i>Elis Ellis, Oscar Textorius, Emil Adami, Sigurd
Wallén, Ernst Norée, Norman</i> och dazu en liten elev kallad
<i>Wire</i>, vilken senare spelade »småroller». Han var nämligen
en helt liten pojke, en pojke med gry dock, och många
minnas honom nog som poliskonstapeln i »<i>Kalle Munter</i>», han
som sjöng: »Haver ni sett till någon misstänkt figur?» Vid
teatern blev han emellertid ingenting, han så att säga växte
från sin uppgift desto större han blev.

På tal om vännen Adami, glömmer jag aldrig en liten 

monolog, han höll under en
slutparad, när »Nr 30 Gustafsson» gavs.

Han trodde han talade för sig
själv, men de närmast honom
stående uppfattade hjärtesucken och
den löd:

»I två år har jag varit vid
Operan, i två år har jag studerat sång
i Paris och nu är jag dyngåkare på
Södran ...»

Han spelade egentligen en sopkarl
i stycket och den rollen gjorde han
förresten som en riktig karl, om
uttrycket tillätes. Året efter »Nr 30
Gustafsson» fick Adami dock en
huvudroll — fast han inte hade ett ord            
att säga.

<img r><i>Gunnar Lundberg.</i></img>

Han spelade »Konstgjorda Svensson» och gjorde denna
stumma roll till en synnerligen glansfull figur, en som sent
skall glömmas. Det året hade Södrans personal tillökats med
<i>Georg Blomstedt, Stassa Vahlgren</i> och <i>Victor Sonnander</i>. Det
var i sanning en trio att spränga även tråkighetens berg med,
och många glansfulla år följde också för den kära Södran,
Vad Sonnander beträffar, kom han till Södran snart sagt av
en slump. Han hade intet engagemang och uppsökte
<i>Gunnar Lundberg</i>, Södrans dåvarande duktige kamrer, för att
få åtminstone något tillfälligt att göra. Revyen »Konstgjorda
Svensson» var då halvrepeterad, men man beslöt låta S. göra
en liten biroll, som teaterns inspicient <i>Robban Wahlberg</i>
hade fått på sin lott, emedan ingen annan kraft var ledig.
Sonnander repeterade rollen, en tjuv, och med ens fick
regissören August Warberg och författaren klart för sig, att
här var något att göra en verklig revyfigur av. Rollen
ökades till, en kuplett skrevs och av tjuven, vilken förut stått
i skymundan, blev nu en mycket dominerande figur. Många
minnas förvisso S:s och Stassa Vahlgrens dans
»Spiskroksvalsen» samt Stassas replik: »Fy, tjuven då!» ...


<img><i>Lyxrevy 1917. Slutbaletten i »Spasmiga Vahlund».</i>
(Teckning av Gunnar Widholm.)</img>

Ja, Stassa V. och Sonnander blevo sedermera i många
år de bärande, särskilt värda att minnas i revyen 1910:
»<i>Tokiga Amelie</i>», där de framställde »Balen på bakgården».

Stackars Sonnander lades emellertid snart nog ned på
sjukbädden, och teatern miste en den mest dragande komiska
kraft samtidigt som kamratkretsen miste en ovanligt
sympatisk vän, den där aldrig gick i vägen för någon och ingen
ovän hade.

<i>Ernst Fastbom</i> hade nu knutits vid Södran, och i
nyårsstycket 1911 »<i>Spasmiga Vahlund</i>» spelade han Vahlund. Även
<i>Axel Hultman</i> hade blivit engagerad och Södran kunde
alltjämt hålla revyfanan högt.

Särskilt i »<i>Stockholmsgask</i>» 1912, utmärkte sig H. för sin
briljanta framställning av August Blanche och sin utmärkta
mask som Daniel Fallström. Det blev härefter Axel 
Hultmans uppgift att i olika revyer
framställa bekanta Stockholmstyper,
av vilka vi böra ihågkomma hans
porträttlike Jacobi plus Lars
Stendahl och d. v. sjöministern Jacob
Larsson.

<img r><i>Kamrer Vilh. Gottschalk.</i></img>

Det är här på sin plats att
påminna om det oerhörda arbete, som
under en revys inövning vilar på
kapellmästaren. Södra teatern har
under dessa 25 år endast haft <i>två</i>
kapellmästare: <i>Birger Andersson</i> och
<i>Max Uyma</i>. Bägge voro i sitt
slag utmärkta medarbetare, vilkas stora
möda, som oftast icke omtalats i
recensionerna eller ens på jubiléerna.

I 1913 år revy »<i>Sankt Jönsson och
draken</i>» gasterade Elis Ellis, hans hittills sista uppträdande på
Södran. Vi skola emellertid sent glömma Ellis' mästerliga
kuplettsång och det kan gärna i sammanhang härmed erkännas, att
kupletterna i en revy direkt skrivas för framställarna. En
utmärkt kuplettsångare — en utmärkt kuplett. Frånsett att
sångaren även kan göra en svag kuplett njutbar, är det dock som om
framställaren inspirerade författaren och det är för övrigt inte
värt att försöka purra på favoriterna en mindre lyckad
kuplett, de uttala ganska tydligt sin kritik, och <i>tvingas</i> de
sjunga en sång, de ej tycka om eller »gilla», som det heter,
blir sången sannerligen inte långlivad.

I revyen »<i>Stockholmsflugor</i>» 1914 blev intimiteten med
publiken i salongen först inledd. Under kupletten »Här ä'
inget knussel», kastades det ut hela nävar med »pengar» i
salongen och under en lustig avklädningsscen, som Hultman
hittat på, slängde han även byxor, väst och klocka ut i
salongen. En eller annan i salongen protesterade smått, men
flertalet var med på noterna, och i revyn året efter,
»<i>Stockholmsjobb</i>», arrangerades ett ordentligt snöbollskrig mellan scen och
salong.

</chapter>
<chapter name="XLVII. Näst sista kapitlet, handlande om flydda, glada
teaterminnen. — Några teateranekdoter. — Det gamla gardet faller,
nya krafter rycka in. — Sufflösens vedermödor och en
spännande situation. — Om trogna teaterbesökare.">

<h2><small>XLVII.</small></h2>

<i>Näst sista kapitlet, handlande om flydda, glada
teaterminnen. — Några teateranekdoter. — Det gamla gardet faller,
nya krafter rycka in. — Sufflösens vedermödor och en
spännande situation. — Om trogna teaterbesökare.</i>

Under loppet av femton år hade Warberg, Lundberg och
undertecknad hållit samman. Varje måndag under säsongen
brukade vi träffas vid en liten middagshippa, och de
dagarna fingo, tack vare dessa nämnda vänner, ett skimmer av
glädje över sig, vilket ännu icke bleknat. Man längtade till
den enkla lilla festen och för den än kvarlevande i trion stå
samma fester i oförgätlig dager. Det blev mycket tomt efter
August Warberg och Gunnar Lundberg.

Vilket allt inte hindrar att traditionen med middagarna i
fråga ännu fortlever. I stället för här nämnda har
middagssällskapet ömsevis bestått av Axel Hultman, Adolf Blom,
Ernst Fastbom samt Sigurd Wallén och Vilhelm Gottschalk,
den senare Södrans kamrer efter Gunnar L.

— — —

Med revyen »Tokstollar» var ett litet knep förbundet,
vilket nu kan avslöjas: »revyen hade premiärdagen intet namn.
På affischen stod ett frågetecken, vilket för övrigt inte kunde
ett dugg inverka på publikfrekvensen, då ju, som förut sagts,
biljetterna voro utsålda ett år i förskott.

Orsaken var den, att här i Stockholm uppstått ett med
Almkvist & Wicksell konkurrerande programtryckeri, vilket
uppsnappade teatrarnas personallistor och sålde programmen
billigare. Direktionen ansåg sig förpliktad att skydda firman
A. & W. och så sattes Södra teaterns revynamn plus
personal inte ut på affischen. Konkurrensen utanför 
     <img r><i>Axel Hultman som teaterdirektören i
     »Stockholmsflugor».</i></img>
teatergrindarna upphörde på den
grund premiärkvällen,
och publiken bereddes
i stället en liten pikant
överraskning: när
ridån för aftonen gick
upp, framträdde tio
unga damer, de där
sjöngo om att nu
skulle namnet på aftonens
program avslöjas. De
tio damerna hade på
kostymen ett slags
rullgardin i miniatyr och
när den drogs upp,
blottades en stor
bokstav. Som damerna nu
stodo uppställda blev
ordet: Tokstollar.

Tricket försatte
publiken i gott humör
och gott humör blev det
sedan kvällen ut. Den
sorten har, tack och
lov, aldrig saknats på
gamla Södran under
revydagarna och det
vore otacksamt av
författaren, att ej i detta
sammanhang 
ihågkomma vännen <i>Bror Edv. Carlbaum</i> med ett tack. C. har
fått uppbära smädelse för sin högljutt deklarerade glädje på
revypremiärerna. Gemena anonyma brev har han mottagit
och som oftast har han desslikes fått figurera i tidningarna
samtidigt man kritiserat stycket. Men Bror Edvard har inte
låtit sig nedslå av något, han skrattar lika glatt alltjämt och
hans skratt tages upp med förtjusning av de agerande, ty


     <img l><i>Bror Edv. Carlbaum.</i></img> 
han skrattar <i>aldrig</i>, vad det heter,
på orätt ställe. Han har sina 
favoriter och deras prestationer njuter
han kolossalt av. När
icke-favoriterna uppträda, kan han vila sig
långa stunder. Och favorit hos
honom blir endast den med verklig
humor benådade. Det skall fastslås
detta. Vi bakom ridån veta det
sedan länge och det Carlbaumska
skrattet är i sanning mätande för
den verkligt goda, glada
prestationen.

— — —

Det visade sig vara ett gott trick
av författaren, att i en revy, det var
1914 i »Stockholmsflugor»,
presentera vännen Carlbaum livs levande
på scenen. Åtminstone trodde
publiken att det var den verklige
Carlbaum, då plötsligt det groteska
carlbaumska skrattet rullade fram över
parketten. Det befanns att det var
<i>Georg Blomstedt</i> som så förträffligt lyckats framställa vännen
C., och till bekräftelse fick man höra samma skratt eka från
scenen. Det blev ett jubel den gången. Alla måste skratta med
och så snart C. skrattade på sitt särskilda sätt, svarade
Blomstedt med samma skratt.

Att C. inte såg det lilla gycklet med oblida ögon, visar, att
han i egen hög person medverkade, då stycket gick 100:e
gången. När Blomstedt då gjorde sin entré, var det hans tur
att baxna — från andra sidan scenen steg nämligen den
verklige Carlbaum in. Påhittet väckte stormande munterhet och
det drog länge om innan Blomstedt kunde få fram sin
imiterande stamning, besvarad av det stammande originalet självt.

— — —

Vi talade om revyen »Tokstollar» och undertecknad vill

     <img r><i>Georg Blomstedt.</i></img>
minnas att det var i den revyen
spjuvern Axel Hultman tillät sig ett
litet skämt med revyens båda
primadonnor, av vilka den ena nu är »sin
egen». De båda damerna brukade
regelrätt varje kväll få var sin
stora bukett av tvenne beundrare, de
hade, vilka senare voro snart sagt
permanenta åskådare. Buketterna
skulle, enligt god gammal teatersed,
naturligtvis visas i slutscenen och
på den grund lågo de framlagda på
ett träbord i kulissen, lätta att
komma åt vid applåden. H. hade
emellertid bundit ett snöre i de bägge
syskonbuketterna samt fäst snöret
om ena bordsbenet. Det i och för sig
oskyldiga påhittet blev av en storartad effekt. Damerna rusade
in mellan kulisserna, grepo var sin blomsterkvast och gjorde
entré på scenen — med bordet slängandes efter sig.

— — —

Vi nämnde om permanenta åhörare på teatern. Ofta är
naturligtvis orsaken till en och samma persons täta
teaterbesök beundran för primadonnan eller någon annan av damerna,
men undantag finnas. När revyen »Tutti-Frutti» gavs, satt
kväll efter kväll en ung man på samma plats i salongen, utan
att det kunde misstänkas vara någon som helst beundran för
det täcka damgardet, vilken föranledde besöken. När
stycket gick hundrade gången, mottog regissören Sigurd Wallén
en blombukett, han som de andra, men W. överräckte sin
bukett till herrn på parkett, under försäkran, att herrn i fråga
väl förtjänade en hyllning, ty han hade sett revyen — 92
gånger av de hundra.

Blomsteröverlämnandet mottogs med jubel, ej minst av den
blomsterhöljde själv.

— — —

Vid tanken på de unga täcka damer, som alltid prytt Södrans


scen, minnes undertecknad särskilt tre barfotadansande
damer. Icke för att de voro så täcka, icke heller för att de
dansade med bara ben, utan för att de en gång hotade med —
strejk.

De hade två kronor per kväll och fordrade resolut att få
<i>tre</i>, annars bleve det strejk.

<img><i>En nätt balett-ensemble ur Kristallsalongens sommarrevy 1922.</i></img>

»Men varför skall ni ha mer än kamraterna?» frågades det.

»Därför att vi dansa barfota.»

»Men dans är väl alltid dans.»

»Nej», svarades det i bestämd ton, »vi måste varje kväll
tvätta oss om fötterna, det behöva inte de andra ...»

Skälet godtogs och de fingo sin påökning.

— — —

Efter vi gjort en avvikning in på anekdoternas väg, är
följande annonshistoria inte pjåkig alls:

Undertecknad är, att börja med, absolut emot allt
annonserande eller puffande från tribunen och sådant som t. ex.

»Du ska få en flaska Lassa», har aldrig varit avsett som
annons och aldrig betalts med ens en flaska »Lassa». De mera
uppburna scenfavoriterna roa sig emellertid, författaren
ovetandes, att lägga in en eller annan annons i sin roll. Är
påhittet i fråga oskyldigt, får det sanktion och så kommer det sig
att publiken ibland överraskas av en reklam, för vilken
författaren är totalt främmande.

Nå, en kväll kom en av teaterns flitigaste habituéer upp på
scenen i en mellanakt och föreslog Axel Hultman att göra
en liten oskyldig puff för firman Piper-Heidsiecks champagne.
Det fanns ett tillfälle i stycket, då de agerande, det var Yngve
Nyqvist, hade att säga till en danslysten dam: »Jag tar inte
ett danssteg om ni inte bjuder på supé med champagne.»

Här tyckte vännen-habituéen det inte gjorde ett smack om
man tillade: Piper-Heidsiecks champagne. Det tyckte inte
Hultman heller, varför han lovade ombestyra den lilla
reklamen. I ersättning sändes det upp en flaska i H:s loge. Yngve
N. instruerades under champagnedrickning i logen och så
gjorde han sin entré, öppnade munnen och sade:

»Jag tar inte ett danssteg om ni inte bjuder på supé med
champagne, men det skall vara Pommery ...» 

Märket i fråga var vår habituées värsta konkurrent.

— — —

Det är sannerligen inte så lätt att komma ihåg en ändring,
gjord så där plötsligt.

Allas vår Anders de Wahl har en bror, en populär man, även
han, som för många år sedan beträdde den politiska banan och
på den grund kom att figurera med i någon liten smädevisa
i revyen. En dag ringde brodern Anders på och sade:

»Du, jag och ett kotteri går i kväll på revyen, stryk versen
om bror min, åtminstone denna kväll.»

»Käre, med största nöje, och för alltid till och med.»

Att direkt såra någon hade inte varit författarens mening.
Förf. talade så vid Calle Barcklind, att utesluta strofen och
det gick Calle med allra största nöje in på.

Den första strof, Calle började med den kvällen — var
just den om vännen Arvid ...


<img l><i>Sigurd Wallén i nyårsrevyn 1924.</i></img>

Så är det nästan alltid på en
teater, när en förändring plötsligt skall
ske i en redan länge inlärd roll.

— — —

Ibland hitta de uppträdande
själva på ett och annat guldkorn, vilket
tacksamt anammas.

<i>Eugén Nilsson</i> berättade en gång
i en tidningsintervju följande:

»Det var t. ex. den Norlanderrevy,
där Helge Karlsson och jag gjorde
två bergsprängare, som satt och
borrade ett spränghål. Men hur det nu
kom sig, råkade jag plötsligt dräpa
till Karlsson på fingrarna med
släggan. Det gjorde ont och han skrek
till ordentligt. Stort jubel i
salongen.

»Din hurrande attan», väste
Karlsson. »Ska du slöss?»

»Va gör det?» sade jag. »<i>Det
slog ju an!</i>»

— — —

Vi talade om Axel Hultman här
ovan. Han uppträdde som
Munkbrofru i revyen »Sankt Jönsson och
draken» samt hade en synnerligen
svår kuplett att sjunga med
refrängen. »Hopp alla käringar, hej, alla käringar!» ... Svår i så
avseende, att det var så oändligt knagglig meter. På <i>hundrade</i>
kvällen kom han för första gången blankt av sig. Där stod han
med sitt: Hopp alla käringar, hej alla käringar», utan att
komma vidare. Naturligtvis skulle han här haft hjälp av
sufflösen, men det var ju hundrade gången, glädjen var hög och hon
trodde att Axel bara grimaserade för att roa publiken. Hon
började hjärtligt skratta, hon med. Slutligen överraskades hon
av följande improvisation:


<poem>
»Hopp alla kärngar, hej alla kärngar,
jäklar i dej i ditt skåp!
Skall du ej ge mej, skall du ej ge mej
hjälp, ditt förbannade våp...
Hopp alla kärngar, hej alla kärngar»
</poem>

— o. s. v., så länge musiken höll på att spela.

— — —

Den, som alltid haft min stumma beundran, har varit
sufflösen på teatern. Hon skall ständigt vara på sin vakt, hon skall
vara parat att klara även de kinkigaste situationer och gud
nåde henne, om något, som kommer inom hennes rayon går
på tok. Under mer nervösa repetitioner kunna de agerande
som oftast säga en tokighet, genast är det sufflösens skull.
»Tala högre!» skriks det, för att nästa sekund ändras till:
»Skrik inte, människa, jag kan ju min roll!» eller: »Om jag
slipper höra sufflör, går det mycket bättre» och så slutligen:
»Varför i helsicke sufflerar ni inte!» ...

— — —

Konstifikt var det en kväll när revymanuskriptet råkade
vara utlämnat för avskrift och man måste börja spela utan
att ha sufflörmanus.

»Ta vilken jäkla bok som helst», befallde regissören, »men
låt inte de uppträdande ana något.»

Och där satt sufflösen med »Närkingarna» framför sig,
under det man sjöng och agerade revy på scenen. Hon
bläddrade och bläddrade, och allt gick utmärkt. Hade hon <i>inte</i>
haft en pjäsbok, hade man kommit blankt av sig på scenen.

</chapter>
<chapter name="XLVIII. Sista kapitlet, handlande, även det, om Södra teatern. —
Frestande anbud. — Om senaste revyn och dess plötsliga
försvinnande. — En uppläsning hemma hos direktören.">

<h2><small>XLVIII.</small></h2>

<i>Sista kapitlet, handlande, även det, om Södra teatern. —
Frestande anbud. — Om senaste revyn och dess plötsliga
försvinnande. — En uppläsning hemma hos direktören. —</i>

1915 hade Södra teatern gjort en kännbar förlust, den gode,
glade <i>August Warberg</i> hade gått att uppträda på en högre,
en allvarligare scen. Han hade under många, många år varit
teaterns regissör och som sådan vunnit allas hjärtan. Hans
säkra blick för teatern karakteriseras bäst med att det var han,
som avstyrkte att »Gamla Heidelberg» införlivades med
Södrans repertoar.

»Vi kunna inte ge den», hade han svarat sin direktör. »Giv
den i stället på Svenska teatern, där utrymme, men framför
allt passande krafter finnas.»

På Svenska teatern samt med Anders de Wahl och Astri
Torssell, blev stycket, som bekant en jättesuccès. W.
förmådde även sin direktör att uppskjuta det bestämda
avbrytandet av »Sten Stenson». Det Wigforsska spexet hade de
första veckorna visat sig allt utom dragande och nytt program
var färdigt. Detta senare kom inte fram den säsongen. »Sten
Stensson», som höll på att nedläggas efter ett tjugutal
föreställningar, gick flera hundra gånger och går ännu, fast till
glädje för en annan direktion.

Men en än större förlust gjorde Södran året efter, då
teaterns kamrer <i>Gunnar Lundberg</i> följde gamle August Warberg.

— — —

Efter »Tutti-Frutti» nyåret 1919 hade Södra teaterns borne
komiker <i>Eric Lindholm</i> tröttnat på att spela revy hela
säsongen igenom. Direktionen hade nämligen beslutit slopa
Södra teaterns gamla repertoar, den med folklustspel på hösten
och revy på våren, nu skulle det
givas s. k. revyfarser på hösten, ett
för personalen nog så krävande och
enformigt arbete.

<img r><i>Eugén Nilsson i nyårsrevyen 1924.</i></img>

I »Cirkus Jönsson» 1920 och
»Pigga gubbar» 1921, blev det <i>Eugén
Nilsson</i>, som jämte <i>Sigurd Wallén</i>
kom att uppbära de mera komiska
partierna. I revyn »Venuspassagen»
1922 blev <i>Valdemar Dalquist</i>
bunden vid Södran och välbehövligt var
det, ity direktör Ranft nu liksom
beslutit sig för att skrapa revyguldet
av sin gamla scen på Mosebacke
torg. Första början gjorde han med
förhyrandet av Mosebacke gamla
varietéteater, i avsikt att göra den
till permanent revyscen. Meningen
var absolut att flytta Södrans revy
dit och direktören höll en gång på
en större fest på Royal ett nog så
temperamentsfyllt anförande, för att
förmå undertecknad att flytta ned till
den nya teatern, kallad
Mosebacketeatern, men, när den sedermera
visade sig omöjlig samt
förlustbringande av direktören kallad
»Spottlådan». Jag nekade energiskt att flytta, hellre avstod jag från
hela äran.

Och nu äro vi inne på andra direktionens revyplaner:
Oscarsteaterns förvandling till revyscen. År efter år, och alltid
vid generalrepen, framkastade direktören hur litet
undertecknad förstod sin egen lycka, som ej skrev revyen till
Oscarsteatern, i stället för den lilla Södran. Jag skulle betänka vad
Oscarsteatern inspelade, jämfört med teatern på Söders höjder.

Jag svarade att Oscarsteatern var för stor, att det högre
honoraret var mig egalt, men framför allt var den förra 
teatern icke intim nog för en revy, varjämte jag profeterade, att
kritiken ej skulle komma att förlåta steget i fråga.

Senaste året har i visst avseende motsagt min utsago, men
jag tror icke på experiment i alla fall. Jag har sett flera
föregående försök på Oscarsteatern stranda.

<img l><i>Stina Berg.</i></img> 

Nyåret 1923 var det <i>Karl-Gerhard</i>, som gjorde försöket, men
Södran stod ändå på sina gamla goda revyben, tack vare
förmågor som <i>Vald. Dalquist, Fastbom</i> och den nu riktigt
varm-i-kläderna vordne <i>Eugén Nilsson</i>, vidare <i>Stina Berg</i>, fru
<i>Wallén, Helge Karlsson</i> samt <i>Carl-Gunnar Wingård</i>, den senare ett
nytt och gott tillskott till ensemblen.

Kom så vännen Rolf, som skulle slå det stora Oscars-slaget
dels som omtyckt charmör, dels som
djärv regissör.

»Festprissar» på Söder, med <i>Eric
Lindholm</i> i en av huvudrollerna, blev
icke förty en framgång, i det
kritiken var övervägande mycket vänlig,
men allt kan man konkurrera med
— utom sin egen direktör. Revyn
gick 60 gånger och femtionde
gången hade författaren i »vanlig
ordning» en liten festlighet bakom
ridåen, där glädjen icke var mindre än
i gamla dagar.

Ack, gamla dagar! Det gick
mycket muntert till på Södran vid
revyjubileerna under samma år. Oftast
fingo vi då disponera scenen för
festen i fråga, och med en så enkel
matsedel som smörgås, sill och
potatis, kunde en glädje framtrollas, fullt
uppvägande fester med både
kyckling och champagne. Fast, bevars
väl, champagne kunde nog vankas,
det även, fast mest vid
kamratfesterna på någon restaurang.


<img r><i>Eric Lindholm.</i></img>

Jag minns en dylik fest i gamla
dagar. Festen hölls på Riche och
<i>Knut Lambert</i> var tillförordnad
värd. Ungefär vid supédags
uppenbarade sig så mäktig chef i egen
hög person.

»Det var bra», utropade Lambert,
»nu bjuder 'tjefen' på champis!»

»Tjefen» var visst inte vid bästa
humöret.

»Champagne», sa' han, »varför
ska det just vara champagne! ...
Ett glas rödvin kan väl vara lika
bra.»

»Jo, gubevars», tyckte L., och så
ropade han mitt över salen till
hovmästaren: »lägg sex flaskor rödvin
på is för direktörens räkning!»

Det blev naturligtvis stor munterhet.

»Skulle de vara kvickt, de där?»
frågade samme direktör. »Du kan
ju byta ut'et mot champis då.» 

Glädjen blev sannerligen inte mindre.

— — —

En lycklig festarrangör var på sin tid Calle Barcklind, god
kamrat och permanent glädjespridare. Under hans tid på
Södran arrangerades en fest på scenen, vilken fest blev länge
ihågkommen.

Det fanns den tiden en charkuteriaffär i Centralhotellet vid
Klarabergsgatan, som sände ut mat åt alla håll i sta'n. En kväll
kördes en bättre supé upp till Södran och på en kort stund blev,
efter föreställningens slut, scenen förvandlad till salong med
dukade festbord, på vilka inte ens saknades friska blommor.
Firman på Klarabergsgatan hade allt som behövdes för
dukning med sig och så supérade ett hundratal gäster på scenen,
supérade riktigt och inte som i en teaterpjäs. Det var den

gången sannerligen inte kyckling av papp och franska päron
av trä, inte utspädd pilsner i vinglasen, allt var som på självaste
Grand, glädjen var endast mera stormande.

Det dansades sedermera på scenen och mot morgonkulan
gick man <i>under</i> scenen, där det frukosterades på de rikliga
resterna.

Scenfester av här antytt slag förbjödos emellertid, man sade
på brandchefens befallning. Grymme brandchef!

— — —

Jag kan inte dölja, att Södran de senaste åren varit direktör
Ranfts styvbarn. Det har lassats på densamma program, vilka
oftast inte ha med teaterns gamla traditioner att göra, och det
har varit <i>Ernst Fastbom</i>, anställd vid teatern, förbehållet att
bära upp de omtalade traditionerna, han jämte <i>Algot
Sandberg</i> och teaterns regissör <i>Sigurd Wallén</i>. Att göra teatern till
en avstjälpningsplats för farsoperetter och sångspel, de där ej
lämpat sig för Oscars stora scen, kan inte betraktas som lyckligt.

— — —

På tal om lustspel, har även undertecknad försökt skriva
lustspel för teatern i fråga. Jag minnes ett i 6 tablåer, kallat
»Fattig, men stolt». Warberg och undertecknad bjödos hem till
direktören att läsa upp stycket i fråga. Warberg läste och
direktören satt i en bekväm stol. Mitt i första akten somnade
samme direktör och Warberg vinkade ut undertecknad i ett
yttre rum, där det stod visky och vatten. Efter en och halv
timme vaknade vår värd. Då sutto vi bägge andra i precis
samma ställning, som när sömnen timmen förut kysste
direktörens höga panna.

»Hur långt ha vi hunnit?» frågade han.

»Det är bara några scener kvar i slutet på stycket», passade
Warberg på att säga. Och så läste han några repliker.

»Ja, det låter ju bra», sade vår värd. »Du, Warberg, kan
ju ta i håll me't tvärt, så kan vi ha det uppe om ett par veckor.»

Kvällen blev sedan den angenämaste. Fru Ranft och systern,
fru <i>Constance Gibson</i>, kommo till, en supé, arrangerad av den
lika oförglömmeliga som oförlikneliga fru <i>Emma</i>, svärmodern,
serverades, och
direktören var vid ett briljant
lynne. Men så var han
ordentligt utsövd också.

<img r><i>Direktör Alb. Ranft.</i></img>

Stycket, som
Warberg »läst», kom upp
och gick riktigt bra, så
att så värst
sömngivande var det väl ändå
inte.

— — —

I gamla dagar
omarbetades då och då
något gammalt hederligt
lustspel, jag har nämnt
»Andersson, Pettersson
och Lundström», vilket
blev en duktig succès,
men även »Stockholm
nattetid» av Frans
Hodell gavs och desslikes
Johan Jolins »Löjen 
och tårar». Det senare
hade kommit på undertecknads lott att bearbeta enligt nyare
tidsförhållanden.

Jag minns hur under generalrepetitionen direktören blev mer
och mer betänksam och undertecknad, liksom de spelande,
undrade vad mäktig chef funderade på. Slutligen kom det;
kom mitt under det man agerade på scenen:

»Du, Norlander, jag tänker på en sak ... Va ä' de' du ska
ha tre procent för på det här stycket? — Ä' de' för att du
ändrat riksdaler till kronor?»

Stämningen i salongen blev mycket hög efter den repliken.

— — —

Ja, i sanning, många lustiga hågkomster knytas vid Södra
teatern från de gångna 25 åren. Och hur skulle livet månne te
sig, om vi ej hade våra minnen? Främst de glada minnena. I

trista stunder skymta dessa minnen förbi ens inre syn liksom
bilderna i den moderna filmen, man sluter ögat och det är som
viskade någon till en: minns du? minns du?

Undertecknad har sökt att minnas ett och annat. När det
nu är nedskrivet, kännes en verklig tillfredsställelse längst
inne. Väl berättade eller inte, det har varit med stor glädje
jag repeterat vad som hänt och skett inom undertecknads lilla
livsrayon under loppet av ett 60-tal år.

</chapter>
<chapter name="Innehåll.">

<table o r>

<td 5 c>INNEHÅLL.

<td><tab><td>I. <td l>En enveten pojke. — Hur man botade tandvärk i den gamla,
goda tiden. — Ett besök på julmarknaden. — Barnaglädje för
femtio år sedan. — Den första slanten ..... <td>7<td><tab>

<td 2>II. <td l>En intressant gammal egendom på Norr. — Vi flytta till
Staden mellan broarna. — Kriget mot springpojkarna. — Ett
ordentligt nyp. — Gränder, torg och gamla Fiskarhamnen ..... <td>17

<td 2>III. <td l>Legender i gamla »Sta'n». — Karl XV dör och Oscar II
krönes. — Ståten den 12 maj 1883. — Ett kungligt fyrverkeri i
Humlegården. — Hur man tog sig in och »straffet» för
samma synd ..... <td>24

<td 2>IV. <td l>Gamla stockholmsoriginal. — Den hånade och förföljda
»Trasfröken». — Den elegante, beundrade Soto Maior. — Den
bortskämde »Vackra Roosen». — Kvinnohataren på
Hamngatan. — Den frispråkige pastor Bengtsson. — Till slut den
kurtisante gamle Tidnings-Boije ..... <td>33

<td 2>V. <td l>Det första teaterbesöket. — Nyttan av den värpande tuppen
i gamla A-B-C-boken. — I Nikolai folkskola. — Hur man
skaffade sig skollov. — Vi flytta till »Lagårslande», där
det bildades ett garde »norska skarpskyttar» ..... <td>41

<td 2>VI. <td l>Krig med »kolerapojkarna». — Simpel »ammunition». — En
ordnad reträtt. — Sensationer på gamla Grevgatan:
vattensprutningar och bagarns kackerlackor ..... <td>47

<td 2>VII. <td l>Kastellholmen i gamla dagar. — De storartade
fyrverkerierna. — De berömda en-kronassexorna på »Blåsut». —
Vinternöjena på gamla Ladugårdslandet. — I skolan på 
Qvartérsgatan och en fasansfull skrivlektion ..... <td>53

<td 2>VIII. <td l>Gamla tiders råa lärarmetoder. — En magister med en hand
av <i>trä</i>. Ett farligt handslag. — Livet på Nybroviken i gamla
dagar. — Ett härligt minne från gamla Framnäs ..... <td>60

<td 2>IX. <td l>Gamla »skojargården» får furstliga besök. — Våra lekar
förläggas till Klara kyrkogård. — Pojkslagsmål. — En pojke,
som de försökte rycka byxorna av ..... <td>66

<td 2>X. <td l>I Gjörckes gamla simskola. — När magistern måste hoppa
i sjön. — Undertecknad på god väg att drunkna. — Ett
skuggspel och en brandkårsutryckning ..... <td>72

<td 2>XI. <td l>En hel gata försvunnen. — Vi pojkar bilda en egen
brandkår. — Andra pojkstreck. — Jag ser den första revyen här
i livet. — Ett farligt frö som såddes ..... <td>78

<td 2>XII. <td l>Ett sällskapsspektakel på snickarns vind. — Tyska kyrkan
brinner. — En annan stor eldsvåda. — Vi mista vår pappa. —
Jag slutar skolan och kommer i »tandläkarlära» ..... <td>85

<td 2>XIII. <td l>Några hemligheter från en tandläkarateljé. — Litet om
konsten att göra lösgommar. — Vi flytta till 10 Artillerigatan
samt »leka cirkus» i en vedbod. — Ett dramatiskt
sammanträffande med vedbodens ägare ..... <td>91

<td 2>XIV. <td l>Minnen från lästiden. — Vega anländer till Stockholm. —
Den vackraste eklärering, man bestått huvudstaden. —
Djurgårdsteatern sommaren 1880. — Ett trevligt uppdrag för en
teatertokig pojke ..... <td>97

<td 2>XV. <td l>Djurgårdsteaterns repertoar 1880. — Jag får plats som
påklädare. — Debuterar sedermera på samma scen ... och på
alla fyra. — Samma teater 1881. — Kronprinsessan Victoria
anländer till Stockholm. — Den s. k. Victorialuggen. —
Något om en roman och ... en bönpall ..... <td>106

<td 2>XVI. <td l>Billighetslektyr. — Ett djärvt tilltag. — Ett råttbo i en
annars komfortabel våning. — Hur samma råttor behandlade
en katt. — Straffet. — Mitt första varietébesök och om det
busliv, som den tiden fördes på våra varietéer. — 
Lindansaren Ricardos nedstörtande ..... <td>114

<td 2>XVII. <td l>Det olyckssaliga Mosebackeetablissemanget. — Luftseglaren
Rollas djärva bragd. — Begravningen. — En ung
trapetzkonstnärinna skadad. — Några korta drag ur Frans 
Hodells liv ..... <td>120

<td 2>XVIII. <td l>Knoget för brödfödan börjar. — Jag vill bli tidningsman,
men blir tidningssättare. — Redaktör blir jag i alla fall. —
Min första revy och det öde den fick ..... <td>130

<td 2>XIX. <td l>Kavaljer, dans och flamma. — Jag skriver ett teaterstycke,
som verkligen blev uppfört. — En lustresa med snöpligt
slut. En »musikalisk-deklamatorisk-dramatisk» soaré, som
inte gick bättre ..... <td>135

<td 2>XX. <td l>En s. k. gaskafton och en skandalös publik. — Klen recett
för arrangörerna. — Kristina Nilsson-olyckan. — Ett
tanklöst polisbefäl. — Gustaf Fredriksons rådighet ..... <td>141

<td 2>XXI. <td l>Något om Helga de la Brache och hennes landstingsman.
— När man »ex'cerade» för 40 år sedan. — Egen uniform,
eget tält samt stor, egen »ammunitionskällare» ..... <td>148

<td 2>XXII. <td l>Om beväringsliv i gamla dagar. — Hur man väcktes och
hur törsten släcktes. — Den »förfärliga ex'cisen». — Ett
djärvt tilltag ... för att möta flamman. — Vi få strängare
befäl. — En major i sino prydno ..... <td>156

<td 2>XXIII. <td l>Jag blir »tanddoktor» och försöker dra ut en tand på ...
en tandläkare. — Teatergrillerna spöka trots allt. — Mitt
första teaterstycke uppföres. — Om Folkteatern i gamla
dagar. — En vänlig och en ursinnig kritiker ..... <td>162

<td 2>XXIV. <td l>En kostlig premiär på gamla Follkan med en ursinnig
artillerist som hjälte. — Om hur »O, Charlotta, Charlotta,
Charlotta» föddes. — Om en revy som det var svårt ta' döden på ..... 170

<td 2>XXV. <td l>En publikgunstling. — Han ville till cirkus, men hamnade
på kontor. — De första stegen på varietétiljorna. — Mot
höjderna. — En ödesdiger Finlandsturné. — I dödens famn ..... <td>182

<td 2>XXVI. <td l>Restaurangliv i gamla dagar. — Jag beslutar mig för att
fly det farliga fosterlandet. — En förfärlig sjöresa. — En
nattlig eldsvåda i Berlin. — Vegetabiliska orgier. —
Hamnar i en droskkuskfamilj och får det utmärkt. — Tyskt
borgerligt söndagsfirande ..... <td>190

<td 2>XXVII. <td l>Jag gör bekantskap med »den stora konsten». — De s. k.
hunddagarna börja. — En trupprevy i Berlin för 33 år
sedan. — Något om en tandläkare, som hade passion att jaga
råttor. — En resa i 4:e klass mellan Berlin och Nürnberg ..... <td>198

<td 2>XXVIII. <td l>Det minnesrika Nürnberg. — Jag blir på det vänligaste
mottagen av min nye doktor. — Söndagsvandringen i
Nürnberg och en avstickare till München. — Jag får gå
»brandvakt». — Uppträder slutligen som en slags pajas på
en Bockbierfest ..... <td>205

<td 2>XXIX. <td l>»Fall ur praktiken.» — Ett spännande äventyr i
mottagningsrummet. — Jag längtar hem, men är på vippen att få
stanna för alltid i Tyskland. — Äntligen hemma igen! —
Ett gemytligt ungkarlsliv. — Till slut en pikant liten
historia om en äkta man på avvägar ..... <td>214

<td 2>XXX. <td l>Allvaret tager ut sin rätt. — Föreningen Atheneum bildas.
— Tragedier skrivas och uppläsas. — Ett djärvt utslag
av samma allvars-rörelse: det beslutas att Aug.
Strindbergs »Fröken Julie» skall uppföras vid en matiné på
Sveateatern. — Besök hos och brevväxling med den
frejdade författaren ..... <td>221

<td 2>XXXI. <td l>Jag. börjar skriva veckokåserier och får en
tidningsmans alla s. k. fördelar. — Några tidningsfester, särskilt
Operaterrassens invigning. — När »Kalven» publicerade
utdraget ur »Stänk och flikar». — När »Från lördag
till lördag» först kom till. — C. A. Tolléns pappa och
saxen m. m. ..... <td>227

<td 2>XXXII. <td l>Om gamla småtrevliga tidningsförhållanden. — Om
mördaren Nordlund, men även några glada episoder. — Jag
blir lurad, men lurar i min tur hela läsekretsen. —
Uppträder desslikes som storsångare inför själve kung Oscar.
— Också en metod för att få högre lön. — Gemytliga
stunder med redaktör Anders Jeurling ..... <td>239

<td 2>XXXIII. <td l>Ordensliv i gamla dagar. — En konstifik
sammanslutning, bildad uppe i Vasastaden. — Om Par Bricole på
gamla Börsen och om sällskapet W-sex i eget hem. —
Om nackspil i gamla dagar och om den tidens
nattsöl. — Till slut om ett sällskap, vilket sammanträder —
var skottdag ..... <td>251

<td 2>XXXIV. <td l>Ett par, tre synnerligen, »rara» sammanslutningar här
i Stockholm. — Däribland Stockholmsgillet samt
sällskapet Bellmans minne. — Hur det senare kom till
och hur det utvecklat sig. — En liten anekdot. — På
det om min första revy på Södra teatern och historien
om en femma ..... <td>262

<td 2>XXXV. <td l>Om en allvarlig revy på Vasateatern 1900 samt om hur
regissören förstod sätta p för framgången. — »Den,
förgyllda lergöken» skapas. — Litet om honoraret. — En
revy, som hotar gå året runt. — Densamma i landsorten
plus något som kunde kallas »lergöksfeber» ..... <td>283

<td 2>XXXVI. <td l>En revy som var särskilt predestinerad att gå. —
»Lergökiana.» — Några siffror angående »Den förgyllda
lergöken» och även något om vår kuriösa författarlag. —
Kung Oscar, drottning Sofia och »lergöken» ..... <td>293

<td 2>XXXVII. <td l>Bakom kulisserna på en revyteater. — En hel del
missöden. — Balettöser, vilka höllo på att bli ihjälslagna. —
Halvstekta isbjörnar. — En maskinarbetare ... den där
somnade mitt i arbetet. — När ridån gått ned ..... <td>301

<td 2>XXXVIII. <td l>Om vidskepligt teaterfolk. — Om lyckobringande katter
och olycksaliga opaler. — Något litet om den svenska
revyens historia. — Om olika konkurrenter på den s. k.
revymarknaden. — Revysnärtar förr och nu ..... <td>308

<td 2>XXXIX. <td l>När man får betalt för att <i>inte</i> skriva revy. — Om den
påtänkta Apolloteatern, men även ett avslöjande
angående en ny teater, vilken, stockholmarna hittills aldrig
haft en aning om. — Om böcker, jag skapat ..... <td>319

<td 2>XL. <td l>På utländsk mark. — Till Paris 1900. — En bestulen
inackorderings fru och en lurad droskkusk. — Till Wien
1904. — En glänsande presskongress med huggsexor och
bortstulna ägodelar. — En förfalskning och en resa till
Budapest ..... <td>327

<td 2>XLI. <td l>Med svenska pressmän i Bordeaux. — Vi prova 71
sorters vin. — Ett sammanträffande med violinälvan
Teresina Tua. — En äkta spansk tjurfäktning. — Ett grymt
skådespel och en grym publik ..... <td>334

<td 2>XLII. <td l>Vid den s. k. Silverkusten. — Hur man fiskade ostron
i Arcachon, hur man badade och lät guldet rulla i
Biarritz. — Ett par svenskar med gott humör och lika god
som billig punsch ..... <td>343

<td 2>XLIII. <td l>En presskongress i Berlin 1908. — Kejsaren på sin kant.
— Ett storartat mottagande detta oaktat. — Till Paris. —
Vidare till London. — En ordentlig fog. — Åter till
världsmetropolen och till en revypremiär på Casino
de Paris ..... <td>348

<td 2>XLIV. <td l>Ett kapitel om allt det klander, som riktats mot
revyskriveriet. — Papirius, Sv. M. och »Brand» på krigsstigen.
— När jag var begravningsentreprenör. — Till slut något
om att stå ansikte mot ansikte med publiken ..... <td>356

<td 2>XLV. <td l>Svensk skämtpress under 25 år. — Egna erfarenheter
och andras. — När Sverige på en gång hade tio
skämttidningar. — Kristidens skövling bland skämtets blad,
men också något om självmordsförsök av samma blad.
— När skämtbladen voro lukrativa affärer och hur det
kom sig, att de började upptaga annonser ..... <td>366

<td 2>XLVI. <td l>Tjugufem år vid Södra teatern. — Glada och ledsamma
intermezzon. —. Hur helaftonsrevyerna kom till. —
Gamla, kära favoriter. — Ett vad med Victor Lundberg ..... <td>377

<td 2>XLVII. <td l>Näst sista kapitlet, handlande om flydda, glada
teaterminnen. — Några teateranekdoter. — Det gamla gardet
faller, nya krafter rycka in. — »Sufflösens vedermödor och
en spännande situation. — Om trogna teaterbesökare ..... <td>386

<td 2>XLVIII. <td l>Sista kapitlet, handlande, även det, om Södra teatern. —
Frestande anbud. — Om senaste revyn och dess plötsliga
försvinnande. — En uppläsning hemma hos direktören ..... <td>394

</table>



</chapter>


<table b c>
<td><table o l>
<td c>På
<td c><h3>Åhlén & Åkerlunds Förlag</h3>
<td c>har förut utkommit av
<td c><h2>EMIL NORLANDER:</h2>
<td><b>Mäst brända mandlar.</b> Humoresker.
<td><b>Flugans mångfald.</b> Humoresker.
<td><b>Skojargården.</b> Stockholmsroman.
<td><b>Känn på den tobaken.</b> Humoresker.
<td><b>Lustigkurrar och allvarsgubbar.</b> 40 populära personer i anekdotens blixtljus.
<td><b>Nu är det jul iden.</b> Humoresker.
<td><b>Långa herrn på Norrlandsgatan.</b> Stockholmsroman.
<td><b>Aug. Blanche.</b> Minnesteckning.
<td><b>Det glada Stockholm.</b> Från tingel-tangel till den moderna cabareten.
<td><b>Dimfigurer ur Stockholmslivet.</b>
<td><b>Originella Johansson och andra tokstollar.</b>
<td><b>Skål!</b> Prat i kafésoffan.
<td><b>Boken om Lindblom.</b> Badhusskvaller på Stockholmsdialekt.
<td><b>Den starka damen och andra historier.</b>
</table>
</table>

<tab>


<table o c>
<td><i>Pris Kr. 12:-</i>
<td><tab>
<td><i>STOCKHOLM</i>
<td><i>ÅHLÉN & ÅKERLUNDS FÖRLAG</i>
</table>
