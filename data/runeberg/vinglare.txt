<table o c>
<td><h1>TVÅ</h1>
<td><h1>VINGLARE</h1> 
<td><tab>
<td><h3>AV</h3>
<td><h2>BILL</h2>
<td><h2>SHARK</h2>
</table>

<table o c>
<td><h3><tab><tab><tab><tab><i>PEHR W. SUNDSTRÖM</i></h3>
<td><tab>
<td><tab>
<td><tab>
<td><h1>TVÅ VINGLARE</h1>
</table>
<table o l>
<td>Av samma författare har förut utkommit:
<td><b>„Verklighetsbilder från hav och fjärran land“.</b>
<td>En av säsongens mest omtyckta böcker.
<td>Pris Kr. 5: 25.
<td><i>I alla boklådor.</i>
</table>
<table o c>
<td><h1>TVÅ VINGLARE</h1>
<td><tab>
<td>UPPLEVELSER OCH SKILDRINGAR
<td>FRÅN
<td>STOCKHOLMS BYGGNADSVÄRLD
<td>PÅ 1880—90-TALEN
<td><tab>
<td>AV
<td><tab>
<td><h3>BILL SHARK</h3>
<td><tab>
<td><tab>
<td>STOCKHOLM
<td>PEHR W. SUNDSTRÖMS FÖRLAG
</table>
<table o l>
<td 3 c><h2>Innehåll.</h2>
<td 3 c><h2>——</h2>
<td>Förord ...........................     <td>Sid.
<td>Två vinglare ........................  <td c>» <td r>  7
<td>»Rockefeller» .......................  <td c>» <td r> 97
<td>Byggmästarfrukost .................... <td c>» <td r>113
<td>En Tragedi ........................    <td c>» <td r>125
<td>Borgenärsammanträde .................. <td c>» <td r>142
<td>»Yankeeprocentar'n» .................. <td c>» <td r>155
<td><tab>
<td 3 c>——————
<td><tab>
<td><tab>
<td><tab>
<td 3 c>STOCKHOLM 1919
<td 3 c>O. L. SVANBÄCKS BOKTRYCKERI
</table>
<chapter name="FÖRORD">
<h2><i>FÖRORD:</i></h2>

<i>I det nya arbete jag härmed förelägger
allmänheten, har jag sökt att återge några kulturbilder, från
1880—90-talet, tagna ur Stockholms byggnadsvärld.
En och annan kanske förvånas över ett sådant
tilltag av en sjöförfattare. Ja, jag erkänner, att det
kan synas litet konstigt. Men förutom det stöd jag
har i det kända faktum, att för »Gud och sjöfolk
är intet omöjligt», får jag till förklaring meddela,
att jag även den här gången talar »av ålder och
erfarenhet», ehuru erfarenheten samlats sedan jag
förflyttat mig till hemlandet och krälat upp på
torra land.

I berättelserna äro de flesta av de skildrade
personerna tagna ur rama verkligheten, och händelserna,
ävensom många av detaljerna, äro upplevelser. Den
tid som skildras ligger emellertid ännu så nära, att
det blivit nödvändigt att »blanda bort korten» en
smula. Detta med omtanke för författarens ostörda
frid — ty ännu leva och vegetera nämligen många</i>

<i>i vår huvudstad, som »voro med då det hände».
Endast ett par av de smärre berättelserna
(»Rockefeller» och »En Tragedi») äro därför fullt
autentiska, och personnamnen äro naturligtvis överallt
fingerade. <sp>Så nu vet Ni det!</sp> Och hoppas jag, att
jag med denna deklaration har neutraliserat de
möjliga anmärkningar, som i korrigerande syfte
eventuellt komma att göras angående händelseförloppen.

Däremot fruktar jag, att det i och för sig mindre
uppbyggliga ämnet kommer att verka monotont för
den som ej på något sätt är intresserad av
byggnadsvärlden. I förhoppning om att läsaren dock i detta
lilla arbete skall finna <sp>något</sp> korn, värt att taga
vara på, får jag härmed anbefalla det i allmänhetens
välvilja.

Stockholm i Januari 1919.

<tab><tab><tab><tab><tab><tab><b>Författaren.</b></i>

*

</chapter>
<chapter name="Två vinglare. I.">

<h2>Två vinglare.

I.</h2>

Sigurd Barrmann, eller Sigge, som vi i denna
berättelse gemenligen komma att kalla honom,
lät sig födas i det mörkaste Småland, på en plats,
som låg många mil från närmaste järnvägsstation,
och dit posten gick endast en gång i veckan.
Denna geografiskt obskura ort kunna vi kalla
Bäckaryd.

Huru det kom sig, att just <i>han</i> skulle komma
till världen på en sådan avskild och urbota plats,
förblev alltid en gåta för honom själv och gav
anledning till, att han, då han sedan kom ut i stora
världen, alltid uppgav sin födelseort ligga »strax
bredvid Eksjö» eller någon annan av länets städer.

Emellertid hade han valt en rätt så pampig pappa.
Denne var nämligen församlingens skollärare,
klockare och organist — och vad mer var: han
ansågs vara socknens »klurigaste» karl; och det
ville ej säga så litet i den landsändan. Men även
om hans mamma kunde sägas ett litet ord. Hon
var ingen »vanlig lolla», utan allra minst

»halvblod», eller med andra ord, av någon förnämare
härstamning i tredje eller fjärde led. Någon
genealogisk utredning förelåg dock icke och kom ej
heller någonsin till stånd, vadan Sigge angående
den saken under hela sitt liv fick leva på teorier.
Dessa kommo en och annan gång att utgöra en
glädjekälla för honom. Men tack vare sin rika
fantasi blev det honom svårt att i minnet hålla
fast kronologisk ordning och finna reda i de fina
släktförhållandena, så att de blevo sällan lika för
var gång de kommo fram som samtalsämne.

Sigge började naturligtvis vid lämplig ålder i
sin pappas skola och visade redan från början, att
han ej var av smålänsk bondinavel. Han var ju
förstås som skollärarson hemtam i skolan och på
förhand preparerad i mångt och mycket, men
oavsett detta var han obestridligen skolans bästa
huvud — dock endast — tillsvidare, ty han fick en
konkurrent.

Ett par år efter det Sigge börjat skolan,
kom en dag en smal och gänglig tio års pojke
till Bäckaryd och togs emot i skollärarehemmet.
Han var son till en lanthandlare i en annan
trakt av socknen och skulle nu inackorderas
hos faderns gamle vän, skollärare Barrman.
Pojkens namn var Linus Westh. Den lille Linus
tog sig ej mycket ut för världen; hans hår stötte
i rött, och röd var för övrigt hela hans fasad,
näsan var till fullo utväxt, och en stor vårta hade
placerat sig på hakan; han var »rälig» att se på,
tyckte litet var, ej minst Sigge. Men den i början
litet bortomkomne pojken hade ett par ovanligt
pigga grå ögon, och det visade sig även, att han
satt inne med för hans ålder starkt utvecklade
förståndsgåvor.

Det dagliga samlivet de båda pojkarne emellan
artade sig redan från början till en slags
konkurrens, som dock sällan urartade i trätor och
slagsmål, utan de voro på det hela taget goda
vänner. Sigge tyckte visserligen, att han med sitt
bättre utseende hade ett visst övertag över
kamraten, men denne hade den goda egenskapen, att
aldrig tänka på sitt utseende, och detta kanske
jämnade ut svårigheterna.

Sedan skolgången var slut och konfirmationstiden 
över, tog Linus på faderns föranstaltande
plats som lantbrukselev med avsikt att framdeles
gå igenom lantbruksskola. Sigge sattes däremot
till sin stora grämelse i snickarlära. Själv hade
han helst velat gå läsvägen, men faderns
inkomster voro för blygsamma för att den banan ens
kunde tänkas på, och för övrigt var gubben gnidig
och »närig» som en äkta smålänning anstår, så
att den lilla slanten ej gärna släpptes ut. De båda
ynglingarne träffades då och då på danstillställningar 
och andra ungdomsnöjen, vadan kontakten 
dem emellan bibehölls.

Vi äro nu i början av 1880-talet. Den så kallade
»Stockholmsfebern» grasserade svårligen bland
allmogens ungdom i stora delar av landet.

Huvudstaden hade nyss börjat sin stora utveckling till
storstad, och den enorma byggnadsverksamhet
som uppstått drog till sig massor av
lantbefolkningens lycksökare, med eller utan kvalifikationer
att slå sig fram i de nya, främmande
förhållandena. Även det avlägsna Bäckaryd hade fått
påhälsning av farsoten, och det diskuterades och
planlades på kyrkvallen om kvällar och söndagar.

Bland de först angripne var Linus Westh. Han
skulle nu om en månad in på lantbruksskolan,
men han hade alls ingen håg för jordbruket.
Fadern höll dock envist på sin plan, och detta
föranledde Linus att med begärlighet kasta sig
på idéen att resa till Stockolm och där söka upp
sin s. k. lycka. Han kom att tala vid Sigge om
saken, och det talet föll i god jordmån, ty denne
var missnöjd med sin trista tillvaro och sina små
framtidsutsikter och således lätt att övertyga. Det
var endast förspilld tid, att gå här och dröna i
hemhålan, då det fanns oöverskådliga
framtidsmöjligheter i Stockholm. Då Sigge kom till den
övertygelsen, stod han ej till att hejda. För övrigt
var det endast modern, som sökte övertala honom
att stanna, ty fadern hyste den åsikten, att med
snickaryrket kunde man taga sig bättre fram i
Stockholm än i Småland.<footnote>Först ett tiotal år senare började i Småland den sedan
så storartat utvecklade ekmöbelindustrien, sedan följd av
andra träförädlingsspecialiteter. <tab><tab><i>Författ.</i></footnote>


Linus lyckades låna tvåhundra kronor av sin
morbror, och med en sådan summa kunde man
på den tiden klara av en hel del av de
oundvikliga utgifterna. Sigge hade däremot ingen
släkting att låna av, sedan hans käre fader sagt ifrån
sig bekymret att anskaffa de erforderliga
respengarne och överlåtit det åt sonen själv. Det
svar Sigge hade fått på sin framställan till fadern
hade ej överraskat honom, ty han kände alltför
väl till gubbens principer, ävensom svårigheterna
för honom att anskaffa och utlåna kontanta
pengar. Men han skulle antagligen aldrig blivit en
av hjältarne i denna berättelse, om han ej lyckats
att av egen förmåga skaffa sig den behövliga
reskassan. Vad var naturligare för honom än att
vända sig till sin principal, snickarmästar Jönsson.
Han kände Jönsson utan och innan med fel och
förtjänster, och efter ett par dagars betänketid — som 
alltid skall ges en urinnevånare i den
trakten av världen, då det är fråga om
»penningaffärder» — hade även Sigge sina tvåhundra
kronor, en del i sin bastanta skinnportmonnä och
resten insydd i västfodret. De två kamraterna
anträdde därefter färden i sällskap till den sköna
Mälardrottningen, där de skulle komma att
genomleva en hel del.

De bodde till en början tillsammans, och med
ungdomens vanliga sangvinism kommo de överens 
om att »hålla ihop i vått och torrt» för
framtiden. Det lyckades Sigge redan efter några

dagar att få arbete som byggnadssnickare. Visserligen 
hade han endast verkstadspraktik, men med
hans intelligens var det en lätt sak att tillägna
sig den erforderliga tekniken.

För Linus blev det litet omständligare; han
hade ju intet yrke. En dag följde han med Sigge
till bygget uppe på Ladugårdslandet. Han stod
där i flera timmar och såg intresserad på murarnas 
arbete, huru sten lades på sten, och huru det
hela växte och växte under hans ögon. Han kände
ett oemotståndligt begär att själv få deltaga i
detta nöjsamma arbete. Han kom till tals med
verkmästaren och fick dagen därpå börja arbeta
som murarlärling.

Det blev en slitsam tid. Den lilla avlöningen
räckte knappast till maten, än mindre till något
annat. Men han fick då ytterligare ett litet lån
hemifrån att stötta under med, och så var 
han — smålänning . . .

»Byggmästarkåren», i den mening vi nu
använda benämningen, var på den tiden ett okänt
begrepp; dess motsvarighet bestod av en liten
kärna av gamla, yrkesskickliga och hedersamma
bygg- och murmästare, omkring vilken sedan en
stor och rätt brokig samling av inflyttade
lycksökare utgjorde den utfyllande massan. Dessa
senare besutto ofta nog ej andra tekniska
kunskaper än dem de under en jämförelsevis kort tid
inhämtat som byggnadsarbetare, och de övriga
nödvändiga »konsterna», t. ex. affärsuppgörelser o. dyl.

tillämpades fullständigt på fri hand, allt efter den
individuella uppfattningen. I regel tillhörde dessa
»byggmästare» någon frikyrklig församling, och
minst 50 % av dem skälldes för »läsare». För
en nykomling, som började yrket med föresats att
komma sig fram, var det en slags genväg att gå
in i någon av församlingarne och bekanta sig
med »bröderna». Naturligtvis fick man då hålla
sig vackert på mattan och ej offentligt uppträda
till förargelse, med risk att bli utesluten.
Behållandet av det yttre skenet var en viktig sak
för en så pass lösligt hopkommen samling av
skilda slags människor.

För våra två vakna och spejande smålandspojkar 
uppenbarades de här ofvan relaterade
förhållandena rätt snart. Och de ville ju båda fram
här i världen! Skulle de »gå med på galenskapen»?
Varför inte det, då så många bevis på goda
resultat förefanns? Det var aldrig tal dem emellan
om samvetsbetänkligheter och att deras
tillvägagångssätt var fariseiskt. Varför skulle dessa
22-åringar ha skrupler, då så många andra äldre och
mera erfarna ej hade ett spår av sådana? Alltnog, 
de gingo in i den välrenomerade »— —istförsamlingen», 
där de till en början dvaldes i
skuggan, vaket studerande förhållandena. Men
dessa, framåtsträvande, intelligenta ungdomar
behövde ej lång studietid; mycket snart trädde de
ut ur sin obskura tillbakadragenhet och visade sig
i full belysning.


Sigge hade ärft musikaliska anlag av sin far
och hade även lärt att traktera orgeln så pass, att
han redan vid femtonårs åldern kunde vikariera
för fadern i kyrkan. Han lagade nu så, att han fick
»prova orgeln» en gång, och det var alldeles
tillräckligt — han utnämndes på stående fot till den
ordinarie organistens vikarie. Det blev sedan ingen
trollkonst för Sigge att sätta in Linus i läktarkören. 
Någon vidare sångröst hade han visserligen 
icke, men det var ju ej heller nödvändigt
bland så många andra, som hade dess mera — det 
var ändå ett pinnhål uppåt för kamraten.

De bodde sedan omkring ett år tillsammans
som »inneboende» hos en »broder». Under den
tiden kunde det visserligen hända, att de någon
gång togo ett nappatag med varandra, då deras
åsikter divergerade allt för mycket, men på det
stora hela drogo de ganska jämt. Men så blev
det förflyttning till olika arbetsplatser och för
vägens skull mera praktiskt att bo på skilda håll.
De stiftade nu var för sig nya bekantskaper och
kommo på så sätt allt mer isär, utan att därför
någon ovänskap dem emellan förefanns.

Linus hade börjat på Slöjdskolan, där han på
kvällarne på byggnadskursen inhämtade en hel
del för en blivande byggmästare nyttiga saker.

Sigges anseende hade nu stigit allt mer bland
»bröderna», och efter en tid tog han sig före att hålla
söndagsskola för barnen. En och annan av de
»äldste» tyckte nog, att det var litet för raskt

marscherat av en så pass ung och ny medlem,
men han hade f. ö. en kompakt majoritet att
trygga sig till, och vars mening löd, att snickaren
var en boren skolmästare. Som en naturlig följd
av detta blev han en gärna sedd gäst i
församlingsfamiljerna, där han blev den musikaliskt
underhållande. Hos en av dessa familjer,
byggmästar Landerströms, blev han synnerligen
omhuldad. Landerström var änkling och hade fyra
vuxna döttrar. Den äldsta av dem, Maja, förestod
hushållet, och hon blev mäkta betagen i den unge,
begåvade snickaren. Visserligen var hon fem år
äldre än Sigge och såg ut som folket gör mest,
men hon var praktiskt anlagd och hade 5,000
kronor i arv efter en moster. Sigge märkte mycket
snart, att han behövde blott säga ett enda litet sött
ord till Maja, så hade han blivit fast. Han tog
sig därför en dag före att göra en liten stilla
kalkyl över hur saken skulle ställa sig, i den
händelse han skulle nappa på kroken. Han jämförde
hennes debet- och kredit-sidor, men tyckte sig till
slut finna, att saldot var något för blygsamt. En
annan sak hade det varit om pappan hade haft
det bättre ställt, men han hade, sedan han för
åtskilliga år sedan gick i konkurs, ej lyckats mer
än nätt och jämt göra sig fri från de gamla
skulderna.

Som vi se, var det ännu så länge endast kalla
beräkningar, som påverkade Sigge. Men »det
kvinnan vill — det vill Gud» heter det; och Sigge
var, med all sin vakna slughet, dock bara
människa — en ung och i »fruntimmerssaker» alldeles
oerfaren sådan till på köpet.

Detaljerna får läsaren själv efter eget skön tänka
sig... Alltnog, han gick i fällan och blev förlovad
med Maja; och naturligtvis var detta ett ytterligare 
stärkande av hans anseende bland »bröderna».

Ännu hade han ej tänkt gifta sig på något
år, men så dog Landerström av blodförgiftning.
Genom detta oväntade dödsfall öppnades för Sigge
en ny aera. Han kände sig med ens »tio år äldre»,
då åt honom uppdrogs att tage hand om
flickfamiljens intressen. Han hade ju redan blivit en
betrodd man... Då det dessutom visade sig vid
bouppteckningen, att Maja på sin lott skulle få
ytterligare tretusen, började han att planera litet
smått. Först och främst skulle han för de
åttatusen skaffa sig något eget — en verkstad, så att
han kunde få handtaget »Fabrikör» framför
namnet. »Fabrikör Sigurd Barrman» ... det skulle
taga sig åtskilligt bättre ut vid lysningen i Adolf
Fredriks kyrka än »mellan Snickeriarbetaren ...
etc.» Han funderade sedan hit och dit. — Så
med ens kom en idé på honom. Han nästan
hojtade till av glädje. Att han ej tänkt på det
förut, det kunde han ej begripa! Men han hade
ju ej heller haft några möjligheter förut, och det
var väl därför han varit så ointresserad. Snickar
Lundqvists verkstad på Holländaregatan. — — Han, 
den lille haltebolinken, som började tillverka

de nymodiga espagniolettbågarne till fönster, hade
haft ett bra geschäft igång, men så dog han i
våras och änkan försökte att fortsätta för egen
del, men det slog illa ut; hon begrep ej affären
det bittersta, och nu står verkstaden stängd och
inventarierna bjudes ut till salu.

Sigge blev så uppeldad av dessa tankar, att
han sprang in i cigarrboden tvärs över gatan och
telefonerade till änkefru Lundqvist, att han var
spekulant på hela »klabbet» som det stod. När
han någon timme senare uppsökte ägarinnan, fann
han, att hon var beskedlig och medgörlig och
således lätt nog att »övertyga». Nu gjorde han sin
<i>första affär</i>, och den var ej dum! Han fick själv
värdesätta verktyg och hyvelbänkar — och det
gjorde han naturligtvis så lågt han vågade — och
fick summan till 650 kr. Att betala någonting för
överlåtelsen av själva affären blev det aldrig tal
om. Med fästmöns pengar likviderades dagen
därpå, och nu var Sigge »fabrikör» som han
önskat och hyrde sig en två rums lägenhet, som han
möblerade upp.

Till Sigges och Maja Landerströms bröllop voro
flera av församlingens pampar inbjudna. Vigseln
förrättades i landerströmska bostaden, som nu
skulle övertagas av flickorna, och ett enkelt
samkväm var sedan anordnat på »hörsalen».
Naturligtvis var all dans där förbjuden, vadan det blev
en måttlig bröllopsglädje för den fåtaliga
ungdomen. Linus var bland dem som längtade att
få »smita», och då han tog Sigge avsides för att
varsko därom och säga adjö, slog denne honom
på axeln och yttrade i triumferande ton: »Nu min
gubbe lilla har jag fått vind under vingarne, och
då bär det iväg. Tror du, att du någonsin hinner 
upp mig?»

Den frågan verkade som en pisksnärt på en
dåsig häst...

»Vi få väl se!» svarade Linus i det han såg
kamraten skarpt i ögat, varpå han tvärt avlägsnade 
sig. Sigge såg litet ångerköpt ut, då han
återvände till sina gäster.

Denna i och för sig obetydliga episod fingo de
längre fram i tiden tillfälle att draga sig till
minnes.

Linus hade goda anlag för konstruktionsritning
och gjorde stora framsteg på skolan; han fick
dessutom på sin arbetsgivares rekommendation
renritningsarbete på en arkitektbyrå några timmar i
veckan, och på så sätt gick han stadigt framåt
på det rent tekniska området. Affärer hade han
ej prövat på av något slag, och han undrade själv
inom sig huru alla dessa byggmästarejannar, som
han redan i många stycken kände sig själv vara
överlägsen, kunde reda upp sina stora byggnadsaffärer. 
Han frågade sin arbetsgivare, och han
frågade andra såsom arkitekter och lärare på
skolan: »Finns det någon särskild utbildningskurs i
affärers skötande inom byggnadsfacket?» Svaret
blev från alla detsamma: »Inte vad jag vet!»

Först då han började att tjänstgöra som
verkmästare, gavs det honom tillfälle att följa
affärsuppgörelser med leverantörer. Mycket kunde han
ju ej lita på sina fragmentariska iakttagelser, ty
nästan alla uppgörelser gjordes utom hans gebit,
men de allmänna dragen från köpet av tomten
till slutbesiktningen hade han fått klart för sig.

Vid denna tid var byggnadsraseriet i sitt högsta
flor, staden svällde ut månad efter månad. På
många platser, där fyravåningars hus stodo
färdiga till inflyttning, hade kort tid förut vuxit stora
skördar av tobak. Men det fanns gott om tomter,
stora vidder av odlad mark, som ännu väntade
på köpare. Och då en sådan köpare mången gång
övertagit ett helt kvarter till ett pris av, låt oss
säga, 2 kronor per kvadratfot, plottrades sedan
tomterna ut till mellanhänder. Dessa åter sålde
till nya mellanhänder, varvid för varje omgång
25—50 öre lades på kvadratfotspriset innan »den
rätte» — han som skulle bygga — definitivt
stannade som ägare till tomten. Det var i
tomtjobberiets barndom, då avanserna voro löjligt små
mot vad de sedan blevo. Slutpriset blev därför
vanligen ej över 3 à 3,50 per kv.-fot, beroende
på läget, och dessutom — det märkligaste av
alltsammans — »byggherren» behövde ej själv äga
något för att få hus på tomten. 200 kronor i
handpenning var tillräckligt att fästa köpet, och
dessutom behövde han möjligen en hundralapp
att lämna arkitekten i förskott på ritningarne till

det blivande huset. Bankerna lämnade rätt stora
kreditiv, tomtsäljaren »flyttade» sina inteckningar
närmast bankens säkerhet alltefter, och leverantörerna 
lämnade ett rent av lättsinnigt förtroende i
form av varukredit.

Länge gick ej Linus som verkmästare sedan
han hunnit studera dessa förhållanden; snart kände
han sig mogen att kasta sig in i virveln. Och
varför skulle inte <i>han</i> kunna lyckas, då så många
andra — riktiga »marufflar» gjort det? Genom
stor sparsamhet hade han fått ihop 1,000 kronor
på sin sparbanksbok: alltså hade han »mer än
vad som behövdes». Och en dag började han att
bygga — under dessa utomordentligt gynnsamma
förhållanden, vilka aldrig mer återkomma.

*

</chapter>
<chapter name="II.">
<h2>II.</h2>

Vi förflytta oss nu fem år framåt. Det hade
varit en tillfällig avmattning i byggnadsraseriet
under sista året, och en och annan hade till och
med kullbytterat, men det var bara en liten
»andhämtning» under kraftprestationen. Återigen gick
kurvan uppåt, och allt var som förut.

Linus hade nu fyllt 30 år och var ansedd som
den framgångsrikaste av alla de yngre i facket.
Han »vägde» åtskilligt nu, ty alla hans företag
hade gått med glans och lämnat stora vinster vid
försäljningarne.


Sigge hade under de gångna åren haft fullt upp
med arbete för sin verkstad, men det ekonomiska
utbytet var ej synnerligen lysande. Konkurrensen
med landsortsfabrikerna hade blivit allt skarpare
och oöverkomligare med åren. Deras virkespriser
voro betydligt lägre och deras arbetslöner blott
hälvten så stora som Stockholms. Det lilla
kapitalet frun förde med sig hade därför så
småningom tärts upp i den ojämna striden; det såg
därför rätt mörkt ut för Sigge. Ställningen var nu
väsentligt förändrad de båda vännerna emellan.
Linus hade för länge sedan både upphunnit och
flugit förbi den bålde Sigge. De träffades
visserligen ganska regelbundet på »mötena», men
förövrigt hade de vid denna tid ingen beröring med
varandra i affärer.

Linus skulle ju ha kunnat gynna Sigge med
beställningar, men detta hade han beslutat sig för
att icke göra, förrän den andre <i>bad</i> därom. Sigge
i sin tur ansåg det onödigt att ödmjuka sig för
Linus, då han ändå visste, att han ej skulle få
högre priser av honom än av någon annan, och
arbete fanns det tillräckligt att få på annat håll.

Linus' lyckade frammarsch gav dock Sigge
åtskilligt att tänka på. Ju större hans egna
svårigheter blevo, ju mera stördes hans ro av växande
avund mot kamraten. Han hade nu länge sett
huru denne lyckades med allt vad han tog i, och
detta kunde icke bero bara på hans klokhet,
skicklighet och kunskaper och allt det där, som annars
leder till framgång, ty Linus var alldeles säkert
ej så »klurig» som han. Nej, tiderna voro nu
sådana för byggmästare, att det kunde gå så gott
som av sig självt, bara han var djärv och satte
i gång innan det åter blev bakslag. Åter och
åter upprepades den frågan inom honom: varför
kan ej <i>jag</i> också börja bygga hus, då så många
»skräddare och skomakare» kastat sig på
byggnadsyrket och blivit välbergade karlar? Han hade
en gång hört Linus tala om, att en likartad fråga
en gång uppstått för honom — och huru hade
icke han lyckats! Visserligen var det ju den
skillnaden, att Linus vid det tillfället redan hade
någon praktik bakom sig. Men i alla fall — här
måste bli en ändring! Sedan beslutet att bygga
börjat att mogna hos Sigge, förelade han fru Maja
sin plan. Hon blev ej riktigt tilltalad av detta
»språng ut i det okända». Som den äldsta av de
två, hade hon allt från början av äktenskapet fått
»ett ord med i laget» och vanligen det
avgörande. Nu tog hon till ordet.

— Du kan ej ana, du, hur sorgligt det var
därhemma, då pappa fick göra konkurs. Jag minns
hur en tid före konkursen de utnötta möblerna
fördes bort, och vi barn gräto över att våra
leksaker (antagligen var det i misshugg) följt med
i en låda. Den där dockan jag blev av med
glömmer jag aldrig ... Ja, och så fick vi ungar
bo ute på landet en tid medan det värsta gick över.
Mamma jämrade sig alltjämt över förlusten av sina
fina möbler, som voro från hennes föräldrahem,
och grälade på pappa för att han ej haft vett att
»göra paktum» då han gifte sig. Ska du
nödvändigt kasta dig i byggnadsspekulationer Sigge, så
yrkar jag på <i>boskillnad</i>! dekreterade hon.

Märkvärdigt nog blev ej Sigge det ringaste
förargad över denna opposition från hans bättre halvt.
Han blev tvärt om förtjust!

— Det var mycket förståndigt, mycket
förståndigt förslag av dig! Det kan alltid
komma till nytta någon gång — man vet aldrig
vad som kan hända i affärer. Tack ska du
ha! utbrast han och gav sin viv en smällande
kyss.

För att ej spilla någon onödig tid inlämnades
också redan samma vecka de av en jurist uppsatta
boskillnadshandlingarne till Rådhusrätten. Nu var
alltså saken beslutad, och det gällde att välja en
bra tomt. Sigge hade sedan ett halvt år tillbaka
levererat snickerier till ett bygge på söder. Tomten
intill detta bygge hade förblivit obebyggd och var
till salu. En stor träskylt var uppsatt å densamma
med anslag härom med priset 3 kronor pr
kv.-fot jämte ägarens namn och adress utsatt. Den
var på 11,000 kv.-fot och således en lagom och
reel tomtyta, och priset 3 kronor foten var ganska
billigt, ty det hade betalts 3,25 à 3,50 strax
bredvid. Sigge sökte upp ägaren, och denne var
påfallande artig och gick genast med på att taga en
handpenning av 300 kronor samt utfäste sig för
övrigt att tillämpa en bekväm amorteringsplan å
den kontanta delen av köpeskillingen.

Affären blev uppgjord, och nu skulle det bli
andra bullar av! Här skulle det förtjänas pengar
och Linus' försprång utjämnas — kanske redan
på ett år eller par — — Linus, ja! Varför skulle
inte <i>han</i> kunna bliva till nytta på samma gång?
Han kunde ge råd, ja, kanske ställa sig som
ansvarig byggmästare nu då han fått egna rättigheter!

Han funderade skarpt på detta och ansåg idéen
god. Men — å andra sidan, hur pampigt vore det
ej att kunna bräcka Linus, att visa, att han kunde
stå på egna ben och klara sin skiva själv. — —

Till slut beslöt han sig för att gå denna senare väg.

Huvudsaken i det problem som förelåg ansåg
han vara att få allt så billigt som möjligt, ju mer
skulle han då få själv. Och utgående från denna
princip började han att arbeta. Men han skulle
även därvid taga alla de genvägar som kunde
givas — och detta vågade han gott göra, ty den
nya byggnadsordningen tillämpades ännu ej så
strängt — det betydde också pengar. En
»ritareyngling» fick utföra ritningarne, och en försupen
verkmästare med byggmästarrättigheter antogs till
ansvarig byggmästare. Ritningarne blevo
visserligen kasserade och måste ändras ett par gånger,
innan nämnden godkände dem, men slutligen
erhöll han sitt byggnadslov.

Någon svårighet att erhålla kreditiv visste han
förut ej förelåg. Frågan var bara huru mycket
han skulle begära pr eldstad och om bankens
kontrollant vore så hygglig att tillstyrka — ty
naturligtvis skulle han begära så att det räckte
väl till och blev över; ett överskott vore ju alltid
välkommet. Efter ytterligare några veckor hade
han uppgjort med »Fastighetsbanken», men till
sin förvåning och missräkning fick han ej beviljat
mer än 1,550 kronor per eldstad. Något
överskott »att röra sig med» skulle han ej få på den
siffran, det insåg han. — Men det hörde ju strängt
taget ej till saken.

Så långt hade nu allt gått väl. Men så en dag,
då han skulle vidtala en grundläggare att
kostnadsberäkna grundläggningsarbetet, frågade denne
efter <i>borrkartan</i>.

— Borrkartan? Va'ä'de'? frågade Sigge
misstänksamt.

— Jaså, vet »byggmästarn» inte det? Det är
en tomtkarta med borrhålen och djupet till berget
utsatta på. Den här tomten har berget i dagen i
ena kanten och se'n stupar det ned i en sänka i
den andra, och då måste man ha klart för sig
var man skall påla, och djupena på de olika
ställena, förstår herrn.

— Kors i alla dar! Inte visste jag att tomten
var sådan! utropade Sigge halvt förfärad. Jag
får väl låta någon göra upp en sådan karta då. —
Detta var det första förargliga haket.

Det tog sedan hela fjorton dagar, innan han
fick den av en specialist provborrade tomten
kartlagd. Och resultatet gjorde honom ej vidare glad.
Det skulle åtgå många hundra pålar och draga
dryga kostnader. Fy för den lede! Här måste
göras en »genväg»! Han skulle skilja
pålningsarbetet från grundläggningsentreprenaden och taga
hand om det förra själv. Detta vore enligt hans
mening en utmärkt god lösning av saken; sedan
skulle han nog »ordna» det till ett hyggligt pris.

Sigge hade alltid haft en talande tunga och
förmåga att kunna »övertyga» folk, men på de nu
gångna veckorna, under vilka han sysslat med
byggmästeri, hade han än mer förkovrat sig i
konsten att »prata ikull folk», och han hade
dessutom genom sin snabba uppfattning fått greppet
på en hel del facktermer. Ehuru i början
motvilligt förmåddes hans »ansvarige» till att blunda,
i den händelse pålningen ej skulle utföras alldeles
komplett efter borrkartan. Och medelst en kraftig
vigg från en av församlingsbröderna sattes
pålningsarbetet i gång och fullbordades efter en av
Sigge »korrigerad» karta. Grundläggaren drog en
förskottsväxel och satte fart på arbetet;
tegelleverantören körde upp två skutlaster tegel på
tomten; bjälkarne travades upp utanför på gatan;
tegelbärarne började vandringen med ryggbördorna,
och deras ilskna vrål: »Si opp däär!!» hördes
vida omkring; murarne klatschade på med sleven,
och gårdshuset hade nu rest sig till fjärde
våningen.

Sigge var i sitt bästa lynne; han hade gjort
»tredje lyftningen» i banken på middagen, givit
sin fru 100 kronor till en ny kappa, varit på
Circus på kvällen och låg nu och sov på sitt öra.

Klockan var litet över sex på morgonen, då
hårda bultningar ljödo på dörren. Yrvaken
skyndade fru Maja upp och frågade vad som stod på.
En skrovlig röst hördes då utifrån förstugan i
djup brännvinsbas förkunna:

— Hälsa byggmästarn, att huse' hans har rasat
i natt!!!

Det tog väl en minut innan fru Maja hade
hämtat sig så mycket, att hon kunde glänta på
dörren för att se, vem det var som »skämtade».
Då hon öppnade dörren, hade mannen gått,
endast hans tunga steg hördes nere i trappan, men
hon kunde ej springa efter för att se vem det
var, då hon var i bara chemisen.

Sigge frågade Maja med sömnig röst, vad det
var för »stim». Då han fick höra sammanhanget,
kom han upp ur sängen fortare än vanligt.

Nu blev det rådplägning. Var det allvar eller
skämt? Frun lutade åt det senare antagandet,
men Sigge, som hade ont samvete med avseende
å pålningen, kände sig allt mer och mer orolig.

— Kära du! utbrast fru Maja. Jag är flera år
äldre än du och har varit här i hela mitt liv,
men jag har aldrig förr hört talas om att ett hus
<i>rasat</i> i Stockholm.

— Säger du det, gumman? Men tänk ändå ...
tänk ...

— Vad menar du? Tror du på'et?!

— Inte precis de', försökte Sigge, men ändå
så ... tänk om ...

— De' ä' bäst att du klär dig och snor upp på
söder och tittar, föreslog hon.

— Kan inte du gå i mitt ställe? invände Sigge.

— Är du rädd, din stackare?

— Nej inte precis rädd, men snälla du, gå du
och titta efter först, svarade Sigge med en lätt
rysning.

— Aldrig hade jag tänkt, att du var en sån
hare! Nå, jag ska' väl gå då, sade Maja med
tydlig ironi.

En timme senare kom Maja hem från sin
expedition, åkande i droska. Med en duns slog hon
sig ned på soffan, så svag i knäna var hon.

— Å herre Gud, de, ä' sant, Sigge! storsnyftade
hon, halva huset ligger i backen som en stor
tegelhög, och fullt av folk vandrar dit för att titta
på eländet. Dom säjer, att vid tvåtiden i natt
börja det dåna och braka, så det hördes över
hela Katrina. Och det var en guds lycka, att
det skedde på natten, så att inte folket var där
och blev ihjälslaget.

Sigge drog djupt efter andan.

— Ser du, att jag anade rätt! stötte han fram
med en hård och onaturlig röst, i det han
började mäta golvet med långa steg. Slutligen
började han — »läsaren» — att till Majas fasa svära
en längre ramsa av eder, tog sedan på sig
ytterplaggen och gick ut, i det häri slängde dörren
hårt igen efter sig. Han var borta hela dagen,
och först vid elvatiden på kvällen återkom han,
och då luktade det sprit av honom, och gången
var osäker. Kryssande över golvet slängde han
sig ned på soffan och började vissla en
varietémelodi.

— Var i all världen har du varit så länge?
utbrast Maja, i det hon med förskräckelse varsnade
Sigges tillstånd.

— Varit sa du? Du förstår väl, att — att man
f—ått åtskil—ligt att stå i nu, gumma lil—la!
lallade denne.

— Vad tar åt dej, Sigge? Nu skulle »bröderna»
se dej! Vad tror du då komme att hända?

— Jag ger fa—an i de där hyck—larne och
he—ela subb—en för—resten! I morron bit—ti'
får du följa me' ut te Ö—by, för a—att skri—iva
under ett kö—pe —kon—ttrakt på ett pa—ar
tomter. — Du ska bl—i villa—ä—ägare förstårru!
dillade han i smeksam ton.

— Du är full som ett svin, Sigge, och du vet
inte vad du pratar. Villaägare — nu till, då
huset ditt rasat!

— Jo serru — jo serru, just där—för.! Å nu
gäl—ler de' att va—ara rask i varningarna, innan
de' blir för sent. — —

Maja gitte ej längre höra på hans »pladder»,
utan lade sig utan att svara och låtsades sova,
medan Sigge började en avklädning, som, då och
då avbruten av en monolog, varade i över en
timme.

*

Hela sex veckor hade gått sedan det
Barrmanska huset hade rasat, då några »herrar från
banken» en dag infunno sig vid byggnadsplatsen på
Söder för att inspektera den valuta i materialer
och arbete, som banken kunde hava i det
raserade bygget. De funno då till sin häpnad, att
nästan allt det nedrasade teglet jämte större delen
av virket var bortfört därifrån ...

Det blev undersökning, anmälan till polisen och
förhör i detektivavdelningen. Det befanns då, att
Sigurd Barrman under dagar och nätter låtit
bortföra tegel och bjälkar till Ö—by, där de
levererats till en byggmästare, som hade en del villor
under uppförande därstädes.

I egenskap av inteckningsinnehavare och
kreditivgivare väckte banken åtal mot Sigge. Han blev
fälld, och domen löd å ett år och sex månaders
fängelse.

Efter huskatastrofen kom naturligtvis Sigges
namn att gå genom hela landets press, och den
värda —istförsamlingen kände sig i högsta måtto
upprörd, och man kan lätt förstå vad verkan
sedan domen skulle göra: stark indignation bland
de styrande bröderna.

Det förvånade litet var, att Sigge ej behövde
göra konkurs genom denna katastrof. Det
påstods emellertid, att en finurlig
brännvinsadvokat klarat den hyskan åt honom för en billig
penning. En annan förvånansvärd omständighet var,
att fru Maja Barrman befanns vara ägarinna till
två av de åtta villor, som byggdes ute på Ö—by.
Att detta sakförhållande stod i intimaste samband
med Sigges »dispositioner» efter husraset är ju
tämligen tydligt — men »det är en annan
historia», som Kipling säger.

Sedan Sigge fått sin ofrivilliga hemvist på
annat håll, flyttade hans fru med deras enda barn
ut till Ö—by, för att vara mer ur vägen.

Och så slutade Sigge Barrmans debut som
byggmästare, och därmed det första skedet av hans
orosfyllda liv.

*

</chapter>
<chapter name="III.">
<h1>III.</h1>

Några veckor efter strafftidens slut finna vi
Sigge en förmiddag lunkande med sina långa
vaggande steg nedåt Drottninggatan, med en rulle
ritningar under armen. Den eleganta
sommarkostymen sitter slankig och lös på honom, ty hans
bastanta kroppshydda har lättat minst 20 kilo,
och hyn är litet gråmatt. Kommen till hörnet av
Lilla Vattugatan möter han den, som han just nu
gick och tänkte på: byggmästar Linus Westh.
Mötet syntes just ej vara så angenämt för den
senare, som såg tämligen generad ut. Sigge
däremot — ehuru ganska överraskad av att få se mannen,
som han gick och tänkte på, så plötsligt stå
framför sig — anslog genast en obesvärad ton och
yttrade, att han hade åtskilligt att säga den andre.

— Låt oss gå ned till Klara körgård, om du
nödvändigt vill tala vid mig, föreslog Linus.

— Gärna för mig, svarade Sigge, men du må
inte tro, att jag känner mig så förkrossad — jag
förlorade ju inte medborgerligt förtroende.

— Nå, låt höra då vad du har på hjärtat,
yttrade Linus litet otåligt.

— Först vill jag veta hur »bröderna» tagit det
här med mig.

— Du har ingenting gott att vänta av dem.
Du är struken ur församlingen, och Markén och
alla de andra, du pungslagit, äro naturligtvis arga
på dig; det torde du själv kunna begripa.

— Jo, visst! Men tror du inte, att jag kan bli
tagen till nåder igen, om jag gör avbön?

— Det är rätt svårt för mig att säga, men det
skadar ju ej att försöka för dig, som är så styv
att prata för din sak. Nå, vad gör du nu?

— Jag, d. v. s. hustru min, sålde den största
av villorna ute i Ö—by, medan jag var borta, och
i den lilla bo vi nu själva. Jag har på den grund
litet att röra mig med och har nu fått fatt i en
lämplig lokal för en snickerifabrik, som jag har
på hand att hyra.

— Ska' du nu hoppa sta igen?! Dina
snickerier gav dig ju förlust på sista åren.

— Det är sant nog, men den här gången ska
det bli riktiga don: fullständig mekanisk
snickerifabrik. Det var min olycka förra gången, att jag
ej hade maskinkraft, utan måste »tallskutta» för
hand. Nu skall jag lägga om affären. Här har
jag ritningarne på hur jag tänkt mig husets
inredning. Det står f. n. alldeles tomt och har stora
utrymmen, som kunna uppdelas. Kostnadsförslag
på maskinerna finnes här också och
förslagskontrakt med maskinfirman S** å alla de större
maskinerna, som jag får på avbetalning — de små
köper jag kontant; och så till sist blir det att ordna
krediten för virkesbehoven.

På detta sätt pratade Sigge på, till dess att Linus
fått del av hans planer och ett visst intresse blivit
väckt hos honom. Då de skildes åt, var ej blott
isen bruten, utan till och med det gamla
bundsförvantskapet på god väg att återknytas.

Ett par veckor senare uppträdde Sigge på
församlingens möte, där han »under djup rörelse»,
men under iakttagande av en viss försiktighet,
redogjorde för sitt straffvärda och syndfulla
beteende och lovade heligt »att aldrig göra så mer».
Även här vann han seger och fick absolution av
det stora rådet.

Efter ytterligare en tid hade han fått fabriken
monterad, men virkesfrågan återstod för honom
att lösa, och den var ej så lätt överkomlig.

Då kom han en kväll hem till Ö—by i sällskap
med en finsk skogs- och sågverksägare, som han
på något sätt formerat bekantskap med. Sigge
presenterade främlingen för sin fru som
brukspatron Hellqvist. Fru Maja blev betydligt
förvånad över det sena besöket, men Sigge lyckades
få henne mellan fyra ögon och förklarade, med
hemlighetsfull min, att här var det fråga om att
slå ett stort slag.

— Du får bulla fram med vad du har till
supén, viskade han ivrigt, men helst så gott som
möjligt. Under tiden du gör i ordning maten,
bjuder jag på något annat. Ser du, de där
finska magnaterna äro fasligt bortskämda med god
mat och fina märken. De bruka dricka
champagne till nästan allting. Därför är det synd att
jag inte har någon hemma, men han får väl nöja
sig med vad som finns.

Officiellt var Sigge absolutist, men alls ej i
»privatlivet»; och detsamma var förresten
förhållandet med vår andra hjälte: Linus Westh. Sigge
hade i sin källare ett hemligt skåp, till vilket
endast han själv hade nyckeln, och i detta fanns
det »konfonium» av alla de slag.

Supén blev ej alls oäven, även med hänsyn
tagen till den framstående gästens lukulliska vanor.
Nachspiel blev det också, och den beställda
åkardroskan stod och väntade ända till klockan tre på
morgonen, innan husets ärade gäst, välförplägad
och med översvallande tacksägelser, tog avsked
och begav sig hem mot staden. Innan herrskapet
Barrman kröp till kojs, tog Sigge sin kära hälvt
om livet och började valsa runt som en stolle.
Maja hade aldrig sett Sigge så »tokig» förr. Hon
förstod, att han hade lyckats med något
schackdrag, och hennes kvinnliga nyfikenhet blev väckt.
Sigge hade tänkt spara den glada nyheten till ett
senare tillfälle, men som det ändå förr eller
senare skulle talas om, fick hon sin vilja fram, och
med komiskt hemlighetsfull min tog han fram
några papper ur sin plånbok och visade henne.
Det ena var en av finnen accepterad växel på
10,000 kronor det andra ett fartygskonnossement.

— Vad i all världen vill detta säga? utropade
Maja.

— Klockan är så mycket, att jag ska fatta mig
kort, svarade Sigge. Saken är den, att Hellqvist
— som, oss emellan sagt, syns mig vara bra lätt
på tråden, så stor affärsman han än lär vara —
har satt in 10,000 kronor i fabriken mot första
förlagsinteckningen på samma belopp, och
dessutom fick jag köpa en hel skutlast snickerivirke
av honom. Skutan är på väg till Stockholm, och
det här konnossementet ger mig rätt till lasten.
Hellqvist fick i sin tur en växel av mig på den.
Nu har jag alltså både virke och pengar! Hej på
dej, Maja!

Gårdagens kalas hade varit rätt saftigt, och
Sigge var ej så tränad; han låg därför åtskilligt
längre än vanligt. Men då tankarne väl kommo
i gång, kunde han ej sova längre. Han drog sig
till minnes, att han ej fick någon faktura på lasten
av finnen utan endast det endosserade
konnossementet. Han hade aldrig köpt någon hel last
förut och visste ej hur det brukades — kanske
detta var kutymen med finska varor? Nåja, den
där tanken släppte han med ett: »Det klarar sig
nog med en sådan firma som Hellqvists.» Hans
tankar gingo nu i en annan riktning, hur skulle
han kunna få pengar på sin stora växel? Själv
hade han visserligen ingen diskontkredit, men
med en sådan god acceptant borde det ej möta
oöverstigliga hinder att få någon av de
välsituerade bröderna att hjälpa med sitt namn på
baksidan. Skulle han fråga Linus om råd? Jo, det
beslöt han sig för, men inte i dag, det bleve för
sent innan han hunne in till staden. Linus skulle
tagas i arla morgonstund.

Vid niotiden morgonen därpå klev Sigge in på
Linus' kontor för att sondera terrängen. Han
fann vännen redan vid skrivbordet, sittande
fördjupad i studiet av en liten bok, å vars pärm
Sigges falköga uppfångade ordet »Förfallobok».
Linus' min var bekymrad och han märkte knappt
den andres inträde. Men så ryckte han upp sig,
rynkorna slätades ut, och hans slätrakade ansikte
återtog sin vardagliga, gudsnådliga min.

— Go'morron, go' morron Sigge! Nå hur går
det för dig? Har du fått i gång ännu? frågade
han, i det han vinkade åt vännen att taga plats
i den lilla kontorssoffan.

— Åja! det börjar arta sig. Förutsättningarna
äro ej dåliga. Jag har nämligen lyckats intressera
en finsk träpatron, som har satt in 10,000 kronor.
Va' sägs om det?

— Äh! Du skämtar väl?

— Inte den här gången. Se här ska du få se!
och Sigge tog upp accepten ur sin plånbok och
slätade ut den med handen på bordsskivan.
Hellqvist & C:o i Jakobstad. <i>Duger den, va'?</i>

— Det kan jag inte yttra mig om; jag har ju
inte något med Finland eller dess affärsmän att
göra, svarade Linus med affekterad likgiltighet.

— Nåja det kan ju så vara, men <i>jag</i> vet att
han är fullgod, och förresten kan man fråga om
firman i Jönköpingsbyrån.

— Det har du rätt i! Vi kunna göra det med
det samma, om du vill! utbrast Linus helt
oförmodat, i det han slog upp telefonkatalogen och
började leta efter numret.

— För all del, gör dig inte besvär med det
här, du — såframt du inte, rent av, ämnar hjälpa
mig att få lappen diskonterad — det förändrar
saken.

— Vem har sagt, att jag <i>inte</i> tänkte hjälpa dig
då? kom det överraskande svaret. Om svaret från
byrån blir gynnsamt kan jag för en gångs skull
endossera växeln och ombestyra, att det blir
pengar på den. Jag har ju aldrig kommit i tillfälle
att göra dig någon tjänst förut — det har
förbehållits dina nya bekantskaper. Nåja, jag tackar
förresten för, att jag slapp satsa på dig, ha!
ha! ha!

Sigge såg först litet misstänksamt på Linus, men
han funderade blott ett ögonblick. Han borde
hava alla skäl att vara nöjd om vännens intresse
för den blivande affärens utveckling visade sig i
realiteter och ej bara i tomma ord. Den försiktige
Linus räckte honom nu visserligen blott ett
finger, men detta innebar säkert hopp om att snart
få honom att stödja med hela handen, och sedan
så...

— Jag antar tacksamt ditt erbjudande, sade
Sigge, med en röst, som han sökte göra så
högtidlig som möjligt.

Linus ringde så upp Jönköpingsbyrån och
begärde i sitt namn få upplysningar om firman
Hellqvist & C:o i Jakobstad. På sin fråga om
huru lång tid det komme att dröja, innan han
kunde få motse det skriftliga, konfidenciella
svaret, erhöll han det beskedet, att det, på grund av
postgången, ej kunde lovas förrän om tio dagar.
Detta var beklagligt, men kunde ej hjälpas.

— Ja, men hör du, så länge har jag inte lust
att vänta, invände Sigge. Jag behöver pengar
förr. Tror du inte att man kan göra någon annan
ställning under tiden? Ditt namn går ju som
guld i alla banker, har jag hört sägas. Säkerhet
finnes i 40,000 kronor förlagsinteckningar, som
ligga hemma hos mig...

— Ja, visst ja! avbröt honom Linus — <i>som inte
äro värda någonting ännu</i> inte ens så mycket
som vad stämplarne på dem kostat. Jag skall
bevisa det om du så vill: Du har tagit de största
maskinerna på avbetalning, d. v. s. <i>hyreskontrakt</i>.
De äro således ej dina, förrän du har betalt dem
till fullo. Skulle du ej göra dina avbetalningar
på dagen, riskerar du att de återtages. Och resten,
som verkligen är ditt, täcker väl knappast den där
inteckningen, som finnen fick. <i>Så</i> få vi se
sakläget för närvarande. Men det kan ju bli bättre
sedan du kommit i gång, tillade han tröstande.

Växeln låg fortfarande kvar på bordet, och Sigge
sträckte just ut handen för att stoppa den tillbaka
i sin plånbok, då Linus hejdade honom med en
åtbörd, i det han utbrast!

— Jag har tänkt på en sak, Sigge! Jag skulle
kanske kunna hjälpa dig redan nu — men också
jag har mina penningbehov att fylla — och det
är inte småsummor som åtgå till de två stora
entreprenaderna, som jag har i gång — och därför
får du göra mig en återtjänst, då jag någon gång
behöver. Ja, du förstår, det går ju på <i>mitt</i> namn
enbart — ditt är inte »gångbart mynt» — ännu
åtminstone, tillade han litet farbroderligt, i det
han drog ut en låda i sitt skrivbord och tog fram
en växelblankett. Utan vidare funderande tog
han pennan och skrev ut en tratta på 30,000
kronor à 30 dagar dragen på sig själv och
accepterade den tvärs över, därefter räckte han den till
Sigge, som stod med vidöppen mun gapande av
förvåning.

— Ställ ut den här, om jag får be'!
uppmanade Linus. Ja, det är ingen risk för dig, det
försäkrar jag.

— Men ett så'nt belopp! Och varför fyller du
inte i orden »mig själv»? Vad menar du med
det? frågade Sigge litet het.

— Jo, jag menar, att det ej kommer att stå
»mig själv» där, utan växeln blir ställd till viss
mans eller firmas order — men vem det blir vet
jag inte nu för ögonblicket. Du slipper i alla fall
att endossera den.

Sigge tog pennan och skrev tigande på sitt
namn som utställare, varefter Linus i sin tur
accepterade finnens accept och stoppade båda
papperena i sin plånbok.

— Du ger mig väl recepisse på den lappen
som är min? frågade Sigge.

— Naturligtvis! För ordningens skull kan du
få ett erkännande på den andra också.

— Visst inte! käre bror. De' ä' ju dina
pengar. Du ringer väl då du fått kosingarna?

— Naturligtvis! Men det kan komma att dröja
tills i övermorgon.

Sigge sade adjö och gick.

Linus väntade tills han sett Sigge komma ut ur
porten och vagga i väg nedåt gatan, då sprang
han fram till telefonen och ringde upp ett
nummer.

— Är det byggmästar Markén? Jaså! Jo, det
är Westh. Go'morron farbror! Jag har tänkt få
träffa farbror nu med detsamma — före elva.
Är farbror inne om en liten stund? — Tack, då
kommer jag tvärt! Några minuter senare satte
sig Linus upp i en droska och åkte till
byggmästar Markéns kontor.

Markén var en femtiofem års man — selvmade,
som alla de andra — och han var synnerligen stolt
över, att han gjort sin första entré i Sveriges
huvudstad med träskor på fötterna. Han hörde dock
ej till »den gamla skolan» inom yrket, enär han
hade varit i två olika slags hantverk och därefter
handlande, innan han vid 40 års ålder slog sig
på »arkitekturen». Då han började att bygga
hus, var det dock ej några lysande tider, och
antagligen var det mera genom omständigheternas
makt, som han kom in på byggmästarbanan. Men
lyckan följde honom träget, och nu hade han
under senare år ansetts vara mycket »tät», var
sedan flera år tillbaka stadsfullmäktig och
—istförsamlingens starkaste pelare. Hans ord vägde tungt
i församlingsrådet, och hans vänskap var därför
eftertraktad av de mera slätstrukna »bröderna».

Vad Linus beträffar, hade han alltid varit
Markéns gullgosse, då Sigge däremot — av lätt
insedda och kända skäl — stod i betydligt lägre
kurs.

Markén var just sysselsatt med att i Dagens
Nyheter läsa sitt eget andragande i
Stadsfullmäktige kvällen förut (för att se om det var rätt
återgivet — hm!), då Linus trädde in på kontoret.
Linus' slätrakade anlete antog sitt allra mildaste
uttryck, då han i underdånighet bugade sig för sin
mäktige profet.

— Go' morron igen farbror!

— Nå, vad är ditt ärende i dag, Westh?
frågade Markén, i det han nådigt räckte honom
fingerspetsarne.

— Jo, farbror mins, att jag lovade, att som i
morgon betala igen de där 8,000, som farbror
lånade mej i förra veckan. Nu har emellertid
kontrollanten för Kungsholmsbygget behagat resa
ned till Malmö och Köpenhamn och blir
antagligen borta ett par veckor, och det där hade jag
inte beräknat. Någon lyftning får jag inte utan
besiktning, och jag vill ogärna begära extra
utanordning av förskott, det vore genant för mig,
och ej borde det vara behövligt heller med min
bankkredit. Jag har en »doktorsväxel» på mig,
som Barrman ställt ut, på 30,000 à 1 månad.
Farbror har väl ingenting emot att hjälpa mig
med att endossera? Det möter nog ingen
svårighet att »diska» den i Mäklarebanken — till
och med utan föredragning.

Markén tittade över pincenéen på Linus med
sin värdigaste min och tog halvt tvekande emot
växeln, som denne räckte fram åt honom.

— Det var ett stort belopp att tynga mitt namn
i banken med — och Barrman som utställare!
Vad har du för affärer med den syndaren?

— Egentligen inga alls ännu. Men Barrman
är, som farbror vet, min barndomsvän, och han
fick häromda'n lite hjälp av mig till sin nya
fabrik. Och på den grund är det som jag i min
tur fått låna hans namn till den här lappen.

— Nåja, det där förstår man ju. Men om jag
ska' vara med på det här, så sätter jag som
villkor, att pengarna ej gå till Barrman, ty då blir
det antagligen bara omsättningar i oändlighet.

— Jag försäkrar farbror, att de här pengarna
får han inte ens lukta på! utropade Linus med
värme och övertygelse, och förresten får han visst
pengar i morgon på annat håll, så att han klarar
sej en bra stund, efter vad jag tror mej veta.

— Så-å! Har <i>han</i> lyckats komma i förbindelser
då? frågade Markén förvånad.

— Ja, den pojken har gott luktsinne. Han har
på egen hand skaffat sig <i>utländska pengar</i> och nu
tänker han att köra i stor stil. Men han är nog
inte så farlig som farbror tycks tro, åtminstone
inte för närvarande.

— Hm! Jaså, minsann — Ja, jag skall väl
ordna det åt dig då, sade Markén, tydligen
imponerad av den »utländska krediten». Och sedan
Linus på växeln ifyllt »att betala till Byggmästar
M. Markén eller order», endosserade Markén
densamma.

— Låt se, vad är klockan nu? yttrade Linus.
Hon fattas 20 minuter i 11. De' ä' nog bäst att
lämna in den före 11 ändå, ifall den behöver
föredragas, föreslog han.

Droskan stod kvar och väntade utanför porten,
och Linus skjutsade därför Markén ned till
banken.

En kvarts timme senare kom Markén ut; han
hade träffat direktören själv och fått beloppet
avräknat och utbetalt medan han väntade.

— Sade jag inte det! utbrast Linus med
självkänsla.

Droskan ställdes åter till Markéns kontor, och
de båda herrarne gjorde där upp sina
mellanhavanden, varpå Linus åter med belåten min
kuskade iväg, denna gång till trävarufirman Halling
& Sanders huvudkontor, där han var en stor och
ansedd kund.

— Se, goddag byggmästarn! hälsade honom en
av cheferna, herr Sander. Har byggmästarn ännu
bestämt sig för, huru mycket av kvistrent och
helrent golvträ vi skola leverera?

— Nej, inte ännu. Jag kommer in med
uppgifter i nästa vecka. Jag har ett annat ärende i
dag. Känner herrarne till en skogs- och
sågverksägare Hellqvist i Jakobstad i Finland: firma Karl
Hellqvist & C:o?

— Vi ha inte haft några direkta affärer med
den firman, men den är mycket känd och ansedd
och säljer då och då laster till platsförsäljare här.
Varför frågar byggmästarn det? Ha de kanske
bjudit ut virke direkt till byggmästarn?

— Nej, inte till mig, försäkrade Linus ivrigt.

— Jag frågar därför att sådana erbjudanden börja
bli rätt vanliga nu i detta konkurrensens
tidevarv, ehuru vi som sitta har med våra dryga,
skatter, hyror och omkostnader av alla slag, ha
rätt att känna oss upprörda över dessa slags
affärer. Ännu en gång: varför frågar byggmästarn
om Hellqvist? frågade Sander med en blandning
av nyfikenhet och misstro.

— Kära grosshandlarn! Jag vill bara veta om
namnet är gott. Jag har inga som helst affärer
med firman ifråga. Jag har ju mina affärer
här hos er. Linus tog nu upp sin plånbok —
den svällde av »tusenschalar» och mindre sedlar,
valutan för den diskonterade växeln. Han
bläddrade i sedelhögen, väl vetande, att den andres
tränade öga på ett ungefär kunde bedöma vad
innehållet var värt. Slutligen hittade han finnens
accept bland sedlarne och fortsatte:

— Jag har tagit den här accepten på 10,000
kronor som likvid av en vän. Eftersom jag är
byggmästare, har mina växelaffärer inskränkt sig
till mina egna accepter, och jag har således inget
behov av diskontkredit i bank; därför tänkte jag
fråga, om herrarne kunde taga den här växeln
med i er diskontering, då namnet av er själva
anses vara gott. Jag har själv en accept på 4,500
kronor, som förfaller här hos er i morgon, och
då kunde ju den lösas på samma gång.

— Naturligtvis vill vi gärna hjälpa
byggmästarn med en sådan sak. Får jag lov att se på
papperet.

Linus räckte honom växeln.

- Barrman står som utställare! De ä ju en
riklig skojare, som jag hört, utropade Sander
indignerad.

- Åh! de' få vi väl inte säga om honom <i>nu</i>
heller, fastän jag medger, alt han inte gjort sig
förtjänt av bättre betyg. Dels var han oerfaren
i inteckningsaffärer, och dessutom har han lidit
sitt straff, och därför vore det synd, om han
alltjämt skall ha opinionen emot sig, pläderade Linus
i sin bevekande ton. Sander föreföll emellertid
oberörd.

— Tillåt mig fråga: är det för att hjälpa
Barrman, som byggmästarn tagit den här växeln »i
likvid»?

— Ja, jag kanske använde mig av orätt ord,
då jag sa' »likvid». Barrman och jag äro
barndomsvänner, och jag har lovat hjälpa honom
med diskonteringen av det här papperet. Mitt
namn är Gud vare lov gott nog till det — eller
tvivlar grosshandlarn på de' me? frågade Linus
i det han reste sig upp från stolen och påtog en
halvt förolämpad min.

— För all del! tag inte saken så häftigt, kära
ni! Ert namn räcker ensamt gott till för att
skydda den här växeln — men man önskar ju i
allmänhet känna till sammanhanget med och
tillkomsten av ett papper, som man skall sätta sitt
namn på och svara för i sin bank. Ni får där
ursäkta, att jag gör ännu en fråga: Vad är det för
slags affärer Barrman och Hellqvist ha tillsammans?

Barrman håller på att montera upp en
mekanisk snickerifabrik, som Hellqvist lär vara
förläggare till, svarade Linns icke utan en viss
skadeglädje, då »bomben kreverade».

— Vad säjer byggmästarn! utropade den
förvånade Sander. Har Hellqvist satt in pengar hos
— Barrman?? Det må jag säga var konstefikt!
Ja, — naturligtvis är det väl så då, och det
ändrar i så fall åtskilligt på mitt omdöme om hela
saken — ehuru det nog förefaller mig säreget, att
en sådan firma som Karl Hellqvist & C:o ej
lämnat kontanter till förlagslånet utan utfärdat växel
på ett så pass blygsamt belopp som 10,000
kronor. Men det kan ju möjligen finnas någon
förklaring för detta — och det angår inte <i>oss</i>. Som
sagt, jag skall gärna hjälpa byggmästarn med det
här papperets diskontering. När behövs pengarna?

— Helst i morgon.

— Vi diskontera själva inte förr än i nästa
vecka, men vi kunna ju räkna ut diskonträntan
och lämna en check på nettobeloppet, så får
byggmästarn pengarna redan i dag och får lösa sin
växel själv i morgon.

— Tackar så mycket! det ser ju alltid bättre
ut i banken förstås, tillade Linus menande. Och
efter ännu ett recepisses utskrivande, åkte han
iväg till ett nytt bankkontor, där checken
förvandlades i reda pengar.

Hå-hå, ja! Nu skulle det ha smakat, att få en
bit mat efter allt detta jäktande — men det
visade sig, att Linus hade för många järn i elden
den dagen till att hinna frukostera. Ända till
stängningstiden klockan 3, kuskade han omkring
till banker och löste växlar, inalles 14 stycken.
Undra då på, att Sigge hade funnit honom så
tankfull och frånvarande på morgonen ...

Äntligen var då allt klart. Plånboken hade
visserligen blivit åtskilligt tunnare under tiden, men
så var också den här Tycho Brahedagens alla
blindskär klarade. Han ringde hem till sin
hushållerska, att han ämnade äta middag ute i dag.

I byggmästarhemmen på denna tid var det ej
ovanligt, att »maten fick stå och kallna» innan
herrn i huset infann sig till måltiden. I
synnerhet var detta fallet vid andra frukosten,
kl. 11—12 (som något tiotal år senare försköts till tiden
kl. 12—2 efter engelska mönster). Då kunde
vederbörande bli uppehållna av ett otal saker,
som döko upp, då de stodo färdiga att bege sig
hem, som t. ex. besök av besiktningsmän,
leverantörer m. fl., och då måltidstimmen sedan överskreds
med timmar, blev det nödvändigt att äta ute.

Linus var emellertid ovanligt punktlig med
sina måltider; han hade inrättat sig så, att
besökande, så framt de ej representerade
offentliga myndigheter, fingo återkomma på annan tid,
som passade honom bättre. På grund av sin
ställning i församlingen måste han avstå från de
orgier, som på den tiden gingo under
benämningen »byggmästarfrukostar». I dessa vågade
endast »världens barn» deltaga, och de firades
mellan 10—12 — utom vid högtidligare tillfällen,
då »eftersläckningen» vanligen ej slutade förrän
framåt tretiden på middagen. En och annan gång
hände det dock, att Linus »av en händelse» stött på
några av församlingens yngre krafter, och att de
i all hemlighet tagit sig en hippa på »enskilt rum.»
Försiktigheten bjöd emellertid då, att man ej valde
en »byggmästarkrog», utan helst ett utvärdshus.
Huvudsaken var, att man ej blev upptäckt av
någon, som kunde skvallra ur skolan och förstöra
reputationen.

I dag skulle det passa för Linus att slå sig lös
några timmar och pigga upp magsaften med en
liten svyck. Han kom att tänka på Sigge och
dennes pengar i plånboken. Det vore ett lämpligt
tillfälle att samtidigt ordna för ett kommande
»samarbete». Han ringde upp fabriken och
träffade Sigge, just lagom innan denne gick hem till
middag, och inbjöd honom »att äta en enkel bit
mat» på Lidingöbro värdshus om en halv timme.
Sigge var ej nödbedd, och kommande från olika
håll i var sin droska möttes de på avtalad plats.

Middagen blev synnerligen glad, ty båda kände
sig belåtna med dagens resultat. Vid kaffet och
punschen hade de annars i blottandet av sina
enskilda planer så försiktiga generalerna blivit
frispråkiga med varandra. I ett anfall av övermod
framvisade Linus de tätskrivna sidorna i sin lilla
förfallobok och menade, »att det där var affärer,
som det fordrades skalle till att klara opp, dag
för dag, utan att köra fast». Sigge spetsade
öronen och lät genom en och annan inpassad fråga
vännen alltmera blotta sig. Han gjorde nu den
överraskande upptäckten, att Linus' stora
byggnadsentreprenader voro en svårhanterlig apparat,
som tog all hans tid och omtanka i anspråk att
kunna finansiera fram, och att han hade varit i
»sjönöd» just i dag.

— Det var allt lycka för dig, att jag kom till
dig i morse, anmärkte Sigge, i det han gjorde en
gest åt strupen.

— Jaså! Du tror det? Men hade du inte kommit,
så hade det klarats på något annat sätt. Jag har inte
använt <i>en tiondel</i> av mina möjligheter i den vägen
ännu. Så det skall du inte tro, Sigge, att just precis
<i>du</i> var nödvändig för mig i dag. Och — förresten
— »tala inte om rep i hängd mans hus»! du hade
antagligen haft svårare att skaffa pengar på din
lapp utan mitt namn, än jag att ordna mina
saker utan dig, klippte Linus till med skärpa.

— Nå ja, det kan du ha rätt i Linus! Vi ska
inte kivas om sådana här struntsaker! Du har
gjort det bra. Skål på dej gamle gosse!

Då de två herrarne skulle skiljas framåt
nattkröken, upprepades den där vanliga dialogen, då ett
par »stagade» kalasvänner säga adjö åt varandra
på gatan, men i det här särskilda fallet tillkom
även famntag och tårar — men så vore de ju
också så otränade ...

Ett par veckor senare kom Sigge in på Linus
kontor. Utan att säga ett ord slog han sig ned
i kontorssoffan med upprörd min.

— Hur är det fatt med dig i dag? sporde
Linus, i det han observerade, att Sigge nervöst
fingrade på sin klockkedja — något som han förr
iakttagit vara ett säkert tecken till att kamraten
var upprörd.

— Jo, kan du tänka dig en sån satans historia!
Jag vet knappast i vilken ända jag ska börja den
en gång. Han reste sig upp och gick fram till
vattenkaraffinen och stjälpte i sig ett glas vatten,
varpå han fortsatte: Du vet att jag har gått och
väntat på den där skutan — »Aina» hette hon —
som skulle ha min virkeslast från Hellqvist
ombord. Jag tyckte, att det dröjde väl länge om
innan den avhördes, och jag telefonerade därför
till skeppsklarerare Nordström & Thulin och fick
så det beskedet, att de ej hade hand om det
fartyget; sedan ringde jag till alla de andra
klarerarfirmorna om samma sak och fick av en det
beskedet, att en skuta med det namnet var på väg
till — Danmark med järnlast från Harg. Någon
annan skuta »Aina» fanns ej i hela fartygsregistret,
sa' dom. Jag har rivit opp himmel och jord de
här sista dagarne; då blev jag av en person rådd
att telegrafera till Hellqvist & C:o i Jakobstad —
och det kunde jag ha gjort med detsamma — mitt
fån! — så hade jag besparat mig åtskilligt
besvär i onödan — när det ändå ska' gå åt helvete
så ... Se här är firmans svarstelegram! och med
skälvande hand räckte han Linus telegrammet,
som löd: »Vi känna ej till omfrågade fartyg.
Ingen last härifrån såld till er. <tab>Hellqvist.»

— Va' i all världen! Du har blivit skojad!
utropade Linus. Den där finnen, som du köpte
lasten av, och som gav dig <i>förlagsväxeln</i>, var
alltså en bedragare, som föregav sig vara Hellqvist!
— Och jag som står med på de 10,000! Hur kunde
du låta dra' dig så vid näsan!? gormade Linus.

I samma ögonblick ringde det i telefon, och
Linus drog ett par djupa andetag för att lugna
sig, innan han svarade.

— Hallå! — Jaha! — Go' morron
grosshandlarn! Ja, jag har just fått reda på skojet av
Barrman, som är inne hos mig nu. Grosshandlarn
kan själv få tala med honom och få alla detaljer,
om så önskas. — Jaså inte det! — Jo, det är en
finsk bedragare, som varit ute på turné och
besökt oss här i Stockholm. — Ja, naturligtvis! —
Jag och Barrman skyddar växeln, så att herrarne
inte behöva vara oroliga för den, Adjö! Adjö!

— H-u-ff pustade Linus. Det var Sander, i
Halling & Sander, upplyste han. Deras bank hade
i dag meddelat dem, att sedan banken i vanlig
ordning aviserat acceptanten Hellqvist om vexelns
diskontering, hade ett brev anlänt från firman,
som meddelade, att de aldrig accepterat någon
växel till dig. Det har dröjt längre än vanligt
innan skojet kom i dagen, emedan både
diskontering och avisering uppskjutits och därtill
postgången. Hur ska' du nu göra Sigge?

— Först ämnar jag anmäla det till polisen,
svarade Sigge. Tänk på min första
förlagsinteckning — i den där skojarens ägo! — och sedan vete
väl själva fan — jag har ju inget virke än! men har
åtagit mig snickerierna till fyra hus! Det här går ju
käpprätt. Han slog sin bastanta näve i bordet.

— Ja, det här var svårt för dig, medgav Linus.
Kan du inte skaffa virke på något håll?

— Kan, säger du? Hade jag inte gått och väntat
på den här fördömda lasten, så ha de jag haft alla
fönster och dörrkarmar färdiga vid det här laget.

— Är det karmträ, som du först behöver?

— Ja visst!

— Nå, jag får väl hjälpa dig att ordna saken då.

— Var då?

— Hos Halling & Sander.

— Men tänk på växeln, som vi stå för där. Tror
du, att de lämna mer kredit innan den är inlöst?

— Naturligtvis tror jag det! — På mitt namn
förstås. Jag kan ju vända mig till någon annan
träfirma, om så är, men de där herrarne känna
till att jag hjälper dig och anledningen till att du
nu kommit i trångmål för virke; dessutom ha
de i mitt tycke alltid visat sig vara humant folk.
Nu måste jag ge mig av till bygget på
Kungsholmen. Under tiden kan du gå ned till polisen
och göra din anmälan, så träffas vi sedan kl. 2
utanför Halling & Sanders kontor.

Det visade sig verkligen, att Linus räknade
rätt, då han »med fullt förtroende» vände sig till
Halling & Sander i detta bryderi. Visserligen
hade dessa en betydlig aversion mot Barrman, på
grund av hans kända föregåenden, men i det här
fallet var han ju själv ett offer, och vad som
vägde upp alla andra hänsyn var, att byggmästar
Westh ställde sig delcreder för affären ifråga.
På så sätt fick Sigge »en ny värdefull
affärsförbindelse», som hade de största resurser att kunna
furnera honom med trävaror.

Det var också på tiden att fabriken kom i gång,
enär dagliga påminnelser kommo från de byggen,
som väntade på hans leveranser. Men nu gällde
det att »hålla fint i» och förskaffa sig ryggstöd, om
ej följderna av finnens bedrägeri skulle förstöra
alltsammans för honom, och om ej hela detta korthus,
som han konstruerat upp åt sig, skulle ramla ihop
vid minsta pust. Visserligen var Linus ett gott stöd
att hava, men månne denne magnat kunde klara
sig själv, om det blev en riktigt stark
påfrestning? Den frågan gjorde sig Sigge åter och åter.
Han hade fått se åtskilliga detaljer av Linus
Wesths' ställning, vilka voro förborgade för alla
andra, och denna vetskap gjorde honom nästan
ängslig ibland. Vem förde böckerna åt Linus? —
ty bokföring måste han väl ändå ha! Var det
den gamle malätne Moling, som gick »till och
ifrån» några dagar i veckan — eller den där
»brodern», f. d, kassören i en cementläggarfirma, som
också syntes syssla med något på kontoret? Det
vore allt bra intressant att få veta detta, och ju
större kännedom om vännens verkliga ställning
och dess svagheter, ju säkrare tag om honom ...

Leveranserna hade nu börjat från Sigges fabrik,
och likviderna skulle enligt överenskommelse ske
i »mån av lyftning», d. v. s. vid de tillfällen då
utbetalningar å byggnadskreditivet gjordes av
banken till byggmästaren. De leverantörer, som
saknade större rörelsekapital — således större delen
av hantverkarne — kunde emellertid ej alltid vara
betjänade av denna sorts uppgörelse. Det
förargliga förhållandet inträffade nämligen ofta, att
»lyftningarna» på grund av förseningar av ett och
annat vid bygget och tusen andra skäl förskötos fram
en eller ett par veckor, varigenom trassel uppstod
för alla dem, som säkert beräknat få ut sitt. I en
sådan knipa togs hellre en accept — och sedan
var man inne på växlarnes »törnbeströdda stig».

Så gick det även för Sigge.

Så länge han hade något kvar av sina
»förlagspengar», som han erhöll genom Hellqvistska växeln,
var han oberoende av bankens utbetalningar, men
då dessa voro upparbetade och pengar till
avlöningarne fattades, föreslog han en av sina kunder
att acceptera — men då var det lika gott att taga
till ett något större belopp på en gång. Genom
sin stora övertalningsförmåga lyckades han också
att få ett ordentligt förskott pålagt sitt
tillgodohavande, och sedan gällde det att få papperet
»placerat». Visserligen hade Linus löst den
Hellqvistska växeln, då den häromdagen förföll, vadan
himmeln borde varit molnfri för Sigge hos Halling
& Sander, men han ville pröva sina krafter på annat
håll först. Det skulle ju kunna hända, att han
redan snart nog behövde »taga en lapp» igen, och då
voro Halling & Sander bra att ha som i en liten ask.

Han drevs också av en viss nyfikenhet att pröva
läget av sitt anseende och utröna huruvida hans
föregåenden kunde utgöra allvarligt hinder för en större
rörlighet på den nu så nödvändiga och åtrådda
kreditvägen.

Han beslöt sig för att söka sin lycka hos
maskinfirman. På grund av hyreskontrakter stod ju denna
firma ej i någon risk, och en amortering borde den
alltid taga emot. För säkerhetens skull sökte Sigge
upp den rätt koleriske chefen för firman <i>efter</i> lunchen
och lyckades även träffa honom vid bästa humör.
Och efter en stunds parlaver låg den nu överlåtna
växeln i firmans portfölj och 5,600 kronor i Sigges
plånbok. Detta var ju glädjande och en given
framgång, och Sigges självtillit växte dag för dag.

Någon tid därefter förföll hans första växel hos
Halling & Sander, och samtidigt kom avis från
en bank, att den accept, som han lämnat den
finska bedragaren, låg för inkasso. Morjens!
Alltså hade finnen lyckats göra pengar på den på
något sätt! Polisen hade ännu ej kunnat
uppspåra gynnaren, men kanske Sigge genom växeln
ändå kunde få tag i ändan på tråden. Han sökte
upp Linus för att konferera med denne, som han
ej hade sammanträffat med på ett par veckor.

Sigge tyckte, att den andre åldrats på denna korta
tid, men behöll denna observation för sig själv.

Han redogjorde nu för Linus i korta drag, huru
hans arbeten fortskredo till full belåtenhet och
tillade, att det »såg bra ut för fortsättningen»,
blott han kunde få vara i fred för »det finska
sattyget», som nu kommit störande emellan. Han
behövde kanske ej anse sig skyldig att lösa en
förfalskad växel, men hans namn komme ändå
att figurera bland växelprotester, och det skulle
kunna förstöra hans spirande, men ännu så spröda
kredit. Folk skulle läsa det i tidningen utan att
veta rätta sammanhanget och bara tänka på att
den där skojaren Barrman börjat valsa om här
igen — och sedan vore han vingklippt ...

— Det var själva f ... — höll jag på att säga,
vad du har blivit öm i skinnet på sista tiden!
utbrast Linus. Det är ju <i>du</i>, som är den bedragne
— den här gången — kanske du glömt det? tillade
han menande.

— Du vet inte hur det känns, du, sade Sigge i
gråtmild ton, jag har verkligen blivit öm i skinnet
som du säger och det kanske du också skulle ha
blivit om du varit i mina kläder ...

— Si-så-där-ja! Låt oss övergå till
förhandlingarna. Hur ska' du ha't nu? avklippte Linus i
affärsmässig ton. För det första måste du låta
polisen få veta om växelns förekomst i banken,
och sedan blir det deras sak att reda ut den
härvan; protesten får du taga med ro.

— Att polisen bör underrättas förstår också jag,
men jag har stor avsmak för att gå dit, de se
alltid så överlägsna ut och ha behandlat mej som
en »gammal kund», de gånger, då jag varit nere
hos dem angående denna sak. Kan jag inte ringa
på till dem, tror du?

— Det antar jag att du kan. Gör som du vill
med den saken. Sedan var det om din accept
hos Halling & Sander, den måste du lösa till fullo
på dagen, då det är den första du har där.

— Alldeles min egen tanke! Men det fattas mig
fem hundra krisch, och dem får du vigga mig tills
i nästa vecka, då jag väntar in åtskilliga tusen.

Linus' uppsyn mörknade.

— De' ä' ett fördömt riande för pengar denna
dag! Jag är själv alldeles ren. Men låt mig se!
Du kan kanske hjälpa mig på samma gång. Du
kan få min accept på 3,500 kronor för levererade
snickerier till bygget på Östermalm. De 500 kan
jag ordna åt dig kontant om en timme. Sedan
löser du din växel i banken och visar den för
Sander, som du sedan får övertala att taga emot
min accept. Om vi också få vänta på pengarne
någon dag, kan detta ej hjälpas. Du faller nog
ej ur rollen, tänker jag.

— Jaså, kära Linus, är det <i>så</i> ställt?! Nåja,
gärna för mig — men nog tör väl 3,500 kronor vara
en bra liten summa att reda sig med i dina stora
affärer, eller hur? framkastade Sigge med ett slugt
leende.

— Mycket rätt gissat! Men du tycks ej inse, att
detta är taktik. Så framt vi två önska att fortfarande
komma i åtnjutande av firmans stöd, så måste vi
till en början gå försiktigt tillväga. Hitintills har
jag inte satt om en enda växel, och mitt namn står
gott överallt — ännu åtminstone — vad som
kommer se'n får man se <i>då</i> ... Nu måste jag iväg.
Du kan träffa mig i Industribanken om en timme.

Programmet fullföljdes av Sigge lyckligt i alla
detaljer. Visserligen höll det på att gå sönder,
då den frågvise Sander kom in på
snickerileveransen till Wesths' bygge på Östermalm. Sander
sade sig ha hört, att Wengströmska fabriken
levererade dit. Sigge bekräftade detta, men
förklarade helt trankilt, att det här »gällde några
extra arbeten, som ej ingingo i det Wengströmska
förslaget» ... och därmed var den saken ur världen.

Valutan för Linus' accept erhöll Sigge dagen
därpå genom firmans prokurist, som hade gjort
sig det omaket att personligen infinna sig på
fabriken för att överlämna pengarne. Sigge lade
märke till, att prokuristens blickar granskande
foro över etablissemanget. »Han har naturligtvis
gjort sig ärende hit för att se hur jag har det»,
tänkte Sigge och grep därför genast in och erbjöd
sig att visa honom omkring överallt. Detta besök
kom särdeles lägligt för Sigge, »alldeles som
beställt», tyckte han, ty här fanns det något att visa.
något som kunde stärka kredit och anseende;
stora golvytor och högt i tak våning på våning,
om också ett och annat ännu fattades i
inredningen; i de nedre våningarna surrade hyvel- och
fräsmaskinerna och i de övre voro
sammansättningsverkstäderna inrymda, ja, även djupt under
gatan hade det gamla huset präktiga, stora
källare, som blivit apterade till ångtorkar och
spånmagasin — alltnog, det hela måste göra ett
vederhäftigt intryck på en besökare. Medveten om
detta bättrade Sigge dessutom på med sin
vältalighet, vadan resultatet av »besiktningen» ej
kunde bliva annat än gott. Då Sigge och Linus
sedan på kvällen träffades, yttrade den senare på
tal om besöket: »Det var för oss värt många
tusen kronor» — —

Blott en vecka senare hade polisen, medelst den
ledtråd den erhållit genom inkassoväxeln, fått
fram den föregivne »Hellqvist», en finsk f. d.
sågverksbokhållare, som kort före ankomsten till
Stockholm avtjänat straff i Finland. Han befann
sig nu i Norge, där han häktats på bar gärning,
då han skulle lyfta pengar på en falsk check.
Vi draga dock en slöja över epilogen.

*

</chapter>
<chapter name="IV.">
<h1>IV.</h1>

Efter samma metoder som hittills beskrivits och
i ungefär samma miljö fortgick ett år för de båda
vännerna. Det var ett oavbrutet jonglerande fram
och tillbaka med varandras namn på växlar; men
allt hade gått väl så till vida, att ingen av de
större diskontörerna, än mindre bankerna, hade
någonting att anmärka, ty inga synliga
växelomsättningar gjordes.

Under den gångna tiden hade Sigge blivit
stadig och erkänd kund hos firman Halling &
Sander och fick kredit på eget namn intill visst
belopp, då detta överstegs fordrades även Linus
Wesths namn. Sigges affär syntes gå med kläm,
och på hans kontor en tr. upp funnos både ritare,
bokhållare och kassörska.

Vad Linus beträffar såg han numera litet
ansträngd ut. Hans beskyddare Markén var än
»ömmare» i sitt sätt, då de träffades.
Anledningen därtill var troligen den, att Markén hade fått
för sig, att Linus skulle av vännerna ställas upp
som kandidat till nästa stadsfullmäktigeval.

Som vi veta, hade Sigge stort intresse av att
få kännedom om huru Linus' affärer egentligen
lågo och huru han skötte dess osynliga maskineri.
En gång inträffade det, att de båda vännerna
stämt möte en söndagsmiddag på Sigges kontor
för en »privat överläggning». Så småningom
förde Sigge samtalets gång avsiktligt in på
avlöningarna till sin kontorspersonal, och i detta
sammanhang passade han på att »interpellera» Linus.

— Hur kommer det sig, att man aldrig
ser något annat biträde på ditt kontor än
springpojken, som passar telefonen och aldrig några
räkenskapsböcker, endast verkmästarnes
avlöningslistor?

Frågan kom kanske överraskande för Linus,
ty han tog sig en funderare innan han svarade.

— Visst finns det böcker, kära du! Fastän jag
själv förstår mig blott litet på deras förande. Allt
sedan mitt första arbete som egen byggmästare,
har jag anlitat en gammal säker bokförare, som
heter Moling; men sedan jag fick mera att göra,
har jag även anlitat Jönsson: den där gamle
kassör'n, »broder Jönsson», du vet. Den ene sköter
räkenskaperna för Kungsholmsbygget (som nu är
färdigt) och den andre för Östermalmsbygget, och
de arbeta hemma var för sig. Båda äro gamla
och slitna i tjänsten och vilja nu på äldre da'r
ha den lilla friheten, att inte behöva sitta bundna
på kontorsstolen hela dagarne. För min egen del
tycker jag också bäst om att få vara ostörd och
att slippa hava avlyssnare på telefonsamtal och
besöken på kontoret.

— Tacka för de'! instämde Sigge, men så
bekvämt kan ej alla inrätta sig. Jag fick, som du vet,
lära mig enkelt bokhålleri av far min; det har
jag sedan haft god nytta av och behöver inte som
du enbart lita på andra.

— Inga gliringar — om jag får be! högg Linus
in. Alla kunskaper äro bra att ha, det vet jag
också — Men hur många byggmästare här tror
du har ordentlig bokföring — eller <i>förstår</i> sådan,
än mindre <i>själva</i> kunna föra böcker? Och i vårt
yrke behöver man inte heller kunna det, ty som
du kanske vet, så är en <i>byggmästare</i> enligt lagen
<i>ej skyldig att föra räkenskaper</i> annat än i sådana
fall, då han åtagit sig entreprenad av offentlig
byggnad d. v. s. till staten eller kommunen — f. ö.
kan han driva millionbyggen »utan vidare» — —

— Det lär vara som du säger; men nog måste
du medge, att det är en besynnerlig lag, och att
det ligger en påtaglig orättvisa i att t. ex. en
liten diversehandlare, som kanske blott har några
kronors omsättning om dagen, skall av lagen
bringas att föra böcker, men inte — <i>du</i>?

— Medgives gärna! Men inte tänker jag yrka
på ändring i de bestående förhållandena; och det
dröjer nog, innan någon sådan kommer till stånd.
Vet du varför? Jo, ser du, lagens bestämmelser
gälla naturligtvis för hela landet — ej blott för
städerna. Nu vet vi ju, att det finnes tusentals
människor, som bygga hus av ett eller annat slag
ute på landet, i byar eller samhällen. En stor del
av dessa äro vanliga bondbassar, som möjligen
kunna lägga sten på sten eller timra ihop en kåk,
men ej kunna mer än nätt och jämt skriva sitt
namn. Skulle nu alla dessa »byggmästare» nödgas
föra räkenskaper — märk väl, även om de byggde
åt sig själva — då bleve det en härlig röra av i
landet! Nej du, det gå nog inte bönderna i
riksda'n in på!

— Den här frågan tycks du ha särskilt
studerat.

— Naturligtvis, då den står i samband med mitt
yrke.

— Kanske du rent av tänker slå dig på —
politik också, Linus?

— Jag kan svara både ja och nej till den
frågan. Du har väl hört, att vännerna ämna sätta
upp mig som kandidat till stadsfullmäktigevalet?

— Jo, jag har hört glunkas om det. Nå,
ämnar du taga emot kandidaturen?

— Ja, det är nu avgjort. Utsikterna känner
jag ej mycket till ännu, men även om jag faller
igenom kan jag hava en viss fördel av att ställas
upp. Det stärker alltid anseendet och förtroendet.

— Och till följe därav — krediten, menar du!
inföll Sigge spydigt.

— Mycket möjligt! svarade Linus litet kyligt.
Kors, vad klockan blivit mycket! Jag skall till
Markéns på middag kl. 4. Du får därför ursäkta
att jag kilar nu.

Sigge hade ej fått veta så värst mycket den
här gången. Linus' affärsställning var ännu som
en ouppskuren bok för honom, men han föresatte
sig att taga upp ämnet igen vid första lägliga
tillfälle.

Detta kom snart nog därefter.

Det gemensamma växelrytteriet förde dem
tillsammans minst ett par gånger i veckan numera.
En dag infann sig Sigge i ett av sina vanliga
ärenden på Linus' kontor. Denne var ej inne för
tillfället men skulle enligt springpojkens utsago
snart vara tillbaka, och hemmastadd på stället
som han var, slog Sigge sig ned vid skrivbordet.
Hans ögon föllo då på ett brevkuvert med norskt
frimärke, och bredvid låg brevet ihopvikt. Sigge
generade sig aldrig för »småsaker». Han vek upp
brevet och läste först den tryckta vignetten på
papperet: »Hotel Nordenfjeld» Trondhjem.
Brevet var på svenska och löd:

Byggmästar Linus Westh.
Stockholm.

Jag får härmed tacka för ingången remissa å
5,000 kronor, vilka sedermera komma att av mig
redovisas enligt avtal. Jag har undersökt
fyndigheterna i närheten av vår inmutning; de giva
lysande resultat, och jag råder Eder att lägga
vantarna på dem snarast möjligt, de kunna annars
gå oss ur händerna. Det fordras därtill till en
början 25,000 kronor. Jag råder Eder att göra
affären. Skulle Ni anse det hela bliva Eder väl
tungt, blir det nog ingen svårighet att med god
vinst — minst 20 % har jag tänkt mig —
avyttra dem i Kristiania eller Bergen, jag avvaktar
få höra från Eder omgående.

<tab><tab><tab>Högaktningsfullt
<tab><tab><tab>Joh. Nestelius.

P. S. Min adress blir t. v. min nuvarande.
Vore bra, om Ni för tids vinnande ville
telegrafera svar.

D. S.
Då Sigge hade slukat detta intressanta innehåll,
lät han höra en sakta vissling, vek ihop brevet
och lade det på sin plats, bad så pojken giva sig
dagens tidning och flyttade sig över i soffan för
att läsa.

Han hade knappast satt sig tillrätta, förrän
Linus kom in genom dörren. Dennes rödlätta,
slätrakade ansikte var en nyans blekare än vanligt,
och blicken var frånvarande.

— Tjänare! Har du väntat länge? började han
i det han stegade direkt fram till skrivbordet och
rafsade åt sig brevet, som han lät försvinna i
rockens innerficka.

— Nej bevars, jag kom nyss, svarade Sigge
likgiltigt. Du ser inte riktigt snäll ut i dag,
Linus. Har någon förargat dig? fortsatte han i
skämtsam ton.

— Ser jag arg ut? Det visste jag inte. Nej,
jag ä' inte — ja, det vill säja, man <i>kan</i> ju bli
förargad, när allting hopar sig på en samtidigt.
Hur var det nu med växeln om måndag?

— Den ä' på 3,800, inföll Sigge.

— Javisst, 3,800, med <i>dig</i> som acceptant.

— Och överenskommelse oss emellan, att den
skulle minskas till 2,500 med <i>dig</i> som acceptant,
fortsatte Sigge.

— Ja ha, så var det. Men —

— Men?

— De' var då själva fa ... <i>aldrig tar det slut!!</i>
slungade Linus ut i plötsligt raseri.

— Vad tar åt dig karl?! Vad ä' du så
ursinnig för? De här smålapparne är väl ingenting
mot alla de stora vi haft tillsammans förut ...

— Visserligen! Men smått till smått i långa
banor blir stort det också.

— Att du, som mången annan, kan ha det
trångt ibland undrar jag ej på, men nu låter det
som om du satt i en riktig myrstack, min vän.

— Inte kan du — — Hör du Axel! Du kan gå
ner till verkmästar Andersson med de här
avlöningslistorna. Jag stannar kvar här tills du
kommer tillbaka — avbröt han sin mening. Jag
tänkte inte på, att pojken satt här och hörde på
vart ord, förklarade han, sedan denna kommit ut
genom dörren.

— Jo, inte kan du väl tro, fortsatte han, att
de affärer du och jag ha gemensamt utgöra mitt
enda bekymmer? — Därtill är du nog för klok,
men å andra sidan, så har du ingen aning om
vad jag har att stå i! (»Var inte för säker på det
du!» höll Sigge på att utbrista, i det det ryckte
i hans skrattmuskler.) Jag har nu räknat på ett
större bygge till, som jag skriver kontrakt på i
morgon.

— Va' i all fridens namn säjer du?! utropade
Sigge, denna gången med oförställd förvåning.
Tänker du åtaga dig <i>ändå mer</i>, fastän du nyss
klagat din nöd över dina stora svårigheter?

— Som gammal vän vill jag vara uppriktig
mot dig — <i>då det kontraktet underskrives får jag</i>
<i>ett större förskott.</i> De pengarna har jag
användning för <i>genast</i>. — Men de äro inte borta för
det, må du tro! (»Där ha vi de 25,000!» tänkte
Sigge.)

— Du ämnar kanske placera dem räntebärande?
framkastade Sigge skrattande.

Linus såg litet perplex ut — men fann sig
genast och svarade med spelad överlägsenhet:

— Javisst ska de bli räntebärande! <i>Allt</i> mitt
arbete anser jag räntebärande. Gör inte du det
med ditt?

— Den frågan kan jag inte besvara förr än
<i>efter bokslutet</i>. Apropå det! Vad netto hade du
i fjol? frågade Sigge i likgiltig ton.

Återigen höll Linus på att bli förlägen.

— Mja, ser du, mina inkomster räknar jag
egentligen inte per år utan per byggnadsföretag<footnote>Deklarationsskyldigheten förefanns ej på denna tid.</footnote>
och dessa gå i varandra och räcka vart och ett
två och ibland tre år, innan de äro fullt avslutade;
alltså kan jag inte stå till tjänst med svar på den
frågan, avslutade Linus sin mening med en suck
av lättnad.

— Men nog vet du väl vad du ungefärligen
får över om året — eller hur? envisades Sigge.

— Hör du min gubbe lilla! Vartåt syftar du?
Tänker du hålla förhör med mig? 

— Som gammal vän och med så mycket
gemensamt som vi två ha, trodde jag mig kunna

påräkna mera uppriktighet från dig, genmälde
Sigge i salvelsefull ton.

— Uppriktighet? Här har jag nyss stått och
omtalat saker för dig, som ingen annan fått del
av, och så klagar du över min brist på
uppriktighet! Nu får du emellertid vara nöjd tillsvidare
med vad du fått veta. Möjligen kan det bli mer
längre fram.

Sigge log illmarigt vid tanken på innehållet av
det lästa brevet, men han insåg, att han ej kunde
gå längre utan att kompromettera sig; och sedan
han fått sitt officiella ärende expedierat, lämnade
han kamraten att ensam grubbla på sina problem.

Han hade emellertid nu fått en betydligt klarare
bild av Linus' affärsställning. Den gjorde honom ej
gladare. Själv var han en enda stor humbug —
det medgav han villigt inom sig, då han någon
gång gav sig tid att granska sitt »ego». Men var
Linus — han som stod hedrad och ansedd och
som ansågs »säker som guld» — bättre månne?
Stora spekulationer, som slukade massor av
pengar, hade han kastat sig in i och fortsatt med,
utan att samtidigt känna sin verkliga ställning.
Nog hade det varit lugnare på alla vis, om Linus
verkligen varit den han ansågs vara; då hade det
kanske blivit en möjlighet att konsolidera fabriken;
nu, sedan de två ordentligt klamrat sig fast vid
varandra, var det bara att följa med strömmen
vart det bar ...

*


Några månader senare blev Linus vald till
stadsfullmäktig genom »den Markénska falangens»
energiska valkampanj. Det hade varit »möte» på
kvällen, och Sigge, som numera var mindre aktiv
än förut, hade gått dit mera av nyfikenhet eller
för att fiska upp något nytt, som möjligen kunde
tjäna hans egna intressen. Bröderna voro
segerstolta, och lyckönskningar framkommo till den
nyvalde »tyrannen» från alla håll. Linus såg
tröttkörd ut och log helt svagt, då han mottog dessa
hyllningar. Den ende som ej gratulerade var
Sigge. Då han vid ett tillfälle fick Linus mellan
fyra ögon, uttalade han sin mening vara, att
dennes stadsfullmäktigeskap endast skulle komma att
trassla till härvan. Det skulle splittra hans
intressen och upptaga en stor del av den dyrbara
tiden, som han så väl behövde använda till att
först och främst röra om i deras gemensamma
gryta, »så att ej vällingen blev vidbränd».

Till Sigges förvåning opponerade sig ej Linus
mot denna mening eller den drastiska form vari
den framkom. Han föreslog, att de efteråt skulle
göra sällskap hem till honom, »för att språkas
vid i lugn och ro». Detta var alldeles som Sigge
ville ha det.

Då det blev uppbrott, blev emellertid följet stort;
bland andra var Markén med, och då de kommit
ut på gatan, tog denne Linus under armen och
började samtala med honom i dämpad ton.

— Hur tänker du göra med reversen i Industri
banken? frågade Markén. Jag hörde av kamrern,
att du bett, att den skulle få ligga några dar till.

— Ja, jag har fått rätt mycket på mig just nu,
och tänkte föreslå en amortering. Jag ämnade
mig just upp till farbror som i morgon angående
den saken. Det är första gången, som jag ej löst
en förbindelse till fallo på dagen. Det är lite
trångt för tillfället, men det klarar nog upp sig
inom kort, svarade Linus halvviskande.

— Ska väl hoppas de'! Du har ju skött dig
oklanderligt hela tiden. Men jag tycker du slukar
väl mycket pengar; så t. ex. tog du ut ett
ovanligt stort förskott på det nya arbetet, och det
konsumerade du på en vecka. Du får inte undra
på att jag blivit fundersam, då jag står som
borgesman på dina båda entreprenader och dessutom
på en del andra av dina papper. Om du ämnar
dig upp till mig i morgon, önskar jag, att du
tager med dig en tablå på dina förbindelser av
skilda slag ävensom på tillgångarne. Det skulle
intressera mig att få se detta, förstår du.

— Farbror får ursäkta — men det är
rätt mycket begärt på så kort tid. Jag har
en hel del annat att göra också ... sade Linus
bevekande.

De stannade vid en gatukorsning.

— Du får allt <i>ta dig tid</i> till detta, om du vill
ha min hjälp vidare, svarade Markén med mera
skärpa i rösten. Du har ju fått respit i banken,
alltså hänger det inte på någon dag mer eller
mindre, tillade han litet mildare. Adjö nu! Jag
viker av här, som du vet.

— God natt farbror, och tack för i kväll! Jag
kommer opp fortast möjligt.

Då Sigge och Linus kommit in i den senares
hemtrevliga ungkarlsvåning, och lampan tänts,
gjorde Linus en menande gest mot buffén.

— Tacka för de'! utbrast Sigge, varpå Linus
plockade fram en punschkaraff och glas.

— Bara synd att den ä' så ljum. Har du ingen
butelj liggande i isskåpet? frågade Sigge.

— Nej, hur kan du tänka dej något sådant!
Det skulle Malin inte tillåta! Iskarln skulle kunna
vara en spion, och Malin tänker på husbonds
anseende.

Sigge skrattade med full hals; han tyckte att
Linus var ovanligt »upplagd» i kväll; men så fick
han se, att handen darrade på honom, då han
slog i punschglasen.

— »Darrar du på manchetten, bracka?»
skämtade Sigge; Nej så ta mej f ... adern, du är dig
lik i kväll! Vad går åt dig? Är det glädjen över
din upphöjelse, som blivit dig övermäktig, eller
vad?

Linus skrattade hysteriskt, stjälpte i sig glaset,
fyllde ett nytt och lät det följa samma väg,
varefter han lugnad slog sig ned i en länstol och
tog till orda.

— Jag bad dig komma med hit hem för att
vi skulle få språkas vid »i lugn och ro», men så
kom jag ur jämnvikt för en stund sedan. Jag
blev verkligen nervös. Gubben Markén har på
det bestämdaste avfordrat mig en tablå över min
affärsställning, helst i morgon eller i varje fall
inom de närmaste dagarna. Jag kan inte bestrida
hans rätt till detta, då han står med sitt namn så
vitt ute för mig och har hjälpt mig så mycket,
och således måste jag uppfylla hans önskan. Men
hur det skall gå till vet jag inte. I morgon har
jag absolut inte tid.

— Var de' inget annat! Det tycker jag, att
du inte behöver bli så uppskakad för. Du
har ju din lilla förfallobok, som bör hinna
avskrivas på en halvtimme och de lösa skulderna
har du naturligtvis någon hum om; tillgångarna: det
du har i bank innestående, att fordra på arbetena
samt utlånade belopp bör du kunna sätta upp
på ytterligare en halvtimme; alltså behöver du
inte avstå mer än en timme av din tid för det
jobbet.

— Det hörs, att du inte hann praktisera länge
som byggmästare, min käre Sigge. Det finnes
massor av olika arbeten vid ett entreprenadbygge,
vara man ej får in räkningar på långa tider —
ibland kunna de komma långt efter slutlikviden.

— Äsch! så'na barnsligheter! För en tablå
behöver du bara grovräkna; »glömmer» du något,
eller »tappar du bort» någon utgiftspost — nåväl!
— desto gynnsammare blir resultatet. De' där
klarar sej nog! Skål!

— Om jag bara visste — om jag bara visste ...
mumlade Linus.

— Vad är det du sitter och klämmer på?
utbrast Sigge.

— Åh, jag tänker på hur — Ja, det här kan
jag i alla fall inte tala om för någon.

— Inte ens för mig?

— Nej, inte ens för dig.

— Då kan jag hjälpa dig litet på traven, Linus!
Tänkte du inte nu på svårigheterna för dig, att i
tablån kunna dölja, att du dragit stora summor
ur din legitima affär — jag menar allt det du
använt till <i>gruvspekulationer i Norge</i>.

Linus for upp ur stolen som en raket.

— Va' — va' menar du? framstötte han.

— Frågan var ju tydlig nog. Har jag rätt
eller inte?

Linus drog hårt efter andan.

— Du har alltså spionerat på mig din rackare!
Hur har du <i>kunnat få</i> inblick i mina <i>privataffärer?</i>
Säg fort! skrek han, i det vreden tog överhand
på honom.

— Lugna dig, lugna dig min gubbe lilla!
försökte Sigge. Sätt dig ner och drick ur ditt glas.
Skål på dej! Saken är enkel nog. Du ska' inte
lägga ifrån dig öppna brev på bordet, när du
lämnar kontoret. Jag kom att sätta mig på din
plats en gång, då du var borta, och — du får
ursäkta — jag <i>kunde ej undgå</i> alt läsa det mina
ögon föll på. Förstår du nu?

— Ah, nu minna jag den där gången du talar
om! Mitt ärkenöt!! Men — <i>undgå</i> att läsa, sa
du! Du ä' dyrbar, Sigge! Jag känner dina
»principer» som hedersman ... Ha, ha! Skål på dej!
kom det förlösande ordet.

— Då jag nu i alla fall sitter inne med
vetskapen om dina norska intressen, kan du lika
gärna med ens nämna hur mycket du har i dem,
framkastade Sigge utan att beröras av kamratens
gäckeri. <i>Den posten utgör i alla fall tillgångar</i>,
som du kan sätta upp som »säkra, utestående
fordringar» på tablån, tillade han i sin mest
övertygande ton, i det han liksom »i tankarna» fyllde
på glasen.

— Ja-ha! de' ä' alldeles riktigt, bekräftade Linus
eftertänksamt. Naturligtvis är det tillgångar —
mina <i>privata</i> tillgångar, förstås — inalles 145,000,
som jag lagt ner där uppe i de norska fjällen.

Sigge ändrade den bekväma ställning han
intagit och satte sig kapprak av pur förvåning.

— Det var en väldig summa, kära du! Jag
menar naturligtvis med hänsyn till att du tagit
den ur din rörelse.

— Visserligen, men det har aldrig varit min
mening, att dessa pengar skulle vara länge ur
rörelsen här, och jag kan säga dig, att jag trodde mig
ha beräknat lågt, då jag för en tid sedan
kalkylerade med 100 procents ränta på pängarna.
Kanske du nu börjar förstå?

— Fullkomligt! Men gubben Markén kommer
nog att bli mäkta nyfiken angående dina
»utestående fordringar», då de röra sig på slika belopp.

— Ja, ser du det! utropade Linus med ängslan.

— Nåja, då du har den meningen, förstår jag
inte varför du skall behöva ställa till onödiga
svårigheter åt dig — förhör och — »bekännelse»
kanske. Kan inte tablån göras litet aptitligare för
honom, tror du?

— Hur menar du?

— Jag menar naturligtvis, att summorna kunna
reduceras ned. Genom att utesluta ett och annat,
som gubben ej står med på, får du ned
skuldsumman; sedan gör du en motsvarande
nedsättning av tillgångarna, så att det hela ej blir så
omfattande. Det där är väl ingen trollkonst heller.

— Du är en frestande satan, Sigge! Men —
men tror du, att jag kan våga något sådant?

— Du gör naturligtvis som du vill — och du
kan ju alltid tänka på saken — i natt t. ex. om
du ligger vaken ... rimmade Sigge. Skål, och tack
för kalaset! Nu går jag hem och lägger mig. —
Vill du mig något, så ring i morgon förmiddag,
tillade han, då de togo avsked i tamburen.

Den natten fick ej Linus mycket sömn i
ögonen. Hans tankar kretsade först omkring utan
fäste, men slutligen fastnade de vid Sigges
förslag. Sigge, den gamle barndomsvännen, hade
blivit en veritabel Mefisto. Varför skulle han
komma med detta förslag? En sådan skojarnatur
den karlen hade ändå — oföränderlig trots a

schavottering. Frun Sigge hoppade tankarna över
till Markén. Markén hade han mycket att tacka
för — skulle han nu föra honom bakom ljuset?

Nej, det uttrycket var för svagt — skulle han
<i>bedraga sin välgörare?</i> Han, Linus Westh, den
troende, den i — —istförsamlingen välbetrodda
brodern och det frireligiösa partiets utvalde man
— — — Ja, där sögo sig tankarna fast.
Stadsfullmäktig — — — tänk om alltsammans skulle
störta ihop för honom och han bleve petad från
sin ställning! Det vore väl ändå skandal! Hur
skulle det däremot ställa sig, <i>om</i> den där tablån
visade en »lugnare» ställning? Vore det någon
fara för, att Markén — — <i>inte!</i> — han vet
ingenting om gruvaffärerna, och för resten kan ju
Nestelius, efter vad han flera gånger uppgivit, sälja
om så behövs. När allt kommer omkring tör ej
risken vara så stor, och då så — — vad då?
<i>Är</i> risken ringa, så behöver man kanske ej vara
så samvetsöm — man kan för övrigt ingenting
vinna utan att riskera <i>något</i> ...

På så sätt resonerade Linus sig till det beslutet
att följa Sigges anvisning — men då denne var
förslagsställare, skulle han också få göra arbetet
åt honom. Som varande »bokkarl» borde ju
Sigge kunna göra det bäst.

Morgonen därpå ringde Linus upp till Sigge,
meddelade honom sitt beslut och bad honom
komma till sitt kontor på eftermiddagen. Sigge blev
knappast förvånad, ty han hade nu kommit
underfund med den andres svaghet, och lovade att
stå till tjänst. Han infann sig även punktligt,
och efter ett par timmar var tablån klar och
»justerad».

Dagen därpå fick Markén besök av Linns Westh,
som nu med stadig hand överlämnade den
begärda tablån över sin ställning. Av den myndige
granskaren befanns den vara »högst
tillfredsställande», vadan den omtalade reversen utan
vidare blev omsatt med Markéns borgen. Detta
attentat var således avvärjt.

*

</chapter>
<chapter name="V.">
<h1>V.</h1>

Det gick åter en tid, varunder det blev
årsskifte. Sigge hade efter skedd inventering gjort
bokslut. Han såg, att balanskontot pekade åt
Häeklefjäll! det visade en deficit på över 6,000,
och ändå hade han tagit upp allting högt för att
få fram ett finare resultat ... Att denna
upptäckt var oangenäm att göra för Sigge är
självklart, och den föranledde honom att göra en ny
revidering av sitt »egokonto». Han medgav
därvid, att han hade kunnat handskas varligare med
de medel han haft i händer — men å andra sidan
så ... ja, det kunde ingenting göras åt den saken.
Det var som det var. Emellertid hade allting
blivit stramare för honom, maskinfirman fordrade
sina avbetalningar på dagen och de obarmhärtiga

diskonträntorna på de »gjorda» växlarna slukade
mycket av förtjänsten på arbetena. Nog hade
han fullt upp med arbeten, och mer kunde han
med sin förmåga i den vägen skaffa, men
konkurrensen inom facket lämnade en knapp
vinstmarginal.

Allt det där kände han för övrigt till förut från
sin första verksamhetsperiod — men ändå kunde
han ej undvika att flyga högre än vingarne buro.

Hellre än att krypa som en mask efter jorden
ville han fortsätta sin luftiga färd. Det var
spänning för nerverna, som nu med åren hade blivit
en nödvändighet för honom. Han bävade numera
icke för sådana situationer, vari han förr skulle ha
kännt sig ängslig. Ej ens hans ställning till Linus,
ehuru svår nog, förmådde rubba hans självtillit.
Och dock var han nu så innästlad med denne, att
Sigge, som den svagaste parten, skulle sjunka som
en sten till botten, om Linus släppte taget, allt
berodde numera på huru långt Linus kunde gå med
sitt namn. Häromdagen hade en av Sigges
accepter hos Halling & Sander så när blivit protesterad
på grund av att Linus var bortrest till — Norge.
I sista stunden fick Sigge genom en del små
handlån ihop summan, så att han kunde lösa växeln
hos notarius publikus. Ännu hade Linus ej
kommit hem, och ej en rad hade han skrivit. Om
ett par dagar skulle nya växlar förfalla — men
lyckligtvis hade »gruvägaren» egna papper att
sköta om vid samma tid.

Och »gruvägaren» kom också redan dagen därpå
och infann sig till och med på Sigges lilla privata
kontor på fabriken.

Redan då Linus trädde in genom dörren, såg
Sigge att han var ur gängorna. Han hade
kommit med morgontåget och endast varit hemma ett
slag för att justera sig efter resan.

— Du kommer i grevens tid! började Sigge.
Det hade så när gått galet för mig för ett par
dar sedan. Det var skönt att ha dig här igen.

— Jaså, du säger det! Själv skulle jag önska,
att jag vore långt härifrån, genmälte Linus med
svag röst, i det han trött sjönk ned på en av de
små pinnstolarna.

— Va' nu då? frågade Sigge med sin på grund
av maskinbullret uppövade stålhårda röst.

— Mina pengar i Norge sitta mycket illa till.

— Det var dåliga nyheter, kära Linus! Hade
Nestelius, som lett in dig i affären, inte klart för
sig då — eller är han kanske en skojare, som har
utnyttjat dig?

— Skojare tror jag ej man kan kalla honom,
hellre då »gruvfantast». Jag märkte att det var
omöjligt att vinna klarhet från honom huru mina
intressen i verkligheten lågo utan att själv resa
dit upp. Hade jag blott gjort detta för ett halvt
år sedan — — nu var det för sent! Han har fört
mig in på saker, vilka, <i>om</i> de kunna realiseras,
skulle göra mig till en rik man, men som jag nu
inte har rygg att hålla längre. För övrigt kan

han ha misstagit sig på värdena., och då är det
lika gull först som sist att taga förlusten. I
övermorgon väntar jag telegram från Bergen angående
försäljningen av mina inmutningar. På det
telegrammet hänger alltsammans, både där uppe och —
här, slutade Linus sin redogörelse med dyster min.

— Åh tusan! utropade Sigge. Har det tagit
dej så djupt? Det här tyckes bli en skön soppa
för oss båda tvål Du minns väl allt som
kommer nästa vecka?

— Jo för all del! Bland annat ha vi Halling &
Sander.

— Just de' ja! Men nu tror jag, att jag får
taga hand om förståndet den här gången.

— Hur menar du?

— Detaljerna kan jag inte gå in på nu, det
blir en senare sak, men min plan är att få
träfirman att taga en av mina <i>förlagsinteckningar</i>
som säkerhet. Visserligen har du en gång sagt
mig, att de ingenting äro värda, men det hindrar
ej, att de kunna vara till nytta, ska' du få se.

— Gör som du vill! svarade Linus apatiskt.
Jag rör ej en fena förrän jag fått telegrammet.

Några dagar senare hade Sigge med sin vanliga
smidighet lyckats få omsätta den stora växeln
hos Halling & Sander utan ett öres amortering,
enär han lämnat 30,000 kronor
förlagsinteckningar som säkerhet. Det var »pinsamt» för honom
att behöva frånhända sig dessa värdefulla papper,
hade han sagt, men han insåg att herrarne i fråga,
som varit så, hyggliga mot honom, kunde ha rätt
att få full realsäkerhet, då hans kredit svällt ut
till större belopp än han från början själv
tänkt sig.

På vägen hem efter välförrättat värv, sökte
Sigge upp Linus för att få nyheter angående
dennes norska affärer. Han fann vännen
inbegripen i telefonsamtal med någon, och att denne
»någon» var Markén kunde Sigge förstå av
tilltalet »farbror». Linus blängde nästan argt på
Sigge och tecknade åt denne att stänga patentlåset
på kontorsdörren, så att ingen ny objuden gäst
skulle kunna komma in. Det hade ej heller varit
»lämpligt» om någon annan än Sigge fått lyssna
till de bevekande ord, som kommo från Linus
mun — de hade kunnat röra en sten.
Underhand tog emellertid samtalet en allt skarpare form
och slutade med ett av Linus i diskanten
utslungat: »gör vilket fan du vill då, din ulv i
fårakläder! adjö!!», varpå Linus blek och skälvande
hängde upp luren och ringde av. Han stirrade
nästan frånvarande på Sigge.

— Var det inte Markén? frågade Sigge åtskilligt
förvånad.

Linus kunde ej få fram ett ljud, han bara
nickade ett »ja».

— Då har du bestämt sparkat undan ditt bästa
stöd, ty de' här kommer han nog aldrig att glömma.

Sedan Linus efter en stund hunnit hämta sig,
omtalade han, att telegrammet anlänt föregående
dag på kvällen. Dess innehåll gick ut på, att en
omedelbar tvångsförsäljning av gruvpapperen blott
skulle lämna omkring 20 proc. av vad Linus lagt
ned på sina spekulationer ... Han hade på
morgonen telegraferat svar, att han ej sålde under
sådana förhållanden. Och nu var tärningen kastad
— Markén hade fått klart för sig, att det ej stod
rätt till med affärstablån och hade fordrat att få
sitt namn tillbaka allt eftersom lånen komme att
förfalla. Och entreprenaderna slukade alltjämt
pengar!

— Häromdagen, fortsatte Linus, måste jag låna
15,000 kronor av en av bröderna: murarbasen
Eriksson. Under gudstjänsten i — —istkapellet
anförtrodde han mig, att han fått denna summa
i slutlikvid på ett stort ackordsarbete, och att han
hade satt in pengarna på »upp och av» i
Arbetarringens bank. Han behövde ej pengarna på
någon tid och nappade begärligt på den höga
räntan. Större delen av dessa pengar slöko
avlöningarne i fredags. Huru jag nu skall kunna
betala igen dem till den stackarn vete fåglarne.
Bäst är att »ställa in» när som helst. Det blir
bara värre ju längre det lider.

— Åh! ännu bör du väl inte ge tappt, inte så
länge du har din goda bankkredit, invände Sigge.
<i>Det finns oändligt många vägar kvar ännu</i>, vilka
du först bör försöka, innan du kastar yxan i sjön.
Tänk på din utmärkta »yttre ställning», den går
du miste om ifall du slår vantarne i bordet.

— Jag förstår så väl din tankegång och dina
intressen, utbrast Linns. Så länge jag flyter,
flyter du — dyker jag, gör du det med; och du
har för närvarande inte lust att dyka, därför
söker du intala mig mod.

— Nå än se'n då? »Det skadar aldrig att
försöka», brukade far min säga. Häng du med så
länge du kan — om inte för annat än att se hur
länge du — eller rättare sagt, vi två tillsammans
kan hålla huvudet över vattnet.

— Du är dig lik Sigge! Alltid finner du på
»möjligheter» och kryphål, alltjämt envisas du att
slåss med väderkvarnsvingar, och så'n moral du
här! Du skulle passa som finansminister i Costa
Rica eller någon annan liknande storstat med
ruttna finanser.

— Tackar för komplimangen, — herr <i>president</i>
i samma stat! replikerade Sigge! Emellertid
anhåller jag i egenskap av medintressent i din
»Stockholmsavdelning», att du noga besinnar dig, innan
du stoppar maskineriet.

*

Linus lät ännu en gång Sigges röst bliva den
utslagsgivande. Det gjordes nya växlar och
krediten hos Halling & Sander och ett par andra
firmor ansträngdes till det yttersta. På så sätt
förlöpte ännu ett halvår, under vilken tid
svårigheterna naturligtvis blevo allt större.

En dag hade herrarne Halling & Sander haft
besök av byggmästar Markén. De hade inga
affärsförbindelser med varandra, utan besöket
motiverades med att M. i sin egenskap av
borgesman för byggmästar Wesths entreprenader,
önskade lära känna de sammanlagda belopp, för
vilket Wesths namn borgade hos firman. En sådan
begäran var lätt nog för Markén att framställa,
men av moraliska skäl svår nog för firman att
besvara. Markén fick återvända utan de begärda
upplysningarna, men han hade under sitt besök
»bryggt» åt sin forna skyddsling och varnat firman
för att fortsätta förbindelsen vare sig med Westh
eller Barrman.

Detta blev luntan i krutdurken. Både Sigge
och Linus nedkallades på träfirmans kontor för
att gå i svaromål på de beskyllningar för
vingleriaffärer, som »ryktesvis» kommit till firmans
kännedom. Det blev ett hårt korsförhör, och trots alla
slingringar och försök att »lugna», som de två
vännerna voro övade mästare i att använda, kunde
en och annan svår blotta ej skylas. Och då de
båda stallbröderna lämnade kontoret, insågo de,
att linan nu var utlöpt.

Dagen därpå började växelprotesterna. De väckte
ett stort uppseende i huvudstadens byggnadsvärld,
ej blott på grund av det anseende Linus Westh
åtnjöt som »storbyggmästare», utan även emedan
han var en ny uppgående stjärna på det
frikyrkliga partiets politiska firmanent. Nu damp denna
stjärna. Linus skriftliga avsägelse från
stadsfullmäktigskapet blev en given följd. Den tillkom
på hans eget initiativ — innan partiet hunnit samla
sig efter den stora skrällen, då hans
betalningsinställelse stod att läsa i tidningarne under
fetstilsrubriken : »Ett uppseendeväckande
fallissement».

Sigge Barrman tog sitt öde med resignation; han
var ju fatalist och dessutom på förhand beredd
på den katastrof, som nu kommit. Hans, liksom
Linus, växelprotester voro legio, men det tog sin
tid innan konkursansökningar på grund av
växeldom hunne inkomma.

Under tiden gjorde Linus till synes ingenting,
men Sigge däremot hade, som han <i>påstod</i>, blivit
rådd av den intresserade maskinfirman att få till
stånd ett 25 proc. ackord. Detta var ju alldeles
i hans smak — och därför var han antagligen
själv pappa till idéen. Han besökte först Halling
& Sander, på vilka han dock använde alla sina
»trollkonster» förgäves. <i>De hade sina
förlagsinteckningar att hålla sig till</i>, och därmed basta.
— Sigge log då han lämnade »de idioterna». —
De andra firmorna lyssnade gärna till Sigges
förslag — men frågan blev nu vad säkerhet som
kunde ställas för ackordet och vem som skulle
utbetala det. Och på dessa för Sigge
oöverkomliga hinder strandade alla hans försök. Han kom
då på en ny idé, men innan han realiserade
densamma, ville han konferera med Linus. I denna
avsikt begav ban sig till Linus kontor, som han
dock fann stängt, varför han fortsatte till
privatbostaden för att se om Linus kunde anträffas
hemma. Trots flera långa ringningar på
dörrklockan, öppnade ingen. Sigge var just i begrepp
att avlägsna sig, då det gläntade på dörren och
Linus försiktigt stack ut näsan.

— Du trodde visst, att det var »kissarne» som
ringde! skrattade Sigge, då han blev insläppt.

— Alldeles riktigt! bekräftade Linus, men jag
är ej hemma för det folket i dag — deras besök
faller sig mindre lämpligt för mig just nu.

Då Sigge trädde in i rummet, fick han skåda
utdragna byrålådor och framplockade
klädespersedlar på stolar och bord.

— Vad skall detta föreställa? utbrast Sigge
förvånad.

— Du kommer som om du vore efterskickad,
svarade Linus med oförställd glädje. Jag har
ringt till dig, men du var utgången. Jag håller
på att packa, som du ser. Tänker resa bort på
några dar för att komma undan de värsta
obehagligheterna.

— Det var tusan vad du tänker dra med dig
mycket gepäck för »några dar», inföll Sigge. Du
har ju två stora splitter nya reskoffertar framme
och alla lådorna tömda, och nu håller du på med
att tömma skrivbordet också. Nej, du gubbe
lilla, de' gick inte! förklarade Sigge, i det han
förtroligt klappade Linus på axeln.

— Nåja, det var inte min mening att
hemlighålla saken för <i>dig</i> — men det <i>skall hetas</i>, att
jag rest hem till Småland på ett par dar — och
jag hoppas, att du inte skvallrar ur skolan,
Sigge?!

— Du kan vara alldeles lugn! Så usel är jag
inte ändå, — men säg mig, tänker du verkligen
schappa från alltsammans?

— Ja, det har jag tänkt!

— Till Amerika, kanske?

— Var inte så fördömt frågvis, käre Sigge!
Min adress kan jag ändå inte uppge; jag vet
själv jämt ingenting om var jag kommer att
hamna. Kanske blir det i — Costa Rica — för
att inta' presidentstolen där, utbrast han i ett
anfall av galghumor. Nu får jag emellertid först
bege mig upp till Trondhjem och några andra
platser i Norge.

— Tänk, de' ante mej! utropade Sigge. Du har
ju din lilla privata sparbössa att vittja däruppe,
och det bör ju alltid bli en bra resslant — Hm!

— Du ä' en farlig människa att ha till
förtrogen! Jag har ofta fått ångerkänslor över att jag
invigt dig i någon som helst av mina enskiltheter
— ty får du bara tag i en av ändarna på tråden,
har du strax hela nystanet i näven.

— Kors, så smickrande! Du vill med andra
ord säga, att vår medfödda småländska
bondfinurlighet vad mig beträffar, har utvecklats och
kommit på en högre plan?

Ja, nog har den utvecklats — men att den
kommit på något <i>högre</i> plan vill jag inte skriva
under på. — Nu tror jag du fick, så du teg!
skrattade Linus. — Men skämt å sido. Jag har
åtskilligt att tala med dig om, och jag reser i
morgon bitti'. Du kan hjälpa mig att packa, så följas
vi sedan åt ut, för att taga en avskedshippa.

— Nej, då har jag ett bättre förslag, inföll
Sigge, jag har också tänkt <i>resa bort</i> — men märk
väl, bara för en vecka eller så. Jag kan därför
göra dig ressällskap till Trondhjem. Jag har
aldrig varit utom Sverges gränser, och det kan
ju bli rätt roligt att få se sig om ett slag.

— Va' i all världen har du nu kommit på för
tokerier?

— Vänta ska' du få höra. Jag vet att
konkursstämningen nu kan komma när som helst, men
<i>jag</i> vill försena den minst en vecka till, genom
att ej vara anträffbar. Jag har min lilla
uträkning med detta arrangemang; förstår du nu då?

— Ja, allt utom själva syftemålet, medgav
Linus.

— Och det behöver du ej heller veta. För
övrigt är en tredje person intresserad i detta, och
därför nödgas jag tiga så länge.

— Alltså föreslår du, att vi göra sällskap i
morgon bitti'?

— Javisst! Går du med på det?

— Endast på det villkoret, att du ej blir mig
till hinders eller lägger dig i mina enskilda
dispositioner, då vi komma till Norge. Där vill jag
uppträda ensam och sköta mig oberoende av allt
påhäng, svarade Linus med eftertryck.

— Det är jag gärna med på! Men då måste
jag genast hem för att ordna för avresan. Vi
träffas vid tåget. Adjö så länge!

*

</chapter>
<chapter name="VI.">
<h1>VI.</h1>

Ej fullt tre veckor senare återkom Sigge från
sin resa. Han hade haft en på alla vis trevlig
tid. Av Linus hade han ej sett mycket efter
ankomsten till Trondhjem. Denne hade nämligen
rest uppe i norra delen av landet och varit borta
under mer än en veckas tid; sedan försvann han
söderöver på ett par dar, men då han slutligen
kom tillbaka, hade han allting »avslutat».

Huru mycket Linus kunnat bärga av sina pengar,
fick Sigge aldrig med bestämdhet veta men då de
voro tillsammans sista kvällen — det var i
Kristiania — visade han Sigge en check på 20,000
dollars och en ångbåtsbiljett till New-York. I
avskedsstunden kunde ej Sigge undvika att känna
sig beklämd ... Nu reste Linus Westh — den
ene Vinglaren — fri och ledig ur den trassliga
härvan — med god kassa och »hela världen
framför sig» till en ny marknad, och han, Sigge
Barrman, den andra, var nödgad att återvända till
eländet i Stockholm, för att svära på sin stat — —
hade han som Linus varit ungkarl, skulle nog
också han ha »ordnat» åt sig på ett annat och
angenämare sätt — —

Han var nu som sagt hemkommen för att möta
de ofrånkomliga obehagligheterna.
Stämningsmännen hade under hans bortovaro dagligen
besökt både hans bostad och den stängda fabriken,
och det var därför ingen synnerlig överraskning
för Sigge, att han ej hann ur sängen den första
morgonen efter sin återkomst, förrän de infunno
sig med »delgivning», och så var den saken alltså
undanstökad. Sigges kvarvarande privatkassa
övertogs naturligtvis pro forma av fru Maja Barrman,
som även ägde såväl möblemanget som den förut
nämnda villan på Ö—by. Sedan rättens
ombudsman fått nycklarna till fabrikslokalen samt
affärens inneliggande kontanta kassa — hela kr. 19,50
— blev det godemansval, och grosshandlar
Sander jämte en jurist blevo utsedda att
omhändertaga boet.

Under den tid, som nu förlupit, hade man i
det längsta trott på den av Linus Westh's
hushållerska lämnade uppgiften, att Westh skulle
återkomma på några dagar. Till slut blev det
dock klart för litet var, att fågeln flugit sin kos.
Wesths borgenärer sammankallades till ett möte,
som blev talrikt besökt, och varå byggmästar
Markén valdes att tjänstgöra som ordförande.

Sedan klubban »anförtrotts åt hans vana hand»,
började Markén med salvelsefull stämma sin
»inledare» innan ordet förklarades fritt. Sedan han relaterat
de faktiska sakförhållandena och meddelat, att rätten
dagen förut beviljat konkursansökan, fortsatte han:

— Jag står som ett levande frågetecken inför
detta fallissement! Jag har känt Westh sedan
han som murarlärling började i yrket här, och
aldrig har jag kommit på honom med en
ohederlig handling eller för övrigt haft något att
anmärka på hans moral. Han var oförtrutet
verksam i den frikyrkliga församling han tillhörde och
ansågs som en prydnad för densamma. Hans
kredit var, som vi veta, den allra bästa. Ävenså
hade hans praktiska duglighet uppmärksammats,
varför han hedrades med förtroendeuppdraget
som stadsfullmäktig — och så med ens få vi se,
att vi närt en orm vid vår barm! Det är mycket
sorgligt mina herrar, att en sådan man som Linus
Westh kunde sjunka så djupt. De av oss, vilka
kunde anses som hans intimare vänner, fritaga
sig emellertid från att ha inverkat menligt på
honom eller bidragit till hans fördärv — alla
utom en —, som jag skulle vilja kalla ett
djävulens verktyg! Namnet på den mannen uttalar jag
inte, men herrarne förstå nog vem jag åsyftar...

— Ja, för all del, va' vi de' gör! avbröt en
grov bränvinsbas. De' ä' den där skojarn och
frimickeln Barrman! — Men hör nu ordförar'n!
Låt oss övergå till dagordningen, som det heter i
riksdan. Den här predikan upptar bara dyrbar
tid — spara'n tills i kväll!

— Grundläggar Pettersson har inte fått ordet!
protesterade Markén med skärpa, och jag
undanber mig sådana där — minst sagt —
oförskämdheter från herrn! tillfogade han pionröd, i det
han slog klubban i bordet.

Grundläggaren såg mäkta stridslysten ut och
var synbarligen upplagd för humor efter en på
»Malmgården» intagen stadig frukost. Han
»begärde» nu ordet, men en av hans bekanta
avstyrde anförandet, och blott en »viskning» från
hans mäktiga bas rullade hörbart ut i salen:
»Läsarfan!»

Sedan ordet förklarats fritt, blev diskussionen
varken lång eller stormig; en och annan gång
fick den en muntrande vändning, då Petterssons
bas gjorde ett oparlamentariskt inpass. Då
Markén till sist förklarat, att han ämnade fullborda
Wesths entreprenader, och man enats om valet
av godemän, upplöstes mötet.

Den klart lysande stjärnan Linus Westh var nu
slocknad! Hans namn skulle ju visserligen ännu
en tid framåt då och då göra sig påmint genom
konto i handelsböckerna och genom de
svallvågor som alltid uppstå av ett större fallissement.
Men allt detta är snart övergående i vår jäktande
tid. Det kommer nya och åter nya fall, vilka
nöta bort och bleka ur de föregående — allt under
det man fortsätter att mala på grottekvarnen — —

*


Fabrikör Sigurd Barrman hade veckan förut
beedigat sin konkurstat. Vid inventeringen av
fabrikens fasta och lösa inventarier och lager
gjorde emellertid godemännen en del obehagliga
upptäckter. Flera dyrbara maskiner voro
bortförda från fabriken, bland annat en stor
fyrkuttrig hyvelmaskin, bokförd till 5,500 kr.

För att avge förklaring angående bortförande av
intecknad egendom blev Sigge nedkallad till Halling
& Sander's — vilka nu även voro innehavare av
första förlagsinteckningen, som de kommit över
hos en procentare på Söder. De voro utom sig
av förbittring och påminde Sigge om hans
föregående mandater och närmare bekantskap med
lagens straffande hand. Sigge såg högst
obesvärad, ja, till och med litet ironisk ut och
förklarade, »att det här angår mig inte! Herrarne få
vända sig till Överståthållareämbetet, som har
gjort utmätning och sålt maskinen genom
auktionsverket. Jag kan inte svara för deras
åtgärder och inte heller för om ni behagar — sova!»

Halling & Sander ansågo Sigges uppträdande
fräckt, men det hade belyst helt nya synpunkter
för dem. Skulle de ändå, när allt kom omkring,
stå <i>rättslösa</i> i denna nyss så solklara sak? De
satte sig i förbindelse med detektiva polisen och
dagen därefter hölls förhör med Sigge Barrman.
Av detta förhör och därmed sammanhängande
undersökningar framgick en del märkliga saker,
som väckte stor uppmärksamhet, och som visade
åtskilliga brister i lagen samt att <i>risker vidlåda
förlagsinteckningar gällande som säkerhet för
lösegendom</i>.

Kontentan av historien var följande:

Ett av de många handlån, som Sigge Barrman
nödgades taga för att uppehålla sin rullians —
det var på 550 kronor — hade gått till doms
och fordringsbeviset inlämnades till
Överståthållareämbetet för utmätning. En dag kommo
utmätningsmannen till fabriken för att utföra sin
förrättning, och Sigge tillfrågades av dem om
värdet på en präktig bandsåg, som för tillfället ej
var i bruk. »Den täcker beloppet mycket väl»,
fingo de till svar, varpå de satte
utmätningsstämpeln på maskinen. Sigge log — <i>den
maskinen var maskinförmans egendom enligt hyreskontrakt
men det hade — han inte blivit tillfrågad om</i> —
och det angick honom således ej. Några dagar
senare gjorde en annan fordringsägare samma
manöver, och då föllo utmätningsmännens ögon på
den stora hyveln. Vid det tillfället var ej Sigge
närvarande och kunde således ej ge
»upplysningar». Det kanske var kitslighet med i spelet,
men alltnog — de utmätte maskinen för 108
kronor och avlägsnade sig. Då Sigge av
verkmästaren blivit underrättad om saken, blev han ej
glad, ty den maskinen kostade monterad 5,500
kronor och var <i>till fullo betald</i> och alltså hans
egen. Han beslöt nu att vid första tillfälle taga
revanche för dessa utmätningar. Med ägaren till
fabriksfastigheten hade Sigge under den gångna
tiden blivit intimt bekant, och med sin
övertalningsförmåga hade han ej svårt att få denne
person att bevaka och inropa den honom själv
tillhöriga hyveln, då den såldes på stadsauktionen.
På auktionsdagen fanns intet ombud för
fordringsägaren närvarande, och vännen-husägaren
inropade maskinen för — 90 kronor. Den såldes av
inroparen några dagar senare till en
landsortsfabrik för 4,000 och blev omedelbart avhämtad.
Av dessa pengar hade vännen sedan behålllit ett
par hundra för »besväret», och resten hade gått
till fru Barrmans privatkassa och användes bland
annat till Sigges resa till Norge. Det fanns ingen
möjlighet att väcka kriminellt åtal på detta!

Och Sigge Barrman visste nog att akta sig och
att hålla sig inom marginalen, hur nära han än
tangerade strafflagens paragrafer. Han hade
blivit bränd i sin gröna ungdom men sedan tränad
och erfaren, och han fick under sin återstående
levnad många tillfällen att än mer öva upp sina
»konster», ty han fortsatte sitt spel i ytterligare
många år, alltjämt levande »i spänning».

Hans senare öden ligga dock denna tiden alltför
nära för att lämpligen kunna relateras.

Om Linus Westh ännu lever och verkar i Amerika
är oss inte bekant. Vinglaren Sigge Barrman har
emellertid nu — »vinglat slut».

*

</chapter>
<chapter name="»Rockefeller.»">
<h1>»Rockefeller.»</h1>

Liksom all ekonomisk rörelse har
byggnadsverksamheten i Stockholm allt sedan sin början
gått i kurvor upp och ned. Under 80-talets första
halvt grep byggnadsfebern starkt omkring sig och
nådde under den senare hälvten av samma årtionde
sin kulmen, varefter den utlöste sig i en krasch.
Det ena mer eller mindre färdiga byggnadsföretaget
stoppade efter det andra, för att ej tala om de
hela kvarter av färdigbyggda fastigheter, som
försåldes exekutivt. På en enda dag kunde en hel
rad av exekutiva auktioner gå av stapeln, och
Underståthållaren, som hade en viss procent på
inropssumman i sportler, förtjänade en
förmögenhet på eländet.

Det var på denna tid som leverantörerna
började taga inteckningar som säkerhet för sina
leveranser till byggmästarna, och de papper, som
sprungo på dessa auktioner, uppgingo till millioner
i månaden. Sedan kom den oundvikliga
utmattningen: den så kallade vågdalen, då allt låg
nere och materialpriserna sjönko rent av löjligt
lågt.

Så småningom hopsamlades spillrorna efter de
otaliga konkurserna, och verksamheten liknade under
nästkommande femårsperiod konvalescenten efter
en sjukdom — den tog upp sig och konsoliderades.

Det var under denna tidsperiod jag gjorde
hjältens bekantskap. Jag var då filial-chef i ett större
trävarubolag.

En dag kom en 25 års man in på mitt kontor
för att köpa ett parti läkt. Han hade ett vitt
förkläde över kavajen, vilket angav, att han troligen
var slaktardräng eller köttutbärare. En sportmössa
satt kokett på sned på hans huvud. Hans
utseende för övrigt frapperade mig med detsamma.
Han såg ej alls illa ut, hade en kraftig rak näsa,
vackert, mörkt, lockigt hår, små mörka, välvårdade
mustascher och stora, pigga ögon, som syntes vilja
sluka allt i ett kast. Men hans gång var ful, ty
han var plattfotad. Rösten var lågmäld och mjuk,
nästan inställsam, och tungans snabbhet gick fullt
upp mot ett tränat bodbiträdes.

Han omtalade, att han var anställd i en
köttaffär på Östermalmstorg. Nästan varje dag under
ett par veckors tid besökte han min affär och
gjorde sig därvid ingen synnerlig brådska utan
syntes vara ytterst intresserad av att studera vårt
arbetssätt.

En dag kom han in till mig och framförde på
sitt allra mjukaste sätt, att han <i>visste</i>, att jag skulle
göra ombyte av brädgårdsförman och bad
samtidigt att få anmäla sig som sökande till tjänsten
i fråga...

Han sade, att han på sin tid hade varit anställd
i en trävaruaffär i Enköping, och »den här sortens
affär kan jag på mina fem fingrar», yttrade han
tvärsäkert. Han önskade sluta hos slaktaren, ty
där var ju ingen framtid för honom, som satt
inne med så mycken »kunskap i
virkes-affärer», och på grund av sina plattfötter stod han ej
ut med att gå och bära de tunga köttrågen på de
hårda stengatorna.

Han förvånade mig på det högsta, ty jag hade
verkligen ett ombyte i görningen men hade ej
ännu sagt upp min försäljare ur tjänsten eller
bekantgjort mina planer för någon.

— Vem har uppgivit detta till Jerkerson?
frågade jag ivrigt.

— Det har ingen människa gjort; jag bara gissar
och vädrar sådana här förändringar ibland. Har
jag orätt? frågade han försiktigt. Jag blev honom
svaret skyldig.

Några veckor gingo under vilka mannen envist
fasthöll sin ansökan. Jag hade under tiden
uppsagt platsinnehavaren, men det fanns aspiranter i
legio. Emellertid var Jerkerson den otvivelaktigt
intelligentaste och piggaste av alla de sökande, och
som sådana egenskaper vägde tungt i vågskålen,
antog jag honom slutligen.

Med snälltågsfart satte han sig in i alla de
talrika smådetaljer och prisnoteringar, som
förekommo, ävensom kundernas namn o. d.
Expeditionen gick raskt och utan att anmärkningar därå
kunde göras. Han steg i min aktning för varje
dag på grund av sina goda försäljningsresultat
och sin förmåga att kunna »knipa folk».

Så gick det en tid framåt, varunder affärens
omsättning ökades, synbarligen på grund av min
utmärkta försäljares förmåga. Ehuru jag alltså
hade all anledning att från denna synpunkt sett
vara fullt belåten med honom, tycktes mig dock
hans prat ibland gå över tillbörliga gränser. Men
jag tänkte, att människan är ju ej fullkomlig, varför
man får se mellan fingrarne med vissa svagheter
och lyten, då resultatet på det hela taget är godt.

En morgon rapporterade han sig sjuk. Jag
besökte honom, och han klagade då över
hjärtkramp. Jag sände då bolagets läkare — en
personlig vän till mig — till honom. Efter sitt
sjukbesök ringde denne på till mig och yttrade:

— Den där Jerkerson måtte vara en riktig
lymmel. Han är ej mera sjuk än jag. Fräck var
han också!

— Vad säger du? Är han ej sjuk? Han sade
sig ju ha svår hjärtkramp.

— Ett godt kok stryk skulle jag helst vilja
ordinera åt honom som lämpligasta medicin.

— Det var tråkiga nyheter. Han är alldeles
utmärkt här i sin tjänst, framkastade jag med
övertygelse.

— Det må vara, men jag vidhåller mitt
påstående; du får taga det hur du vill, svarade
doktorn halvt förargad.

Några dagar senare återkom J. till sitt arbete.
Jag yttrade ingenting om läkarens »diagnos», och
udda fick vara jämt, allra helst då han skötte sin
tjänst lika oklanderligt som förr.

Jag vill nu nämna, att jag länge hade gått
och burit på planer att etablera mig under egen
firma. Tiderna började nämligen att ljusna. Om
dessa mina planer hade dock endast en av
bolagets direktörer kännedom.

Döm om min förvåning, då J. en dag några
månader efter sin »sjukdom», kommer in på
kontoret och med sin allra lenaste röst anförtror mig,
att hans gamla »moster Erika» i Enköping hade
dött och testamenterat 35,000 kronor till honom.
Kapitalet var dock fastlåst i ett par hus där, men
dessa ville han inte ha kvar utan ämnade sälja
för att få pängarna lösa. Sedan skulle han bli
sin egen och — (nu kom ett dunderslag för mig)
erbjöd sig att sätta in pengarna i — <i>min nya firma</i>!

Jag förmodar, att min uppsyn verkat komisk,
då jag uttalade min häpnad över Jerkersons —
clairvoyans... J. ändrade dock ej en min. Han
påstod fortfarande, (och jag kunde aldrig jäva
detta) att det endast var hans stora näsas fina
väderkorn, som det berodde på. Jag kände mig
nästan rädd för karlen...

En tid därefter fick jag emellertid höra från
vårt huvudkontor, att han till någon av
tjänstemännen där sagt sig ha fått ett arv på <i>75,000</i>
kronor — således ej 35,000, som han uppgivit till
mig. Detta gjorde mig ytterligare fundersam. »Har
han ljugit för <i>mig</i> eller för den <i>andre</i>ᚶ? Eller är
det en lögn alltsammans?? Och varför föreslog
han kompanjonskap med mig? voro de frågor jag
gjorde mig, och jag beslöt att utforska saken.

Men det gällde då att gå försiktigt tillväga
för att nå önskat resultat. J. spetsade genast
öronen, då jag framkastade en oskyldig fråga
angående arvet. Han höll ett långt anförande
om sin snälla moster, som på samma gång
varit hans fostermor, och huru hon lagt slant
på slant för att hennes gullgosse skulle få det
bra med tiden.

— Man varför tog Jerkerson plats som
slaktardräng här i Stockholm? kom min fråga.

— Jo, si de'var så, förklarade J., att gumman
moster ville, att jag skulle gifta mej med en flicka
i Enköping, som jag inte kunde tåla; och som jag
var hemligt förlovad med en annan tös — som
förresten bor här i Stockholm — så tog jag mitt parti
och flyttade hit. Pengarne jag hade togo emellertid
slut, och inte ville jag skriva till gumman efter mera,
det höll jag mej för god till. Någon lämplig plats
kunde jag inte få tag i, och så hamnade jag i ett
slaktarstånd, där jag ej alls hörde hemma.

— Ansåg ni inte, att det låg risk i detta? Ni
kunde ju ha stött er moster, Tänk om Jerkerson
gått miste om de 75,000! yttrade jag i det jag noga
betraktade honom. Men han rörde ej en muskel,
då han i sävlig ton svarade:

— Ånej, risken var inte så stor, det visste jag.
Hon hade ej gjort mig arvlös för den skull.

— Jag har för mig, att Jerkerson en gång
uppgivit till mig, att arvet var 35,000 kronor. Hur
hänger det ihop.?

— Det är något misstag i så fall? Kapten har
väl hört galet, och han stirrade mig mitt i
ögonen utan att blinka.

— Nå, men säg mig, vem är den där flickan
ni är hemligt förlovad med?

— Ja, de ä en historia, som jag inte har talat
om för någon ännu — men det ska ju ändå
någon gång ske... Jo, si med henne får jag också
en slant — mycket större än arvet för resten.
Hennes pappa rår om N:o— på L.-gatan.

— Vad säjer Jerkerson!? utbrast jag på det
högsta överraskad. Gamle byggmästar X—,? (och
jag nämnde här namnet på ägaren till ett halvt
kvarter vid L.-gatan).

— Jo, just han hade jag tänkt skulle bli min
svärfar, svarade J. Men de ä egentligen litet för
tidigt ännu att säga mer om den saken. Han vet
nämligen inte något om vårt förhållande ännu,
tillade han i det han för första gången såg litet
konfunderad ut och antagligen för den skull smet
ut genom dörren.

Det där sista förtroendet hade ej bidragit till
att klara upp situationen för mig. Jag visste
ej vad jag skulle tro. Låg det någon plan
bakom det hela? Eller var karlen inte riktigt
klok?

Då kom jag att tänka på min vän läkarens
omdöme om mannen och hans »ordination»; och
från den stunden inlät jag mig icke i några
vidare resonemang med J.

Men det var ej slut med mina överraskningar
ännu.

Då jag några månader senare på nyåret skulle
till v. direktören överlämna mitt fögderi, befanns
det, att bolaget till min efterträdare antagit —
herr Jerkerson!

Med en triumfators min satte sig J. på min
kontorsstol, sedan nycklar och de avslutade
böckerna avlämnats till honom. Jag var så häpen,
att jag då för tillfället ej kom mig för att ställa
någon fråga till direktören. Jag fick sedan så
betydligt med arbete för min nya affärs start, att
jag nära nog hade förlorat intresset för »fallet
Jerkerson», då jag flera månader senare
tillfälligtvis sammanträffade med en av mina förra
bolagsstyrelsemedlemmar. På min fråga om
anledningen till J:s anställning som min efterträdare
svarade han:

— Jag har visserligen mig ej bekant, huru J.
gått till väga för att få anställningen, men han
har på ett eller annat sätt vetat förskaffa sig
direktörens förtroende, så att denne förordat honom
för styrelsen. Han har ju dessutom enskild
förmögenhet, vilket ju är en trygghet för oss.

— Hur mycket äger han? frågade jag oskyldigt.

— Jag har hört sägas över hundratusen. Men
det vet man ingenting säkert om, tillade han, då
han observerade min tvivlande min.

Ungefär ett halvt år efter detta fick jag en dag
besök av en gammal bekant byggmästare — en
riktig hedersman av gamla stammen — som
dragit sig tillbaka från yrket med en rätt så
avsevärd förmögenhet. Han kom till mig för att
utbjuda en massa virke, som fanns upplagt på en
honom tillhörig tomt. Virket hade han måst
övertaga för att i någon mån betäcka den förlust, som
han gjort på en person, och nu ämnade han
realisera det. Jag gjorde honom sällskap till
upplagsplatsen och fann till min förvåning, att där var
en ordnad försäljningsbrädgård och således icke
ett vanligt, enkelt upplag.

— Det här är ju en affärsbrädgård! Vem har
satt upp den? sporde jag.

— Jo, en riktig lymmel, som heter Jerkerson,
svarade byggmästaren. Du bör väl känna honom,
du som haft honom i din tjänst. Han har lurat
mig att hyra ut tomten, och så lånade jag honom
10,000 kronor dessutom!

— Vad säger farbror, utropade jag, Jerkerson?
Men han anställdes ju som min efterträdare i
**bolaget. Hur hänger det ihop?

Jaså, du känner ej till historien? Jo, den
där gynnaren drev affärer för egen del med
bolagets kunder. En vacker dag upptäcktes detta,
och han fick sitt snöpliga avsked, men då hade
han redan långt förut lurat in mig i den här
affären. Det är nu två år sedan jag slutade att
bygga, och jag visste ej, att han haft med
**bolaget att göra, än mindre att han var anställd i
dess tjänst. »Grosshandlar» Jerkerson gick och
gällde för mig som en driven affärsman, som
dessutom ärvt en vacker slant. Jag har nu kommit
till botten på saken, och hans historier te sig rent
vanvettiga, då man kommit till klarhet med, att
alltsammans bara är skoj. Han lurade mig att
hyra ut tomten och att diskontera en
ackommodationsväxel på 10,000 kronor, som jag själv fått
nöjet lösa in! De två första vagnslasterna virke,
som han här tog emot, hade han köpt och betalt
kontant, men allt det andra togs på växlar, vilka
han naturligtvis ej inlöst. Nu har han rest från
staden, och konkursansökan är inlämnad på
honom. Till och med inredningen och ordnandet
av brädgården här, som jag lät utföra åt honom
med några av mina gamla timmermän, blev jag
lurad på. Det var ju, strängt taget, den minsta
förlusten — men den förargar mig mer än allt
annat. Tvi tusan!! och den gamle hedersmannen
spottade indignerad vid minnet av sin
godtrogenhet.

För mig var detta verkliga nyheter, ehuru jag
länge burit på starka tvivel om mannens
renhårighet. Det var tydligt, att han lyckats dupera
bolagets direktör med arvshistorien och andra
uppdiktade goda saker, och sedan han blivit
installerad som filialchef hade han börjat »spela på två
strängar» — för att hinna sko sig så mycket som
möjligt, innan bubblan skulle brista.

*

Tre år hade åter gått. Konjunkturerna hade
alltjämt förbättrats, och byggnadsverksamheten i
huvudstaden hade åter nått sin normala höjd, ja,
tenderade att höja sin kurva över densamma.
Det var isynnerhet utgallring av gamla, omodärna
hus och deras ersättande med nya, som utgjorde
byggnadsverksamhetens förnämsta mål.

En dag hade jag i affärsavsikt cyklat ned till
en ny byggnadsplats ej långt från Drottninggatan.

Det gamla husat var nedrivet, och grunden till
det nya höll på att läggas. I veckans
»byggnadsanmälningar» hade jag sett, att byggnadslov
beviljats på denna plats för en byggmästare N—m,
och jag frågade en verkbas efter denna person.

— Den känner jag inte, svarade han. Den som
skall bygga här heter ingeniör Jerkerson. Men
det lär vara hans fru, som står för köpet, och
det glunkas om, att han själv gjort konkurs.

— Ah, då förstår jag! Byggmästar N—m är
bara ansvarig byggmästare inför nämnden och har
kanske ingenting med byggets affärer att göra.
När träffas »ingeniören» då?

— Var han bor vet jag inte, men han brukar
vara har vid denna tiden ungefär, svarade
mannen.

Jag hade emellertid ej lust att uppehålla mig
längre på platsen, utan tänkte att återkomma en
annan dag vid något senare klockslag. Då jag
kom upp till hörnet av Drottninggatan, skulle jag
snedda över den och höll då på att bliva
omkullkörd av en med två granna hästar i tandem
förspänd korgvagn, körd av en vräkigt klädd herre
och med en livréklädd betjänt sittande på
baksätet med korslagda armar...

— Se opp! Skrek den gentila herrn. Rösten var
mig bekant. Jag hade så när tappat balansen
och fallit av cykeln i överraskningen — ty det
var förre slaktardrängen Jerkerson!

Jag svängde genast om och följde efter
grannlåten. Mycket riktigt. Han stannade utanför det
omnämnda bygget. Det var nog för mig. Inga
affärer kunde för mig komma ifråga på det stället.

Men nu förelåg en ny gåta att lösa. Med
tillhjälp av mina många förbindelser blev det dock
ej så synnerligen svårt att få klarhet i situationen,
sådan den för tillfället förelåg. Jag kom dock
aldrig till visshet om var J. hade vistats eller om
hans öden under den gångna tiden. Han hade
gift sig — dock ej med sin hemliga och rika
»fästmö», utan med en annan flicka, vars lilla
kapital han på några månader konsumerat. Men
så hade han på sitt vanliga, men nu allt mera
tekniskt utbildade manér, infångat en i affären
oerfaren, men betydligt förmögen, ung
vetenskapsman, med vars kapital han tycktes röra sig fritt...
Visserligen stod ett år senare ett riktigt palats
på tomten, men den unge vetenskapsmannen stod
ej till att rädda; hela hans stora förmögenhet
strök, och han fick gå i konkurs... Jerkerson
försvann åter från Stockholms horisont,
kvarlämnande hustrun, som i egenskap av »byggherre»
även fick »svära på sin stat»...

*

Väl tio år senere satt jag en vacker höstkväll
och superade utanför »Metropol», i den s. k.
Lagerlunden. I »båset» näst intill mitt hördes ett
högljutt sällskap på fyra personer komma in.
Bland rösterna hörde jag en stämma, som jag
tyckte mig känna igen från fordom. Då jag reste
mig upp, kunde jag mellan växternas grenar och
blad se hela sällskapet. Det var tre ungdomar,
tydligen bondpojkar av grönaste slag, och mitt
ibland dem tronade — Jerkerson! Han hade
åldrats och fått ett otäckt drag, som vanprydde
hans rätt så fagra anlete. Han var klädd som en
»halvherre» och verkade alltigenom att vara »på
dekis».

Så snart de hade fått in sina två punschhalvor
tog J. till orda:

— Jag ska tala om för er pojkar, började han,
i det han satte ifrån sig sitt i ett drag tömda
glas, att jag varit en pamp här i »den sköna
synderskan», som Stockholm kallas på konstspråket.
Man gav mej på den tiden namnet »Rockefeller».
Men det förstår ni förstås inte. Ser ni, den
riktiga Rockefeller är en av Amerikas rikaste
mångmillionärer — ni kan då förstå, att, då jag blev
blev uppkallad efter honom, så måste jag ha ägt
åtskilligt med gryn. Och det ägde jag också!
Först och främst ärvde jag en halv million efter
min fostermor — den goda rara gumman — och
då jag sen kom till den här stan med dessa
pengar, så var det inte svårt att ta sej fram. Men,
sir ni pojkar, jag ville inte lägga på kistbotten,
jag inte! Jag ville använda mina pengar som det
höves ett affärsgeni och en nationalekonom — om
ni vet vad de' ä'! Jo, jag köpte aktiemajoriteten
i **bolaget, körde bort en odåga, som ej dugde att
slå etz. etz... en »kapten», kan man tänka sej!
Han fick för åka, så att han nog ej hämtat sej
ännu. A så skulle jag börja rensa huvudkontoret
också från allt frät, men så kom jag till all lycka
att få titta lite djupare i deras bokföring och
papper, och då fann jag, att det ej var så helt
med det stora bolaget. Vet ni vad jag då gjorde?
Jo, jag gjorde en så kallad börsmanöver —
alldeles som min namne Rockefeller skulle ha gjort
i Amerika. Jag jobbade opp aktierna och sålde
sedan hela klabbet och blev rikare än nånsin förr.
Var inte det bra gjort, pojkar?

Sen köpte jag mej ett gods i Östergötland, en
sjuhelsikes stor egendom, som varit adlig och
historisk, förstår ni. Ja, ni som ä från »vischan»,
vet väl, hur en storpatron kan ha det. Så det
behöver jag nog ej beskriva så noga — med folk,
hästar, kor och hela skraderullan. Men ser ni,
jag tröttna' på det där i längden. <i>Det var inte
nå'n spänning!</i> Det dugde inte för en sådan
affärsmänniska som jag att gräva ned sitt pund.
Det kittlade i kroppen, då jag läste
Stockholmstidningarna om alla stora affärer som gjordes här.
Och så en vacker dag hade jag sålt mitt gods —
med rabatt tror ni? — Nej, då! Femti tusen lock
håva jag in i förtjänst — annars hade det inte
klätt mej, förstår ni.

Men nu komma vi till den riktigt <i>stora tiden</i> —
»glansperioden», som jag kallar den. Jag köpte
fyra gamla hus i en rad, rev ned dem och byggde
ett komplex, som det heter, över det hela. Det
är ett av de största husen som finns här i stan,
förresten. Den tiden var härlig, må ni tro;
Jag var fjäsad och omklappad av alla; var »du
och bror» med stan's storgubbar, med grevar och
baroner, för att inte tala om såna småkräk som
fattiga löjtnanter, som viggade pengar av mej.
Den byggnadsaffären var så stor, att banken var
liksom lite ansträngd av att betala ut lyftningarna
på mitt stora kreditiv — och pengar gick det åt
också! Vid avlöningskontoret om fredagarne
slingrade sig en lång kö av folk, som skulle ha
veckoavlöningen, och på mitt stora kontor kom och gick
en jämn ström av leverantörer, som kvitterade,
tackade och bockade sej. Men så, då jag fått
komplexet färdigt, skulle jag ta mej ledigt och
vila opp mej efter allt sjå och besvär. Jag reste
då till utlandet, tog mej en tripp ned till Monte
Carlo. Vet ni vad det är för ställe, pojkar? Inte
det? Jo, det är en sta, som ligger vid
Medelhavet och som besökes av allt fint folk i världen,
mest millionärer, och där finns en stor spelbank
där det spelas om stora summor. Nåja, jag kom
dit, och det var min olycka det! Jag spelte och
spelte, vann och förlorade, men så med ens fick
jag genomgående otur och <i>bara</i> förlorade och
förlorade, ända tills jag inte hade ett rödt öre kvar.
Jag blev av med hela alltet och hade knappt
respengar hem. Ja, det förstås, det förstås — <i>ännu
klarar man sej!</i> Skål pojkar!

Jerkerson såg med triumferande min på
sällskapet och tände sin slocknade cigarr. Samtalet
rörde sig nu om betalningen av förtäringen, och
sedan ett av »offren» likviderat, reste sig
sällskapet för att gå. J. yttrade därvid:

— Nå gubbar, vi följas väl åt till hotellet?

I detsamma fick han se mig, och han ryckte
därvid till av överraskning, men sekunden
därefter spelade ett kallt grin över hans härjade
anletsdrag, och utan att taga vidare notis om mig
passerade han med sina följeslagare tätt förbi mig.

Han hade tydligen blivit <i>bondfångare</i>.

Detta var sista gången jag såg honom. Något
år senare fanns han ej mera bland de levandes
antal.

*

</chapter>
<chapter name=""Byggmästarfrukost."">
<h1>"Byggmästarfrukost."</h1>

<h3>Innan ridån går upp, torde den ärade läsaren
benäget taga del av följande</h3>

<h2>Introduktion.</h2>

På den tid, från vilken denna lilla skiss är
tagen, bildade Stockholms byggmästare, åkare
och grundläggare kotterier, vilka hade sina
tillhåll på vissa av stadens näringsställen. Bland
dessa ställen var Bährs Café vid Riddarhustorget
det förnämligaste. Där var under
Handtverksbankens dagar en veritabel byggmästar-börs, där
affärer uppgjordes, växlar skrevos ut och
accepterades, och där inteckningar och andra papper
bytte ägare under affärstimmarne.

De byggmästare, som hade sina »affärer» här,
voro alla »världens barn», liksom alla de övriga
av kotteriets medlemmar, av vilka de flesta buro
ett smeknamn, under vilket de i dagligt tal gingo.
Dessa högst drastiska namn hade sin upprinnelse
antingen i ägarens förutvarande yrke, något lyte
eller karakteristiskt i utseendet eller i någon
märkligare episod ur hans liv. Till detta kan även
sägas, att dessa herrar icke voro några
kostföraktare, snarare vad de på sitt eget,
oförblommerade språk benämnde »matvrak» — men på den
tiden fanns det också något att förtära, och
priserna... ja, det är nu som en dröm för dem
som voro med då.

*

I övre änden av den lilla matsalen i Bährs Café
står ett med sex kuvert dukat smörgåsbord, i
vars mitt två elegant utformade berg av smör
torna upp sig, omgivna av ett otal assietter med
kallmat; på ena hörnet står en ishink med en
butelj »renat» och en dito »sades» klar för batalj.

Ensam vid bordet med denna för nutidens barn
sagolika syn framför sig sitter byggmästaren Karl
Karlsson, alias «Plattnos-Kalle». Hans vackra
namn, hänsyftande på den tillstukade gallionsbild
han bär, härleder sig från länge svunnen tid, då han
som liten pys en gång ramlade från en stege och
krossade näsbenet. Klockan är ännu ej slagen
halv tio, och han sitter här ensam och studerar
Dagbladet, medan han väntar på de andra
kamraternas ankomst till frukosten, som hans kotteri
dagligen brukar intaga vid detta stambord.

Plattnosen var så intresserad i tidningen, att
han ej såg hur en av de väntade kom stegande
mot bordet. Det var en man med liten men
senig gestalt, med rödaktigt, stripigt skägg och med
vänstra ansiktshalvan uppdragen, så att ögat nästan
var slutet. Han slog lekfullt tidningen ur
Plattnosens hand, i det han hälsade med ett:

— G'morrn på dej!

— En så'n rackare! Inte såg jag dej! Jag läste
följetongen och var mitt opp i de' »allra
hemskaste» — Nå Olle, hur känner du dej i da'?

— Så gott man kan efter tre halvor i natt.

— Jag förstår inte dej, Olle, som kan vräka in
så mycket av den gula floden, som du gör. Nej
tacka vet jag en härlig rykande mahognytoddy.
De' ä' etwas anders, sa tysken.

— Åh, de' ä' en smaksak! Men vill du följa
med din tid, så får du allt snart sluta med toddyn,
ty nu ha de börjat servera visky och kallt vatten
— grogg kallas de' — på »Backen» och i
»Lagerlunden» — men dit kommer du väl sällan,
förstås. Jag har smakat av det, men aldrig i livet
tager jag det där skvalpet i stället för vår ärliga
punsch — och <i>den</i> blir aldrig omodern i de' här
landet, så länge dom har något att brygga den
av. Var lugn för de'! »Sågbocken», som du väl
känner, var i sin ungdom i Amerika, och där...
Här avbröts »Grin-Olles» spritsvada genom att två
nya personer kommo fram till bordet. Två
kolosser, vilka gingo under namnen »Jumbo» och
»Pilten», båda grundläggare till yrket.

— Go' morron gubbar! ljöd grundläggarens
Lars Andergren — »Jumbo» — mäktiga bas, i
det han placerade sin gigantiska stofthydda på
<i>två</i> stolar. För hans gode vän och yrkesbroder
Henrik Ström, kallad »Pilten», fanns framsatt en
särskilt bred stol med armstöd, tagen från
kafélokalen. Pilten kunde blott med möda tränga
sig ned i den, men där satt han sedan som
fastväxt hela tiden under de timmar frukosten varade.
Av dessa praktexemplar var Jumbo den större,
nära nog huvudet högre än Pilten. Deras
sammanlagda vikt närmade sig 1/3 ton!! vadan också båda
fortskaffade sig på gatan medelst enkom gjorda,
låghjuliga vagnar, vilka de bekvämt kunde vältra
sig på och ut ur.

Pilten såg på sin klocka och kastade otåliga
blickar på smörgåsbordet, varefter han gav Jumbo
en frågande blick.

— Ja, vi börja väl nu, yttrade denne. De
andra två tyckes vara upptagna ännu.
»Vackmästan»! Pass på me' de' »småvarma», då de'
blir lagom! löd hans order.

Serveterna sättas fast under de svällande
hakorna, och som en man hugga alla in på
smörgåsbordet. Under de två första minuterna har
var och en blott tid att lägga för sig och stoppa
i sig, innan konversationen kommer i gång.

— Nå gubbar, ä' ni klara för helan? frågar
Grin-Olle med en längtande blick på ishinken.

— Tror ja' de'! instämma de andra tre.

— Nej, se på tusan, ha' ni redan hunnit så
långt! hördes en ungdomlig röst utropa. Det var
byggmästar Påhlman, som nu slöt sig till laget.
Han var ännu ej fyllda trettio år, och med sin
löjtnantsbena och sin snobbiga klädsel stack han
av mot de andra mera slätstrukna herrarne. Han
gick under namnet »Pligg-Anders», enär han lärt på
skomakaryrket hos fadern, som varit
storskomakare, men efter dennes död och i besittning av
40,000 kronor arvpengar, hade han »kastat sig
på att bygga». I det här kotteriet hade han helt
visst ändock ej kommit med, om det ej varit för
Piltens skull. Denne var nämligen hans köttslige
morbror.

— Var ha vi »Stutjägaren» i dag? frågades.

— Åh, han kommer väl i sinom tid. Du skall
tänka dej, att han måste ordna körslorna ve åtta
byggen på en gång, och varenda verkmästare
skäller förstås, för att han inte får kuskar. —
Men si där ha vi honom ju! Go' morron Pelle!

Den sista i falangen, åkaren Nicklas Pettersson,
sluter nu till vid bordet. Det är en
undersättsig, bredaxlad man med pigga ögon och humorn
i mungipan. Det drastiska namnet
»Stutjägar-Pelle» hade han fått med anledning av att han
som pojke varit oxmotare och vid ett tillfälle fått
anställa en längre jakt efter en stut, som slitit
sig lös för honom.

— Oj, va' ja' ä' hungrig! sade Stutjägarn, i
det han slog sig ned. Jag var nere i stallet strax
efter fem i morse, må ni tro. Och väl va' de'!
Fodermarsken låg och sov ruset av sej, och då
förstår ni, att jag inga hästar haft i arbete ännu,
om jag inte själv kommit ner. Hå hå, ja ja!
Ni, era matvrak, behöva inte vara så tidiga av
er, ni. Langa över sillen hit, Anders, så ä' du
hygglig!

De övriga hade nu kommit till det högtidliga
ögonblicket, då halvan skulle tagas, och
Grin-Olle gnolade på visan: »Och halvorna de tagas
på mångahanda vis...» medan de andra
andaktsfullt höllo sina glas i skålställning; och vid ordet
»Hej!» singlade den lilla iskalla tåren ned i sex
garvade strupar. Konversationen började nu så
småningom med enstaka infall och frågor, allt
under det tuggverktygen gingo med högtryck.
Det »småvarma» kom nu in, varefter tersen
expedierades, följd av den första pilsnern.

— Bergström! ropade Jumbo till vaktmästaren,
se till att min kusk får sin vanliga ranson!

— Och min också! tillade Pilten.

Sedan »Lilla manasse» och »Lurviga björn»
inmundigats, var man klar för varmrätten och
pilsnern N:o 2, varefter en och annan redan hissade
sin brandflagg för dagen. Man började nu taga
det litet lugnare med ätandet och övergå till
konversationen. Vi vilja dock ej följa den i detalj
och realitet, ty det vore ej rådligt att trycka. Så
synnerligen intressant bleve det ej heller. Den
ende i det här laget, som kunde ge den någon
färg av äkta humor, var den jovialiske
Stutjägaren; hans spydiga inpass framkallade då och då
en skrattsalva, en förövrigt mycket behövlig och
nyttig gymnastik för herrarne i fråga.

Jumbo, som i mera än ett avseende tycktes
vara den viktigaste personen i laget, tog nu bort
sin servet från bröstet och reste sig med en
kraftansträngning — signalen till förflyttning in i
kaféet, där kaffet och en helbutelj Salignac stod
redo för dem.

Man drog sig så småningom ditöver, och nu
vidtog frukostens »ideella» avdelning.

Kafégästerna vid denna timma på dagen
bestodo till allra största delen av folk tillhörande
byggnadsvärlden, ty Handtverksbanken, som vid
denna tid var byggmästarnes bank par préference,
låg i Storkyrkobrinken, alltså nära och bekvämt
till. Surret och sorlet här inne påminde om en
börslokal, liksom ock det inslag av affärer, som
satte sin särprägel på detta kaféliv.

Runt om väggarne sutto bekanta till våra sex
frukostgäster, och dessa senare vandrade nu
omkring till borden och hälsade på, t. o. m. Pilten
var »uppe och gick», blott Jumbo tyckte det var
för besvärligt, han satte sig i väggsoffan, där
lagom plats sedan återstod för Pilten.

Jumbo hade knappast hunnit slå sig ned, förr
än han fick besök från bordet snett emot. Det
var en grovbyggd, ljushårig man, vars väldiga
men välvårdade mustascher gåvo ansiktet ett
ganska distinguerat utseende — ett intryck, som dock
stördes, då man lade märke till den obehagligt
lurande blicken. Han bar en elegant och
nypressad kostym, på hans vita väst dinglade en
massa berlocker från en tjock guldkedja, och på
hans högra pekfinger lyste en ofantlig klackring.
Denne man var en av de många
»intecknings-hajarne», vilka hade sitt tillhåll här, och gick
under smeknamnet »Masen».

Samtidigt torde det vara lämpligt omtala, att
Jumbo rätt ofta brukade syssla med »små
privataffärer — bredvid» d. v. s. köpte inteckningar mot
hög rabatt, då han kunde komma åt sådana, som
han ansåg vara »mindre farliga».

— Go' da', herr Andergren! Jag visste, att vi
skulle träffas här, så jag tog med mig det där
papperet, som vi talade om sist, började »Masen»,
i det han halade upp en portfölj ur sin breda
innerficka.

Jumbo vinkade åt Masen att han skulle sätta
sig ned, tog upp sin pincené och började
granska gravationsbeviset, som den andre först räckte
honom.

— § 47 av den 8:de Augusti å 5,000 ligger
inom 190,000 och går in i kreditivet på 7:de
lyftningen, fortsatte Masen. 

Jumbo viftade avvärjande med sin väldiga labb
och antog en skeptisk min.

— På papperet ja! Men om bygget går
exekutivt innan det kommer så långt, hur blir de'
då, tror herrn? Nej, <i>så</i> få vi inte räkna. Risken
ä' stor, ska jag säga herrn. Den där Bergman
står inte alls så säkert, efter vad jag tror
mig veta.

— Den uppfattningen är herr Andergren
tämligen ensam om i så fall. Han anses kunna klara
sej utmärkt, inföll Masen högdraget.

— »Klara sej utmärkt», sa herrn? — då
inteckningar, som ska in i bank, ä' ute och åker
privat — — De' där känner jag till! Jag ska'
emellertid tänka på saken. Mer än tretusen ger
jag inte; de' kan herrn sätta sej på!

— Det var för svårt! En så'n rabatt vågar
jag inte gå med på utan att fråga vederbörande
först, svarade Masen synbarligen besviken.

— Gärna för mej! Herrn vet min adress, sade
Jumbo nonchalant.

— Si så för fan, ä' du nu på kroken igen?
utbrast Pilten, som nu jämte ett par av de övriga
fullgjort ronden på lagom tid, för att ej störa
Jumbos privatkonferens.

— Om jag blott kunde få vara i fred för de
fördömda hajarna! suckade Jumbo — men de'
står aldrig till! Ha dom bara fått nys om, att
man en enda gång övertagit ett papper, så får
man ingen ro för dem. Men så förtjäna de också
flera hundra om dan ibland på provisioner.

Pilten såg litet ironiskt på Jumbo; han kände
vännens små svagheter... Kaffet dracks och
nivån i Salignacbuteljen sjönk åtskilliga tum
reguliärt en gång i kvarten. Pligg-Anders var
inbegripen i ett samtal med Plattnosen om en
tegelleverans, då den förre helt plötsligt kom att tänka
på tiden. Klockan hade nu blivit halv ett. Han
stjälpte i sig sin konjaksskvätt, gick så fram till
Pilten och viskade till honom, att han ämnade
sig in i banken och skulle återkomma om en
stund. Han försvann, men var tillbaka om tjugo
minuter, och såg då han åter satte sig, ännu
morskare ut än vanligt.

— Kan ni tänka er! utbrast han, i det han tog
fram sin plånbok, jag skulle den här gången
enligt kreditivplanen få lyfta 10,000 kronor, men
då jag skulle kvittera ut pengarna fann jag, att
banken beviljat mig 15,000. Det är en flott
inrättning — och värd en skål, det vill jag lova!
— Lotten! ropade han åt en av kaféflickorna,
kom hit, får jag viska ett ord i örat på er!

Den ståtliga brunetten kom seglandes ned till
bordet, tog på sig sin allra sötaste min, lutade
fram sitt konstmässigt friserade huvud och
applicerade sitt lilla rosenöra en halv tum från Anders
vaxade mustaschspets.

Det märktes tydligt på tagen, att den stiliga
byggmästarn och den unga damen voro gamla
bekanta. Resultatet av den hemliga ordern visade
sig strax, då flickan återkom med en bricka
champagneglas och tre buteljer Roeder.

Sällskapet visade just ingen förvåning över
denna storartade tillökning av frukostens väta;
man såg samtidigt »smällkorkar» vid åtskilliga av
de andra borden, och detta var en vanlig
företeelse här mellan kl. ett och tre.

— Jaså, Anders, du tänker visst sluta dan på
Lidingöbro, märker jag, yttrade Olle, i det han
med teskeden rörde bort kolsyran ur sitt glas.

— Lidingöbro! Du sa ett ord! utbrast Anders.
Hör ni gubbar! Ska vi ut och slå käglor i kväll?
Jag bjuder på en smörgås — und so weiter...

Jumbo och Pilten sågo menande på varandra.

— Vi slå inte käglor, de' vet du nog, mullrade
Jumbo.

Alla de andra förstodo anledningen till denna
protest och brusto ut i skratt.

— Förlåt kära bror, det går ju an att se på —
eller hur morbror?

— Hör du Anders, svarade Pilten, du tror
visst, att vi två äro dina jämnåriga, fastän du inte
ä' torr bakom öronen ännu. Jag tycker för min
del, att du gjorde klokast att sköta om dina
affärer innan bankerna stängas. Du har både växlar
och annat i dag, det vet jag. Du borde ta dej
till vara lite...

— Stopp nu morbror! avklippte Anders, vi
sitta väl inte på något husförhör heller. Sköt sitt
eget morbror — jag ska nog sköta mitt!

— Tyst nu! Inget gruff! inföll Plattnosen. Hej
på dig, Pligg! Vi andra komma i stället. Hur
dags var de' du sa'? Halv åtta? Nå ja, de'
passar — eller hur gubbar?

Anders lugnade sig genast, och erinrande sig att
han var värd, fyllde han på glasen, varefter han
knackade i sitt, äskande ljud.

— Mina herrar! Tillåt mig att i all korthet
föreslå en skål för Handtverksbankens styrpinnar!
Må de länge leva, och må bankens framtid bliva
glänsande! Skål!

Klockan var nu nära halv tre. Stutjägarn hade
passat på att smita sin väg, och Jumbo och
Pilten gjorde nu båda uppbrott och vältrade sig
in i sina väntande vagnar. De tre byggmästarna
voro nu ensamma kvar och gjorde slut på
»champetern». Plattnosen kom så slutligen fram med
det förnuftiga förslaget, att »nu borde man väl
ändå lufta på sej en smula och se om sina
byggen ett tag». Och så stegade de på något osäkra
ben och med brandflaggen i högsta topp ut för
att »sköta sitt arbete».

*

</chapter>
<chapter name="En tragedi">
<h2>En tragedi.</h2>

Min gamle vän Anders Fredriksson var
norrlänning till börden. Då han som 18-åring
kom till Stockholm hade han gått igenom sex
klasser i sin hemstads läroverk samt en
handelskurs. Han var storväxt och utrustad med
ovanliga kroppskrafter, hade ett utmärkt minne och
ansågs f. ö. hafva ett ganska gott huvud. Han
hade valt köpmannabanan och tjänade sig upp på
den vanliga »kontorsvägen» med till en början
blygsamma platser och litet betalt. Vid 25 års
ålder kom han till ett industriellt verk som
kamrer, avancerade sedan till direktörsassistent och
gifte sig med en barndomsvän.

Hans administrativa begåvning och hans smak
för »praktisk juridik» utvecklade sig på denna
plats, men hans inkomster voro rätt blygsamma,
och troligen var detta anledningen till att vi
femton år senare finna honom som ombudsman för
det ombildade, stora »Förbundet Konsolidator»,
och ett år senare som dess direktör.

Då handlingen i denna skildring tager sin
början, har han innehaft denna befattning i fyra år,
under vilken tid byggnadsvärlden i vår
huvudstad fått vidkännas stora påfrestningar och
ruttenheten alltmera tilltagit.

Det var nu heta, ansträngande dagar för
direktören i Konsolidator. Ett trettiotal ekonomiskt
svaga byggnadsföretag voro omhändertagna,
förutom en hel del utredningar av trassliga härvor,
där pantsatta inteckningar och beslagtagen
materiell utgjorde inslaget.

Fredriksson var dock mannen, som ej gav tappt
för det oändligt svåra och nervslitande arbetet.
Han hade en utmärkt fysik och en klar hjärna. Och
dessutom var hela denna apparat med alla sina
detaljer hans eget verk, varför ambitionen eggade
honom. Ju större svårigheterna voro, ju mera
lade han in av sin kraft, ty han ville visa
herrarne i styrelsen, att hans idéer, som till en
början rönt kritik, nog skulle bestå provet och till
slut bära god frukt. I motsats till vad fallet
brukar vara med män, som hava stora fysiska krafter,
var han lättretlig och hade svårt att behärska
sig, men denna svaghet sökte han dock tappert
bekämpa. Genom att strängt och obevekligt hålla
alla »bassarne» inom en snäv marginal och
rakryggat, utan hänsyn till personer eller »ömmande
omständigheter», följa de kontrakterade
bestämmelserna i all sin skärpa, trodde han sig kunna
nå det mål han satt sig före: att få de fallfärdiga
företagen konsoliderade. Då det någon gång hänt
att någon av de erfarnare köpmännen som
tillhörde den verkställande kommittén inom den
stora styrelsen, uttalat sina tvivel över riktigheten
av en beräkning eller dylikt, hade Fredriksson
alltid något att andraga, som tyngde ned hans
vågskål. Den stora självtillit, som uppbar alla
hans handlingar och beslut, växte och frodades i
den miljö, som han rörde sig uti på sin »byrå».
Och fastän arbetets beskaffenhet var så
komplicerat, satt han ensam inne med trådarne i sin
hand — trots styrelsen.

Efter denna lilla introduktion kunna vi nu låta
handlingen taga sin början.

Det var en våt och gråkall novemberdag. I
väntrummet såväl som i den rymliga tamburen
på byrån voro alla stolar besatta av hantverkare
och smärre leverantörer till förstadsbyggen jämte
en och annan »byggis» av 4:de eller 5:te klass.
De våta, osande ytterkläderna fyllde alla
klädhängare, och från paraplyställets vattenfyllda skål
började en liten bäck taga sig fram över
korkmattan. Man satt nu och väntade på direktörens
ankomst, som hade blivit försenad genom
angelägna utgöromål.

Konversationen var i full gång. Alla voro
fullladdade med bekymmer och klagovisor, varigenom
obehaget av den dävna luften ej oväsentligt
ökades.

Bland dessa på företräde väntande personer
befann sig en herre, på vilken man utan svårighet
kunde se, att han tillhörde en annan kategori av
folk. Han var lång, smärt, smidig och välväxt
med ett martialiskt utseende. Det vackert vågiga
håret, benat mitt i pannan, var betydligt
gråsprängt, ehuru mannen ej ännu fyllt fyrtio år.
Ansiktets regelbundna drag buro tydliga spår av
stormar, och i blicken låg något spotskt och
dolskt. I den lifliga och allmänna konversationen
deltog han ej och tycktes ej ens uppfatta
densamma. Ideligen tog han upp sitt ur och såg på
det, varefter han tycktes försjunka i sina egna
tankar. Tydligen blev han nervösare ju längre
väntan blev, och slutligen reste han sig och
började att leta efter sin överrock i avsikt att gå.
Han kunde till en början ej finna sin rock bland
de utanpå varandra hängande lagren, men fann
den slutligen allra underst. I sin nervösa oro att
komma iväg slet han av hängarne på flere rockar
och lät dem dansa i golvet utan att taga upp
dem. De som observerade mannens beteende
började opponera sig, och det uppstod en häftig
ordväxling. Mitt under denna anlände den
efterlängtade direktören.

Fredriksson blev obehagligt överraskad av att
helt plötsligt finna sig inkastad i ett uppträde.
Han kunde emellertid ej undgå att bliva
inblandad i »gruffet» enär mannen som ställt till det
helt tvärt vände sig mot honom och i indignerad
ton utropade:

— Jaså, direktören behagar äntligen komma nu!

— Va' ä' de här för en satans karl, som bär
sig åt på det här viset? frågade en i hopen.

Fredrikssons blod kom genast i svallning, och
han gjorde min av att utan vidare ceremonier
förflytta främligen utanför dörren, men lyckades
behärska sig och utbrast ironiskt:

— Jaså, det är godsägar Fellker, som »regerar»
här! Jag trodde inte, att jag skulle behöva komma
i några vidare obehagliga kontakter med er. Herrn
tycks vara i sitt rätta humör i dag.

— Jag har inte tid att vänta på er hela dagen
och inte heller lust att sitta bland de här lunsarna
och supa in frän odör. Jag ämnade gå nu! utfor
den för oss nu presenterade herr Fellker.

— Var så god min bästa herre! Jag har
tillräckligt många att expediera ändå, inföll
direktören kärvt, i det han försvann in i sitt arbetsrum.

De omkringstående brusto ut i skratt. Fellkers
ursinne blev därigenom än större, och han
spottade föraktligt åt dem och slängde med en ed
igen tamburdörren hårt efter sig, då han gick.

— Inte kan den där vara riktigt normal!
utbrast en av dem, som fått sin rock nedkastad.

— Nej, knappast, svarade en annan. Jag undrar,
vad en godsägare kan ha för ärende här.
Fredriksson och han har varit ihop sig förut; det
hördes tydligt. Och vändande sig till de övriga
frågade han:

— Är det ingen av herrarna här, som känner
något om den här galningen?
Det blev tyst för ett ögonblick. Då harklade
sig en i ett hörn inkrupen vaktmästare vid
Rådsturätten och genmälte:

— Jag känner en smula till honom. Han har
varit sjöofficer — underlöjtnant — längre kom
han ej, då han för en sju, åtta år sedan måste
taga avsked, enär han gjorde sig omöjlig i
tjänsten. Han ärvde för några år tillbaka minst
250,000 kronor efter sin far och köpte en rätt
stor egendom för en del av arvet. Jag har hört
sägas, att han har överbetalt egendomen och dessutom
inte förstår att sköta den; vidare, att han
spekulerat olyckligt i kaffe och så till sist, att han satsat
en hel del i dåliga husaffärer här och i tomter
utanför stan. Summa sumarum: han är på god
väg att bli ruinerad. Släkten har försökt att få
honom satt under förmyndare och till och med
internerad, men det har ej lyckats.

— Det var ju riktigt intressant! Vaktmästarn
har klart för sig som en upplysningsbyrå.

— Å nej, inte vill jag påstå det. Jag känner
till de yttre konturerna av en hel del folks
förhållanden, men inte något vidare. Vi komma i
beröring med så många fall, och så talar den ene
kamraten om för den andre. Kunde man bara
hålla fast allting i minnet, så skulle det kunna
ge stoff till flere romaner om året.

Samtalet kom nu in på andra ämnen och
tunnades av allt efter som de väntande fingo sina
ärenden uträttade och lämnade lokalen.

Klockan hade slagit 5 på e. m. och dagens
batalj var slutad, byrån stängdes, och biträdena
skyndade hem till sina väntande middagar.
Fredriksson, som hade för vana att stanna kvar till
kl. halv sex eller däröver för att ordna sina
papper för hemarbetet, i vilket han ofta kunde sitta
fördjupad till midnatt, var nu mol allena.
Passionerad rökare som han var, hade han nu tänt
sin sjette cigarr för dagen och började att plocka
in en del papper i sin dokumentportfölj. Då ljöd
en lång ringning på tamburklockan. I tanke att
det var någon av kontorsdamerna som glömt
något, gick han ut och öppnade dörren.

Där stod godsägare Fellker!

Fredrikssons första impuls var att slå igen
dörren, men Fellker förekom den saken med ett
ordsvall av ursäkter för det obehagliga uppträdet på
förmiddagen. Han hade ett angeläget ärende till
direktören, men som han måste resa tillbaka till
sin egendom med åttatåget samma kväll,
nödgades han komma efter kontorstiden; han skulle ej
upptaga mer än ett par minuter av direktörens
dyrbara tid.

Den ton Fellker nu använde var en helt annan
än den vanliga, och detta överraskade Fredriksson
så pass, att han gav honom tillträde.

— Är det Gröndalspapperen ni vill tala med
mig om, så kan jag på stående fot säga, att jag
ej ändrat mina åsikter, skyndade sig Fredriksson
att säga.

Det ryckte till i Fellkers anletsdrag, och han
svarade långsamt och undvikande i det han
visade fram en portfölj, som han burit under
armen:

— Jag har ett förslag att framställa — om jag
får lov att stiga in till direktörn — om
direktörn tillåter...

— Nåja, blott det inte hindrar mig för länge.
Var så god då!

Då de följdes åt in, kastade Fellker en forskande
blick genom de i fil liggande rummen.

Fredriksson tände åter sin slocknade cigarr,
slog sig ned vid skrivbordet och bad den andre
taga plats i en soffa.

— Nå, vad är det för förslag herr Fellker har
att ge mig? frågade han, i det han blåste ut ett
väldigt rökmoln.

Fellker öppnade sin portfölj och tog ut fem
stycken inteckningsreverser, som han lade
framför Fredriksson, och yttrade nu med sin vanliga
vresiga ton:

— De här papperen äro nyss lagfarna i
Gröndalstomterna. Det är tillsammans 25,000 kronor,
och jag vill byta ut dem mot de fem, som ni tog
emot för ett halvt år sedan, och som antagligen
ligga i det där kassaskåpet.

— Sa' ni <i>byta ut</i>? Menar ni verkligen, att jag
skall lämna ifrån mig en bättre säkerhet för en
sämre? Det måste jag säga var ett fräckt
förslag! Var det inget annat ni... orden dogo på
Fredrikssons läppar.

Han såg, huru Fellkers anletsdrag förvredos,
huru ögonen sprutade eld, och huru denne med
ett blixtsnabbt grepp drog upp en revolver, vars
mynning nu pekade mot honom.

— Vi ä' alldeles ensamma, Fredriksson! väste
Fellker fram. Ingenting hindrar, att jag knäpper
er när jag vill. Ser ni den här tingesten, som
gapar mot er? Officersrevolver — köpt hos
Bastman i dag — för er skull! Har flera
prismedaljer för revolverskytte — tro aldrig ni kommer
undan — jag har er på kornet! <i>Tag fram
papperen ur skåpet!!</i>

Fredriksson var ej feg av sig, men det stod
tydligt för honom, att han hade en vettvilling
framför sig och att det gällde livet, om han ej
kunde lugna mannen på något sätt. Och därtill
måste list användas. Uppbjudande hela sin
förmåga att få rösten stadig, utbrast han
inställsamt:

— Nu ska godsägarn inte vara så ondsint, utan
se saken förståndigt. Jag har ju naturligtvis
inget <i>personligt</i> intresse av de här inteckningarna
— om de äro bättre eller sämre. Men styrelsen
står över mig, och gent emot den är jag ansvarig
för alla papper. Det var rysligt beklagligt, att
godsägarn någonsin kom in i den där affären på
Gröndal — men vi ska väl hoppas, att den reder
upp sig! Herr Fellker ska få se, att det slutligen
också gör det, fastän det ser omöjligt ut nu. Jag
skall gärna ta emot de här papperna mot kvitto,
och föredraga ärendet för styrelsen i morgon dag
och till och med lämna mitt förord till bytet.
Mer kan jag väl rimligtvis inte göra, eller hur?
Under det Fredriksson talade, sänkte Fellker
vapnet och hörde uppmärksamt på. Fredriksson
antog nu att förtrollningen var bruten och sträckte
sig fram över bordet för att taga penna och
papper till uppsättande av ett kvitto. I blinken höjde
Fellker åter hotande sin revolver.

— Jag ska bara skriva det där kvittot, som jag
talade om! utbrast Fredriksson, litet osäker på
rösten. Det har väl godsägarn ingenting emot?

— Hör nu, satans gödgris!! började Fellker.
Res på dig och gå fram till kassaskåpet — tag
ut papperna som jag begärt — annars smäller
det! Jag låter inte lura mig av fagert snack.

Fredriksson insåg, att här fanns ingen annan
räddning. Han reste sig långsamt från stolen
och gick fram till skåpet. Den andre reste sig
även och följde noga alla hans rörelser med
fingret på trycket. För att få tid att tänka låtsades
Fredriksson ivrigt leta bland de stora konvoluten
med värdehandlingar, som lågo i travar. Vad
skulle han göra? Det gick runt i huvudet. Om
han ändå hade en revolver gömd i skåpet...
Men den hade väl knappast hunnit komma till
användning förrän han själv låge där på
golvet... Han liksom kände mannens heta ögon
sticka sig i nacken. Det var nästan värre att stå
med ryggen mot en beväpnad dåre än att se in
i hans revolvermynning. Nåväl! Papperna måste
väl fram då! Med ett litet rop av tillfredsställelse
fick så Fredriksson det efterlängtade konvolutet
i sin hand och vände sig om.

Till sin häpnad fann han Fellker sittande i
soffan med revolvern liggande bredvid sig på
bordet. Alltså hade han ej stått kvar hela tiden
bakom Fredrikssons rygg. Detta tydde på någon
slags reaktion, och hoppet steg inom honom.

Han tog ut reverserna betänksamt och lade
fram dem på bordet och bredde ut dem liksom
till granskning, i det han yttrade:

— Var så god och se efter att de äro de rätta.

Hans högra hand kom härvid i närheten av
revolvern. Snabb som själva tanken grep han den,
i det han samtidigt med sin vänstra hand tog
Fellker för bröstet och slungade honom ned på
soffan. Helt och hållet litande på sin överlägsna
styrka kastade han bort revolvern till ett hörn av
rummet, tog så nytt tag i den långa Fellker och
vred hans armar bakåt, allt under det
delinkventen tuggade fradga och utstötte långa tjut.

— Släpp mig din djävul! stönade han.

— Ja, strax! svarade Fredriksson, och ledde
honom ledigt och lätt ut i tamburen, där han
frigjorde hans vänstra arm och tvingade honom
taga ned sin hatt från klädhängaren och sätta
den på huvudet. Så fortsattes färden ned för
trappan under nya, högljudda protester. Folket i
huset började rusa till från alla håll, och
Fredriksson förde då Fellker ända ut på gatan, där
han släppte honom.

»Nu får fågeln flyga för denna gång, men
det kanske ej blir så långt», tänkte han.

Med Fellkers revolver i fickan och hans och
sin egen portfölj under armen kom Fredriksson
en kvarts timme senare ned på gatan. Fellker
var försvunnen, och endast ett fåtal nyfikna stodo
kvar utanför porten. Han hade telefonerat hem
till sin fru, att det möjligen komme att dröja till
halv sju, innan han kunde hinna hem till
middagen, och nu styrde han sina steg ned till
Myntgatan N:o 4.

Han relaterade händelsen för polisen och
lämnade där revolvern jämte portföljen med Fellkers
papper. På det bestämdaste framhöll han, att
här ej var fråga om ett bovstreck i vanlig
mening, utan att Fellker måste anses som en
livsfarlig sinnesrubbad, som genast borde
omhändertagas. Då mannen sagt sig skola resa hem med
åttatåget, borde det ej bliva svårt att gripa
honom.

Men polisen visade sig av en eller annan
anledning ej synnerligen intresserad av att vidtaga
några åtgärder för Fellkers infångande. De skulle
undersöka saken närmare, sade de. Och
Fredriksson gick hem, besviken och förargad över den i
hans tycke egendomliga slapphet rättvisans
handhavare visade för saken.

För att ej oroa sin hustru nämnde han ej ett
ord av vad som passerat, då han kom hem.

Dagen därpå hörde han sig för i polisen och
fick blott det beskedet, att det var konstaterat,
att Fellker rest hem till sin egendom med
kvällståget, och att denne skulle bli underrättad om att
hans tillhörigheter blivit deponerade och kunde
av ägaren få avhämtas hos polisen. Något vidare
var ej att vänta från det hållet, ty mannen
vistades ju ej inom stadens hank och stör — och
då så...

Fredriksson insåg sin maktlöshet och försökte
att slå bort de obehagliga tankarna på den
»förryckte godsägaren», och det lyckades honom i det
närmaste tills julen stundade.

På julaftonen anlände med middagsposten ett
privatbrev med påskrift »Julklapp» till
Fredrikssons bostad. Stilen var för honom alldeles
främmande, och brevet var avstämlat i Stockholm.
Han lade det därför till de övriga färdiglackade
julklapparna, som lågo i en klädkorg. Sedan
granen vid sjutiden tänts, satte hustrun sig ned
vid pianot och tog upp en julpsalm, vari, utom
fadern de två äldsta barnen stämde i med sina
spröda sopraner. Det var julefrid och
familjeglädje — för de andra, till synes alldeles som
förr om åren — men Fredriksson själv förnam
en känsla av att något obehagligt stundade, en
känsla som han ej kunde förklara och naturligtvis
än mindre ville visa.

— Pappa, nu ska vi väl börja med klapparna?
ropade ivriga barnaröster.

— Ni få ge er till tåls litet till. Pappa ska
läsa något först. Och han tog ned Viktor
Rydbergs dikter från bokhyllan och uppläste med
deklamatorisk förmåga »Betlehems stjärna» och
»Tomten».

— Det var första gången du deklamerat på en
julafton, Anders, yttrade hustrun.

— Nu pappa, få vi väl börja! lät det igen från
de otåliga barnen.

Och så äntligen drog fadern fram den stora
klädkorgen som stod i salshörnet, och utdelningen
vidtog. Det anlända brevet låg överst, men det
föll Fredriksson in att lämna det till sist. Barnen
jublade för varje paket som bröts, och till sist
var korgen tom. Fredriksson tog då upp brevet
och öppnade det. Där låg endast ett halvt
brevpappersark, på vilket var uppritat en gravvård i
form av ett kors. I korset stod:

Här vilar Anders Fredriksson,
och i nedre kanten av papperet:

»Skurk och bedragare, din tid är ute!»

Hustrun såg hur hennes man skiftade färg och
anade, att det var något obehagligt, frågade hon
vad brevet innehöll. Fredriksson, som genast
förstod att »julklappen» kom från Fellker,
behärskade sig och sökte att antaga en skämtsam min,
då han svarade:

— Det är bara ett rått och dumt skoj från
någon av de många sluskar vi ha att göra med
på byrån. Det har naturligtvis tillkommit för att
störa min julfrid och i syfte att hämnas någon
förment oförrätt. Men låt oss inte vidare tänka
på det nu. Spela upp julpolskan, mamma lilla!
Kom barn, så dansa vi kring granen!

*

På nyåret och under hela januari månad hade
Fredriksson mer än vanligt arbetsamt, och någon
tid blev ej övrig att ägna åt den Fellkerska
saken, eller till att vidtaga några åtgärder med
anledning av det bekomna »dödsbrevet». Det hände
dock understundom på någon sömnlös natt, att
tankarne stannade vid minnet av den obehagliga
julklappen; den följande arbetsdagen blev då i
regel intresselös för honom.

En dag i slutet av januari, efter en sådan natt,
beslöt han att söka råd och tröst och omtalade
allt vad läsaren redan inhämtat för styrelsens
ordförande. Denne blev mycket bestört och rådde
honom att underrätta polisen ännu en gång.

— Det tjänar ej till mycket, yttrade
Fredriksson, de kunna naturligtvis ingenting göra —
ännu. Först då man ligger död, gripa de in med
sin »utredning». <i>Man skall låta skjuta sig först</i>,
innan deras »intresse» kan påkallas. Jag har
talat vid dem tillräckligt i den här saken för att
inse, att så är.

Dagen därpå, den 31 januari, hade arbetet varit
så pass intensivt, att Fredriksson ej ens hunnit
få någon lunch. Han ringde därför hem till sin
hustru kl. 5 och sade sig vara mycket hungrig
och bad henne hava middagen färdig precis kl.
halv sex.

En kvart över fem tog han sin portfölj under
armen och begav sig ned på gatan.

Det var en stjärnklar himmel och 10 grader
kallt; gaslyktorna spredo ett matt sken över
gatans gråbruna snötäcke. Trafiken var ännu rätt
livlig, och nere vid gathörnet pinglade
spårvagnarnas klockor.

I en port snett över gatan skymtade en
mansgestalt dold i skuggan. Då Fredriksson skyndade
ned till hållplatsen, rusade mannen efter honom.

— Stanna, din usling! Nu är din stund
kommen! ropade han.

Fredriksson vände sig hastigt om och stod
ansikte mot ansikte med Fellker, i vars hand den
höjda revolvern grinade med sitt gap blott på
en halv meters avstånd.

— Hut lymmel! hördes Fredriksson utropa, i
det han blixtsnabbt slog till vapnet med sin
portfölj och började springa nedåt gathörnet.

Med sin tunga kropp och iklädd en tjock päls
blev det dock omöjligt för honom att hinna många
meter, innan den vige och rörlige Fellker
upphunnit honom. I åsyn av ett trettiotal personer
brann skottet av, Fredriksson hann endast ropa:
»tag fast...!» varpå han föll tvärs över
spårvagnsspåren — stendöd.

I samma ögonblick ljöd ännu ett skott, och de
skräckslagna människorna sågo mördarens kropp
segna ned på gatan med ett skott genom
tinningen — död för egen hand...

*

</chapter>
<chapter name="Borgenärsammanträde.">
<h2>Borgenärsammanträde.</h2>

Byggnadsfirman J. A. Lander hade blivit
inregistrerad i Överståthållareämbetet i
februari månad, och redan den 2:dra juli s. å. hade
den »ställt in» på grund av penningsvårigheter.

Den ansvarige byggmästaren, Axel Mickelsson,
hade prokura, tecknade ensam firman och
uppgjorde således alla affärer. Själv hade han gjort
konkurs för tre år sedan. Han hade då fortsatt
att bygga i sin hustrus namn, varefter även hon,
ett halvt år senare gick samma väg.

Alla leverantörer till bygget vid Lågalidsgatan
hade emellertid klart för sig, att bakom den
nybildade firman Lander stod Mickelsson som den
verklige ägaren. Men vem var Lander? Ingen
kände till honom. Somliga av de i företaget
intresserade påstodo, att »Lander» var ett
fruntimmer, en av M. »hållen» dam, med vilken han
hade flera barn. Andra däremot påstod, att någon
»Lander» ej fanns till i verkligheten, utan var en
uppdiktad personage.

Trots all denna ovisshet hade M. erhållit kredit
på allting, enär han hade kunnat framlägga en
av en känd expert upprättad kostnadsberäkning,
som, jämförd med den av samma man upprättade
hyresberäkningen, utvisade att företaget var sunt
och skulle lämna överskott.

Nu hade det emellertid ändå kört fast, och
fordringsägarne voro sammankallade till kl. 2 på
middagen å Hotell »Kung Gösta» att rådgöra och
besluta om företagets öde.

I festvåningens sal står rader av stolar
uppställda för ett femtiotal personer, motsvarande det
ungefärliga antalet av de kända borgenärerna.
På ett bord i fonden ligger vid ordförandeplatsen
ställets klubba — en i sitt slag rätt vacker pjes,
varmed månget beslut blivit fastställt och mångas
öden beseglats — papper och pennor likaså framför
sekreterarens plats. En vattenkaraff och tio
dricksglas stå på ett sidobord. Klockan fattas nu blott
tio minuter i två. I dörren står rockvaktmästaren
och tar en överblick av den folktomma salen,
som ligger i en sval halvskymning, på grund av
de nedfällda markiserna. Han står där och
mediterar. Han hade en gång på tiden tänkt bliva
byggmästare, men det var kanske lika bra att
han ej kastade sig på det yrket. Under de åtta
år han varit »hudavdragare» i denna tambur, hade
»slaktoffren» på de flesta av de många
sammanträden, som under denna tid förekommit, varit
»byggissar». Vad kunde det bero på tro?

— Hallå där! höres en röst.

Tamburmajoren snor runt på klacken och ser
sex herrar komma in på en gång. Han rusar
fram för att på sitt vanliga beskäftiga sätt med
ålningar och andra hokus pokus »taga emot» en
hatt, som ägaren själv hänger upp, och en käpp,
som man själv sticker ned i stället.

— Nej, se godda' herr Böhm! hälsar
fabrikör Andersson. Det var ju inte många dar
se'n vi stötte ihop på Petterlings sammanträde.
Man ser inte varann oftare än på
konkurssammanträden, och det blir alltså — ofta nog.
Hä, hä!

Herrarne kliva in i salen och taga plats på
mittersta stolsraden.

— Ja, det här börjar på att bli för bedrövligt,
fortsätter Böhm samtalet. Men va' ska' vi kunna
göra åt saken så länge bankerna lämna lån åt
såna här krabbsaltare?

— Bankerna — de vilja <i>uppmuntra
byggnadsverksamheten</i>, säga de, då man talar med dem.
Det går inte an att byggnadsverksamheten ligger
nere. Stadens utveckling fordrar, att det finnes
bostäder till de nyinflyttade...

— Ja, bevars, bevars, infaller den på andra
sidan om Böhm sittande grosshandlar Carling. Det
axiomet borde de väl ändå inte dra fram; det
kan ett barn begripa. Men det är vi, som få
släppa till fiolerna. Det är vi som med våra
pengar få bära fram företagen för att sedan se andra
plocka den mogna frukten. <i>Bankerna förlora
aldrig på byggnadskreditiven!</i>

— Som i den Petterlingska soppan till exempel,
infaller Andersson; 92,000 kronor av
leverantörernas pengar åt hälsingland. Och hur var det
inte med Gelinska bygget, då det gick exekutivt
i förra månaden och bankens ombudsman ropade
in det? Då rök 138,000 av våra pengar! Lägg
ihop allt vad som springer under ett års tid, så
blir det nog några millioner. Och på så sätt håller
man på år efter år. Det måste bli ett slut på
det här!

— Men om vi skola vara rättvisa, så måste ni
väl ändå medge, att vi till stor del ha oss själva
att tacka för att ruttenheten är så stor, menade
Böhm. Vi behöva bara gå till detta fallet »Lander» 
i dag. Är det inte det mest talande bevis
på vår godtrogenhet och, kanske än mer, på vår
sugenhet att få sälja. Jag skäms, då jag tänker
på det!

Nu kommer gäldenären Mickelsson in genom
dörren. Det är en liten, rund, välgödd figur, med
håret stötande i rött, hakpåse och sura ögon.

Han stannar vid dörren och synes räkna de
närvarandes antal — det har nu kommit åtskilliga
till — går så från den ena till den andra, tager
dem i hand och ser obesvärad ut.

En och annan av fordringsägarne ser däremot
generad ut, men sväljer och använder inga »hårda
ord». Som bekant kan förtreten ibland göra folk
stumma, helst då man är i större sällskap. Det
finnes ju dock undantag och till dem få vi räkna
åkeriägaren Magnus Gillberg: han, »som jämt har
den fördömda oturen att få vara med och alltid
ha att fordra av de satans marufflarne», och som
med tiden blivit sammanträdenas enfant terrible.

Som vanligt har han satt sig på sin favoritplats: 
den allra sista stolraden, där han kan, bakom 
de framför sittandes ryggtavlor, mera
ogenerat »hålla låda».

Ytterligare ett par personer komma in, och
Mickelsson hälsar dem »hjärtligt välkomna». Men
han drar sig för att gå fram till Gillberg, och det
kanske han gör klokt i. Men denne ser sig
besviken på ett gott nummer i sin repertoar, och i
indignationen häröver säger han nu halvhögt:

— Den där rö'a mickeln går omkring och agerar 
värd; han tror visst, att han bjudit oss hit på
kalas!

Alla, utom »värden», brista ut i ett välgörande
skratt.

— Det var skönt att få skratta ett tag! Tack
ska du ha Gillberg! utbrister en av de framför
sittande. Man har lätt att bli beklämd till sinnes
på den här sortens sammankomster, så att man
kan behöva något som muntrar upp en.

Nu slår klockan två, och mötets officielle
anordnare, juristen, anländer och intager
sekreterareplatsen vid bordet. Under den obligatoriska
väntekvarten före förhandlingarnes öppnande, går den 

ene efter den andre fram till honom och anmäler
sig och sin fordrans storlek, ävensom befintlig
fullmakt.

Ytterligare anlända några personer, men hela
antalet överstiger ej 20 st. Juristen knackar nu i
bordet och öppnar sammanträdet.

Till ordförande väljes enhälligt grosshandlar
Carling.

Carling tager emot uppdraget med ett
undergivet leende. Han är gammal och van vid detta
ej så alldeles angenäma hedersuppdrag och vill
ej gärna undandraga sig det heller, enär han hör
till dem som vill hålla i skaftet.

Sekreteraren uppläser röstlängden. Den
upptager 29 representerade fordringsägare med
sammanlagt omkring 27,000 kronor fordringar.
Uppgivne men ej närvarande utgöra 20 med
tillsammans cirka 35,000 kronor.

Meddelandet väcker berättigat uppseende bland
de närvarande.

Ordföranden tager så till orda: — Jag ber att
i sammanhang med denna uppgift få göra den
anmärkningen, att detta nedslående resultat
numera ej är något ovanligt. Ibland kommer ej en
tiondedel av de intresserade tillsammans. Sådan
är sammanhållningen inom leverantörkåren, och
så tillvarataga de sina intressen. Naturligtvis
måste denna liknöjdhet bidraga till att
osundheten florerar och till att lägga hinder i vägen
för de åtgärder, som från ett och annat håll göres
för att få bort densamma. Tablån över
affärsställningen upptager tillgångar: 294,000, skulder
278,000, således ett överskott av 16,000. Vill herr
Mickelsson vara god och förklara hur dessa siffror
tillkommit.

Mickelsson reser sig och börjar i kåserande form
draga igenom alla omständigheterna, läggande på
en stark »förgyllning», som verkar mindre
förtroendeingivande.

Ordet begäres nu från sista stolsraden.

— Vem var det? frågade ordföranden.

— Gillberg!

— Herr Gillberg har ordet

— Jo, jag önskar få upplysning av herr
Mickelsson om en sak. Jag skulle vilja veta om <i>fröken</i>
Lander ligger i barnsäng eller på annat sätt
blivit opasslig, så att hon fått laga förhinder att
infinna sig här. Jag och några till skulle så gärna
göre hennes bekantskap, så...

Ordföranden höjer klubban, men under
försöket att återhålla sitt skratt kommer han av
sig, och det blir i stället ett allmänt fnissande i
salen.

Mickelsson blir flera nyanser rödare i
synen, hans små, sura ögon riktigt gnistra av
ilska, och knytande näven mot Gillberg utbrister
han:

— Åkarknölen Gillberg är oförskämd som
vanligt! Jag extemerar inte att svara på sånt strunt.
Jag tycker ordföranden borde köra ut...

Pang!! smäller klubban i bordet, och
ordföranden vänder sig till M.

— Byggmästarns språk passar ännu mindre
här. De ställningar herrarne inta här på mötet
är förövrigt vidt skilda. Vad som kan tolereras
hos den, ene, kan absolut inte toloreras hos den
andre. Herr Mickelsson får stå risken av sådana
interpellationer som herr Gillbergs, då ni kucklat
med er firma och aldrig velat ge klart besked om
vem Lander är. Kanske ni vill upplysa oss om
det nu?

Mickelsson fäster blicken längst bort i salens hörn.
Han känner hur allas ögon oavlåtligt äro riktade
på honom — men han ger inte tappt för det.

— Jag vidhåller vad jag sagt flera gånger förut:
Lander är min kusin och är tryckerifaktor.

— Vad är hans adress, och var är han anställd?

— Han är bosatt i Örebro, men namnet på
tryckeriet kommer jag inte ihåg nu.

— Herr ordförande! — Andersson!

— Fabrikör Andersson har ordet.

— Herr ordförande, mina herrar! Jag själv,
och troligen de flesta av herrarne här, känna sig
mycket litet övertygade av herr Michelssons
uppgifter. Det kan ju tyckas löjligt, att vi inte äro
säkra på vem som är den juridiskt ansvariga
innehavaren, ehuru vi ha så mycket pengar
nedlagda i denna firma. Men det inverkar ju ej det
bittersta på själva sakläget. Vi äro så säkert fast
ändå för våra förluster. Tillåt mig föreslå, att vi
ge fan i om Lander är hane eller hona (Bravo!!!
gastar Gillberg) tillsvidare — ty den saken ger
sig nog tillkänna vid konkursen. Jag säger
<i>konkursen</i>, ty jag för min del yrkar på firmans
omedelbara försättande i konkurs. Ställningen, som
vi sett så fin på papperet, är i verkligheten helt
annorlunda, och det fordras minst 35,000 kronor
till att göra huset färdigt för inflyttning. Dem
vill ni, mina herrar väl ändå inte vara med om
att anskaffa, tänker jag. Mitt yrkande är, som
sagt: <i>konkurs</i>. Tackar för ordet!

— Herr ordförande!

— Herr Mickelsson får endast yttra sig för att
ge upplysningar, dekreterar ordföranden.

— Ja, det är just upplysningar, jag tänker
komma med, svarar M. buttert.

— Var så god då!

— Herrarne bör inte förhasta sej och besluta
konkurs. Jag tror att bland de andra
fordringsägarne, som inte äro närvarande, finnes många,
som äro för ett <i>ackord</i>, och jag tror bestämt, att
flera av de prioriterade gå med på en bra rabatt,
om så skulle vara.

— Det där var ju endast edra antaganden och
mera råd än upplysningar herr Mickelsson.

— Herr ordförande!

— Herr Goldman har ordet.

— Mine herrer! Jack peklager micke, att jack
inte kan piträde den fapriker Anderssons åsicht.
Han seher sakken fer Schwartz. Jack tror också
som piggmästern, att en ackord icke er unmöglig.
Und jack fer min del är met om att take en
ganske <i>låg</i> ackord. <i>Jack rester emot</i> konkurs och
fereschlår, att vi affakte en ackordsferschlag inom
fierten tar.

— De' kan herrn godt göra, som bara har
trettiosju och femti att fordra, ja! infaller Gillberg,
(allmän munterhet)

— Herr ordförande!

— Grosshandlar Böhm har ordet.

— Jag får meddela, att jag har växeldom på
Lander och ämnar gå vidare. För ett ackord
måste ställas borgen, och kan Mick... Lander
menar jag — åstadkomma sådan, innan det blir
för sent? Jag har nu så många gånger varit med
om dessa gyckelspel, att leverantörerna avvärja
konkurs genom att ikläda sig ytterligare risk och
kapitalanskaffning för att rädda det de förut stå
inne med. Resultatet har alltid blivit det, att
man hoppat ur askan i elden. Det som är ruttet
från början, kan man inte få friskt på konstlat sätt.
Jag förenar mig i fabrikör Anderssons yrkande.

— Är det någon mer, som vill yttra sig?
frågar ordföranden.

(Allmän tystnad) — Då så icke tyckes vara fallet,
förklarar jag härmed diskussionen avslutad.

Å fabrikör Anderssons och grosshandlar
Goldmanns olika yrkanden framställdes proposition.

— Godkänna herrarne herr Anderssons förslags
att firman omedelbart sökes i konkurs?

Blandade rop: »Ja!» — »Nej!»

— Godkänna herrarne herr Goldmanus förslag,
att avvakta ett ackordsförslag, som skall vara
inkommet före den 19 juli?

Blandade rop: »Ja!» — »Nej!»

Carling river sig i håret och ser ironisk ut.

— Votering! ropar Goldmann.

Röstning anordnas genom handuppräckning.
Goldmans förslag — segrar.

— Asch vatt jack er klad! höres Gillberg
härmande kraxa fram.

Med anledning av röstningens resultat
förständigas Mickelsson av ordföranden att till
den 19 juli inkomma med ackords förslag och
uppgift å borgen. Mötet förklaras avslutat.
Ordföranden avtackas, och man börjar bryta
upp.

— Den utgången hade jag inte väntat, yttrade
Böhm till Carling, då de kommo ut i
tamburen.

— Men det gjorde <i>jag</i> däremot, svarade Carling.
Så snart det blir tal om ackord, vaknar hoppet,
och en liten utsikt skymtar fram, att möjligen
slippa förlora hela summan man har på spel
— och då griper folk efter den möjligheten,
oaktat de så många gånger förut blivit
grundkuggade av denna illusion — <i>Världen vill
bedragas</i>!

— Låt gå för det! <i>Men oavsett vad här på
mötet beslutats</i>, lämnar jag in konkursansökan på
han — hon — det — Lander i morgon dag. God
middag herr Carling!

— Det var <i>också</i> va' jag trodde! Vad tjänar
dessa möten till?! mumlade Carling.

*

</chapter>

<chapter name="“YANKEEPROCENTAR'N“">

<h1>"YANKEEPROCENTAR'N"</h1>

<h2>ROMANTISERAD SKILDRING</h2>
</chapter>

<chapter name="I.">
<h2>"Yankeeprocentar'n"

I.</h2>

Mister Pete Bergstream, alias Petter Bergström
hade som 30-åring emigrerat till Amerika
för att söka den lycka, han ej kunde finna som
banvakt vid en liten enskild järnväg i mellersta
Sverige.

I det stora »Amerikat» fick han till en början
slita ont. Men ehuru blott torparson, var Petter
ej av den vanliga svenska utvandraretypen.

Visserligen hade han svårt att lära sig det
engelska språket och kom aldrig i språkbehandlingen
längre än den svenska genomsnittsemigranten,
som på den tiden talade en besynnerlig rotvälska,
som till dels även kom till användning då de
talade »svenska» sins emellan — men däremot
var han pigg och vaken och hade ögonen med
sig för vad det nya landet hade att bjuda
honom på.

Han hade allt sedan pojkåren haft stor avsmak
för kroppsarbete. Icke egentligen därför att han
var lat, men snarare därför att han ansåg
kroppsansträngningar vara för litet betalta. Redan från
ungdomen var han ekonomiskt lagd och bar på
de latenta egenskaperna hos en blivande
girigbuk. Härav kom det sig, att han önskade
fortast möjligt söka skaffa sig något lättare jobb,
än att »ståna strits» eller »handa bricks på en
billding»,<footnote>Stensätta gator — bära tegel på ett bygge.</footnote> som han tidtals i början fick slitas med.

Efter ett år eller så blev han »runner» på det
svenska femte klassens emigranthotell, där han
vid sin ankomst till New-York bodde. På kort
tid hade han instuderat knepen med att taga
hand om landsmännen och att skinna dem så
långt han vågade för »inspektionen». Det fanns
hos honom »stora naturliga anlag» påstod hans
arbetsgivare, mr Holmgreen. Det var bara synd
att han ej kunde skriva engelska, då hade han
kunnat göra sig mera gällande i sin egenskap av
buffert mot myndigheterna; och Holmgreen
behövde en god sådan, enär han själv var klen i
skriftspråket.

Mr Holmgreen hade fyra döttrar — rätt så
»najsa görls». En av dem var synnerligen fager
under ögonen, och i henne blev »Pete» alldeles
betagen. Naturligtvis voro utsikterna här mycket
små för den fattige Petter, både från faderns som
från flickans sida. Men Petter hade
framåtsträvande tendenser, och »trägen vinner». Några år
senare var han gift med flickan och kompanjon
med svärfadern. På så sätt rodde han sig upp,
och då gubben Holmgreen en tio år senare lade
sig att dö, var mr Pete Bergstream ensam ägare
till det snygga geschäftet.

Så länge gubben Holmgreen levde, måste
Bergstream underordna sig hans regemente, som gick
i en någorlunda human anda, men sedan han blev
ensam herre, lät han all hänsyn till de stackars
okunniga emigranternas intressen fara; han roffade
och skojade dem synnerligen grovt. Och så en
dag blev han åtalad, bötfälld och förbjuden att
fortsätta yrket.

Den vägen till rikedom var alltså stängd för
honom, och han måste försöka en annan. Han
satte då in ett avsevärt belopp i en
egendomsaffär, som ägdes av en svensk »landagent», mr
Seatwig (alias Sjöqvist), och det var här han fick
smaken för tomtaffärer och lärde sig den
amerikanska tekniken inom denna branch.
Kompanjonen hade på sin tid varit länsmansnotarie »hemma
i det gamla landet», och var alltså »nära nog»
en litterat personage. Av denna anledning haltade
kompaniskapet ganska ojämt vad den teoretiska
bildningen beträffade. Men Bergstreams dollars
talade sitt tungt vägande språk, och som Seatwig
var en flott herre, som levde upp större delen av
sina inkomster hade Pete Bergstream sin givna
plats i solen, vilken den andres lärdom ej kunde
rubba.

Så gingo några år varunder Bergstreams
penningpåse betydligt svällde. Hans hustru, som
visserligen var född i Sverige, hade allt sedan
hon var 8 år gammal fått sin uppfostran i
New-York. Hennes bokliga bildning hade dock under
uppväxtåren mycket försummats, men hon hade
tillägnat sig en avsevärd del av den amerikanska
kvinnans självmedvetna värdighet och sätt att
behandla sin man. Äktenskapet blev därför ej fritt
från slitningar. Men den rättvisan måste man giva
Bergstream, att han verkligen älskade sin bättre
hälvt och nära nog avgudade deras enda barn,
flickan Alice. När därför mrs Bergstrem rycktes
bort, då hon gav livet åt ett andra barn, som
dog strax efter födelsen, fick Bergstream en svår
knäck, som förorsakade en själsrubbning. Den
yppade sig på så sätt, att han började se allting
i svart, och den hittills något stävjade girigheten
begynte alltmera framträda.

Flickan Alice var vid moderns död 17 år
gammal och dennes avbild från motsvarande ålder.
Som infödd amerikanska och med en bättre
skolbildning blev hon än svårare att förslå och
hantera än vad fallet varit med modern.

Det var under trycket av dessa bekymmer som
Bergstream började få hemlängtan. Genom en
överflyttning hem till Sverige trodde han sig
säkrare kunna få behålla fadersgreppet om sin
avgudade dotter. I Sverige skulle hon känna sig
främmande och bortkommen, och då skulle hon
nog mera ty sig till fadern — så räknade han
ut det.

Då kompanjonens kontrakt något år därefter
utlöpte, hade Bergstream hunnit plocka ut och
säkerställa större delen av sitt insatta kapital.
Han var nu ägare till 90,000 dollars, och med den
slanten kunde man nog göra åtskilligt smått och
gott i det gamla »köntrit».

Alice stretade i det längsta emot och sökte att
övertala gubben att stanna, ibland hotande med
att vägra följa honom till Sverige. Hon kunde
mycket väl slå sig fram ensam i sitt hemland
med de 20,000 dollars hon hade i morsarv.
Bergstream kunde då bli halvt vansinnig av ångest
och »svartsjuka». Slutligen enades man i den
kompromissen, att Alice skulle få återvända till
Amerika i den händelse hon ej trivdes i Sverige.

Bergstream realiserade allt sitt bohag, så när
som på det lilla Alice kunde kalla sitt eget. Detta
ville hon på inga villkor släppa ifrån sig, ty hon
hade rätt låga tankar om »det gamla landet»;
där kunde hon nog ej få en så stilig toalettbyrå,
och så förtjusande gardiner som hennes funnos
<i>naturligtvis</i> inte i det lilla landet Sverige. Hur
fadern än domderade och förklarade det vara rent
vanvett att släpa med sig sådant gods, som skulle
draga större frakt än varans värde, höll hon på
sin åsikt, och gubben vågade ej spänna bågen
för högt, utan måste bita i det sura äpplet.

Färden anträddes, Atlanten krossades; och på
våren 1884 landade mr Pete Bergstream från U.
S. A. med dotter i Göteborg.

Efter en del besvärligheter i val och kval
beslöto de att slå sig ned i huvudstaden, där B.
vädrade ett godt arbetsfält för sina dollars på
fastighetsmarknaden. Bergstream ansåg det
säkerligen vara tur, att ankomsten till Sverige skedde
under den vackraste tiden på året, ty Alice blev
från början alldeles betagen i Stockholms
skärgård och stadens omgivningar i sin
försommarprakt. Denna förtjusning bidrog att lindra de
obehag och svårigheter, som de för henne
främmande förhållandena under första tiden skulle
medföra. Värst av allt att övervinna var hennes
bristande kunskaper i svenska språket, d. v. s.
konsten att kunna uttrycka sig på ett fullt
korrekt sätt. Den »svenska» hon allt ifrån
barndomen hört talas i hemmet och bland
svenskamerikanerna var ju bara rotvälska. Hon visste
detta allt för väl själv, från de tillfälliga
sammanträffanden hon haft med bildade svenskar i
Amerika. Själv hade hon fått en genuin
anglo-amerikansk skolbildning och aldrig fått lektioner i
svenska, men den bristen beslöt hon nu att avhjälpa,
och med äkta amerikansk energi lyckades detta
för henne rätt snart.

*

</chapter>
<chapter name="II.">
<h2>II.</h2>

Då handlingen i denna skildring tager sin
början, har grosshandlar Per Bergström, som vår man
nu kallade sig, blivit svensk medborgare och
bebodde med sin nu 21-åriga dotter ett litet hus,
som han ägde på Östermalm.

Han hade till en början köpt denna egendom
på spekulation för att sälja den till en
byggmästare, i vilket fall det gamla huset skulle ha
rivits för att giva plats åt en modernare nybyggnad.
Men Alice hade fått för sig att huset <i>ej</i> skulle
rivas. Det var alldeles lagom för deras behov om
det reparerades, och då kunde de få bo ensamma
i sitt eget hus, alldeles som hemma i Amerika.
Och <i>den</i> saken höll till och med fader Bergström
styvt på — ehuru det ju borde svära mot hans
skötesynd. — —

Reparationen, eller rättare sagt ombyggnaden av
huset anförtroddes åt en byggmästar Gustaf
Kanter, som hade lämnat det lägsta anbudet.

Denne Kanter var då en 30-års man, som nu
skulle börja arbeta för egen del som byggmästare.
Hans historia var i korthet följande:

Han var stockholmspojke och son till en
sjökapten. Då han vid 17 års ålder gick i andra
ringen på Gymnasium dog hans far, och som det
blev fattigt i hemmet, nödgades han sluta
skolstudierna och ägna sig åt praktiskt arbete, för
att fortare kunna bidraga till moderns och sin
yngre systers livsuppehälle. Han valde
byggnadsfacket, för vilket han kände sig ha håg. Under
sin elevtid antog han ett erbjudande att åtfölja
en grupp av träarbetare, som utsändes till
Amerika för att uppsätta den svenska avdelningen å
världsutställningen i Filadelfia år 1876. Han
stannade då kvar i Amerika i fyra år, under vilken
tid han arbetade som murare än här än där, skötte
sig exemplariskt och sände reguliärt sina
sparpengar hem till modern i Stockholm.

Efter sin hemkomst till Sverige hade han
praktiskt och teoretiskt fullbordat sin utbildning och
hade nu slutat sin sista verkmästareplats. Gustaf
Kanter var således godt inne i sitt yrke, som han
tog på rena allvaret, utan att, som de flesta
andra, därmed sammankoppla spekulationer.

Han slöt sig till den på denna tid högst
fåtaliga grupp byggmästare, som enbart arbetade på
entreprenad. Nog visste han, att utsikterna att
ro upp sig och möjligheterna att hastigt bli
förmögen härigenom minskades, men hans redbara
karaktär kunde ej förlika sig med ett beträdande
av den vingliga stråt, som alla dessa lycksökare
utan eget kapital följde.

I Amerika hade han insupit den sunda
affärsprincipen, att krediten helst bör vara begränsad
till 30 dagar — så framt någon sådan alls sättes
i fråga. Att emellertid en allmän tillämpning
av dessa principer här var otänkbar, och att
ingen fart och fläkt i byggnadsverksamheten
kunde tänkas utan stort förtroende och lång kredit,
det hade han snart lärt att inse. Det svenska
nationalkynnet ändras ej så lätt...

Det gällde nu för honom att visa sina
yrkeskamrater, av vilka många hånat honom för hans
rädsla, att han kunde taga sig fram utan
förläggare och jobberi.

Han räknade rätt lågt på det Bergströmska
bygget. Mariginalen mellan hans pris och den
näst efterkommandes kanske ej var så stor, men
dock tillräcklig för att tilltala mister Bergström.
När så affären gjordes upp, och det befanns, att
byggmästar Kanter hade vistats i Amerika flera
år, blev B. än mera belåten, ty han kunde nu
lättare få en och annan detalj »amerikaniserad»
efter sin smak.

Under arbetets gång besökte Kanter rätt ofta
Bergströms, som då hyrde en tillfällig bostad.
Till en början gällde dessa visiter blott
konsulteringar om arbetet. Men den intagande dottern
deltog ofta i dessa rådplägningar med den
påföljden att »de unga tu» så småningom började
dragas till varandra. Gubben B., som med
svartsjuka ögon alltid vakade över Alice i herrsällskap,
märkte nog, »att det var någonting», men var
övertygad om att det stannade vid vanlig
vänskap, och i den tron levde han lång tid efter
inflyttningen i det restaurerade huset.

Bergström hade naturligtvis inga vänner, av
flera skäl: han var ju en »förkärd yankee», som
under nära 30 års tid ej haft någon förbindelse
med fosterlandet; dessutom hade han med all sin
själ hängivit sig åt penningdyrkan, och det fanns
inget övrigt kvar för medmänniskorna.
Bekantskapen med Kanter var dock rätt välkommen.
Den unge mannen skulle kunna bli en förenande
länk mellan hans amerikanska idéer och de
svenska förhållandena, och det kunde ju vara bra att
ha att tillgå en pålitlig person, som kunde tjäna
som verktyg för realiserandet av kommande
planer och uppslag. Men — det fanns ett stort
drawback — Kanter tycktes honom vara alltför
renhårig och raklinierad för ändamålet. Den
frågan var dock svår att avgöra i en handvändning,
och han beslöt att ställa sig avvaktande och att
uppmuntra Kanters besök.

Så stodo sakerna, då Bergström satte in sin första
anonyma annons »Penningar utlånas mot goda
inteckningar». Han behövde ej vänta länge förr
än han hade en hel hög av svar. Och nu
började denne Shylock en trafik, som skulle lämna
djupa spår efter sig.

*

Grosshandlar Bergströms kontor var inrymt i
ett litet rum, som låg isolerat från de andra i
bottenvåningen. I ena hörnet stod ett bastant
Backmans kassaskåp; ett litet skrivbord, en lång
soffa och några stolar utgjorde det enkla
månget förövrigt. På ena väggen hängde en stor
karta över Stockholm, och på de andra en hel
del inramade illustrationsurklipp från amerikanska
tidningar och fotografier från New-York, samt
strax innanför dörren, en Belltelefonapparat.

En morgon finna vi Bergström sittande vid sitt
lilla skrivbord fördjupad i studiet av annonserna
i Stockholms Dagblad.

De trettio åren i Amerika hade satt sin prägel
på denne svenska torparson. Han var lång till
växten, magerlagd, muskulös och senig; ansiktet
var djupt fårat och slätrakat, med undantag av
den då amerikanskt traditionella »bocktofsen»
under hakan; näsan var stor men välformad,
läpparne tunna, och ur detta bockansikte blickade
ett par kalla, hårda, stålgrå ögon. Tidningen låg
utbredd över bordet, och han följde med sitt
knotiga pekfinger spalterna upp och ned, under det
han »kallrökte» en stor och söndertuggad svart
cigarr. Då någon annons fångat hans intresse,
ritade han med en blåpenna en kraftig ram
omkring densamma, för att senare klippa ut den.

Det ringde nu på tamburklockan, och jungfrun
släppte in byggmästar Andersson — en »klient»,
som hon kände igen från flera föregående besök.

Andersson såg litet talgig ut på ögonen, och de
oborstade skodonen och de skrynkliga kläderna
skvallrade om, att han ej haft tid att göra toalett
på morgonen.

— <i>Gudd mårning</i>, Andersson!* Va ä de för
bisness i da? frågade B. på sin ännu ej fullt
bortarbetade »svenskamerikanska», i det han med
en knix lät pincenén ramla av näsan.

— Desamma som sist. Jag har en stor lapp
att lösa — tredje dan i dag — och ingen utväg.
Tänkte fråga grosshandlarn, om jag kunde få ut
ett litet förskott på nästa inteckning, yttrade A. i
det han drog fram en pappersrulle, vars solkiga
omslag han började taga av.

Bergström kastade med sina stålögon en
granskande blick på byggisen och utbrast därpå:

— <i>Blast me</i>! Andersson har bestämt <i>slipat i
klåsen</i> (sovit i kläderna) i natt. Å så <i>smeller</i> de sprit
ur <i>tråten</i> (luktar sprit ur halsen). Hur kan det bi?

Andersson såg oförstående ut, ehuru han genom
sina föregående besök lärt sig ett och annat ord
»amerikanska», och Bergström upprepade frågorna
nu med mera omsorg nedlagd på svenskan.

— Jag kommer från bygget nu, och därför har jag
kanske blitt lite sjaskig, och va spriten anbelangar,
så tog jag bara en ordentlig besk på morron — för
magen ä lite krånglig, urskuldade sig Andersson.

— Well, jag känner till såna knep. Andersson var
på <i>boos</i> — eller va heter det? <i>last najt</i>? säg hellre det!

Andersson förstod fullkomligt denna gången,

Läsaren torde beakta, att Bergströms här återgivna
»språk» är en hopgyttring av svenska och angliserad svenska
med ett och annat inslag av engelska med dåligt uttal,
<i>härav stavningssättet</i>. <tab><tab><tab><i>Förf</i>.
han harsklade sig litet betänksamt, rätade så på
sig och dristade sig sjunga ut:

— Det hör väl inte hit herr Bergström — eller
ä' de nödvändigt att man skall vara goodtemplare
för att bygga hus?

Bergström drog upp ögonbrynen och stirrade på
delinkventen. Vad gick åt karlen? Han gick
naturligtvis i bakis... Bergström grymtade och såg barsk
ut, och det såg ej synnerligen lovande ut för
lånsökaren — men det var ju ej i Amerika han nu var — —

— Andersson fick 800 i förriga vickan till
avlöningen, å ni <i>päar</i> inte ut den oftare än varann
vicka. Det blir att <i>worka</i> på fortare, så att de
finns <i>vallju</i> för inteckningen, som jag har. Å —
så kommer ni å <i>biddar</i> om förskott! <i>Goodness</i>!
Ser ni nått grönt i mitt öga? De finns inte <i>vallju</i>
på tomten till mer <i>munni-lending</i>, Andersson!

— Men, Herre Gud, hur ska jag då göra? De
ä sista dan på växeln, som jag sa. Det blir ju
protest innan jag hinner få första lyftningen i
banken, jämrade sig Andersson i det han viftade
med sin inteckning.

Bergström såg oberörd ut, tog på sig pincenén,
vände sig om och började att ögna i sin tidning igen.

— Goa grosshandlarn! Ge mej ett förskott på
500 på den här — om fjorton dar blir de pengar
i banken, ansatte Andersson.

Bergström vände nu på sin tidning och
låtsades läsa, allt under det han kalkylerade risken.
Efter ett ögonblick utbrast han:

— Ni ä envis som en <i>ajrishman</i>! Ta hit <i>rubbishen
</i>får jag si på'n!

Han reste sig och gick fram till kassaskåpet,
framtog ett papper, som befanns vara
gravationsbeviset och satte sig åter ned för att granska
inteckningsläget. Efter fem för Andersson
pinsamma minuter, tog han så upp sin »huvudbok»
— en vanlig annotationsbok — ur bröstfickan och
skrev med klumpig piktur in på Anderssons
»konto»: »lån till N:o 12 Storken — kr. 500. —»

Efter ytterligare tio minuters parlaver hamnade
inteckningen i kassaskåpets säkra stålfamn, och
Andersson larvade ut med sina 500 kronor i
plånboken — utan att något skriftligt uppgjorts om
transaktionen.

I denna stil drev Bergström till en början sin
»förläggareaffär». Men då han blev mera varm
i kläderna ändrade han sitt system, köpte flera
tomter, lagfor köpen och tog samtidigt ut hela
serier inteckningar till höga belopp; sedan detta
var gjort, sålde han till snart sagt vem som helst
och hade inteckningssäkerheten i sitt skåp; lät så
byggisen skaffa sig kredit var han kunde och höll
honom kort med kontanter. Så fick det gå på
skruvar till dess huset hunnit bliva till det
väsentligaste färdigt. Om sedan byggmästaren ej orkade
föra fram företaget längre, ingrep B. och betalade
de efter en viss dag skedda leveranserna — men
naturligtvis ej de föregående, vilka tagits i
byggmästarens eget namn — och gjorde sålunda huset
fullt färdigt till inflyttning. Sedan fick minan
springa, och egendomen gå på exekutiv auktion,
varvid B. inropade den med sina inteckningar.
Leverantörerna fingo förlora sina fordringar på
byggmästaren och B. hade fått egendomen så
mycket billigare. Slutligen sålde han huset till
någon köpstark person och tog sin nätta förtjänst.
För omväxling skull lät han ibland byggmästaren
innehava lagfarten, då han på så sätt undvek att
alltjämt med sitt namn skylta i kungörelserna.
Och på detta sätt fortgick den Bergströmska
rulliansen inom stadens hank och stör under tre år.

*

</chapter>
<chapter name="III.">
<h2>III.</h2>

Dottern Alice var kanske ej en så fulländad
skönhet som hennes mor i livstiden varit, men
hennes utseende frapperade alla. Visserligen hade
hon rent svenskt blod i sina ådror, men hon var
brunett och hade genom sin uppfostran fått den
amerikanska kvinnans säkerhet och käckhet i sitt
uppträdande och verkade därför så pass osvensk,
att hon alltid togs för utlänning. Stockholmskorna,
och bland dem isynnerhet »tanterna», ansågo, att
hon var för manhaftig och okvinnlig, att hon tog
för långa steg — och vad som var värst av allt
— att hon dristade gå ut på offentliga ställen i
sällskap med en karl utan att hava »förklä'» med
sig. Av några jämnåriga damer hon blivit
bekant med, hade hon fått en vink om detta och
förhållningsregler efter svenskt kvinnomönster,
men Alice bara skrattade åt alla dessa choser.
Hon kunde ej inse nödvändigheten av att
förändra sitt naturliga, otvungna sätt, som hon vuxit
upp med i sitt stora hemland i väster.

För Gustaf Kanter utgjorde Alice's sätt att vara
en angenäm påminnelse om »the american girl»
och det levnadsfriska, glada samlivet bland
ungdom av båda könen under hans amerikatid. Ja,
det var troligt nog, att just denna i hans ögon
fördelaktiga kontrast, som Alice utgjorde mot
stockholmsflickorna, i icke ringa mån bidrog till
att värma hans hjärtas känslor.

Alice besvarade dessa hans känslor, och hon
hade för sin egen del ingenting haft emot att
deras förlovning eklaterats när som helst, — men
Gustaf Kanter var icke sinnad därför... Varför?
frågar ni. Jo, han hade genom sin alltmer
tillväxande kärlek till Alice kommit i en svår
själslig dilemma. Under de tre år som gått, hade han
fått klart för sig beskaffenheten av Bergströms
affärsmoral och arten av hans verksamhet och
huru den bedrevs, och detta gjorde honom mycket
nedstämd — för Alice's skull. Skulle han, som
avskydde allt ocker och procenteri, komma i den
obehagliga ställningen att få en konflikt mellan
sitt hjärta och sin hederskänsla? Och huru skulle
han, som ej kunde dagtinga med sin övertygelse
och sina åsikter, kunna undvika att komma i delo 
med fadern till hans i hemlighet dyrkade Alice?
Dessa frågor, vilka han ställt upp för sig, kunde
han för närvarande ej besvara,

Gustaf Kanter umgicks ej med många inom
sitt fack. Men de bekanta han hade voro bland
de mera ansedda byggmästarne i staden, i vilkas
krets han trivdes godt och själv var väl sedd.
Obehagligt var det emellertid, då någon gång i
denna krets »Yankeeprocentar'n» — vilket öknamn
Bergström redan det första året i Stockholm fick
av något spydigt offer — blev föremål för
diskussion. En och annan hade uttalat en slags ironisk
beundran över Bergströms treåriga verksamhet,
som redan hunnit omfatta 11 byggnadsföretag,
och som förökat hans förmögenhet med minst
40 proc. Men flertalet skydde ej att uttala sitt
djupa förakt för »Yankeeprocentarn» — och
denne skulle vara Gustaf Kanters svärfar in spe...?
Visserligen skulle mången annan ung,
framåtsträvande man, som haft mindre besvär av
samvetsömhet och sina rättskänslor — med vederbörlig
hänsyn tagen till det där med de 40 proc. — ha
resonerat på helt annat sätt. Men den
genomhederlige Gustaf Kanter kunde ej förmå sig därtill,
och därför tedde sig ställningen dyster för honom.

En lördagskväll styrde han sina steg till det
Bergströmska huset. Han hade bjudit Alice på
»Kungl. Stora teatern» att höra »Afrikanskan».
Båda älskade de musik, och som gubben
Bergström aldrig numera satte sin fot på en teater,
fingo de unga alltid vid dessa tillfällen vara för
sig själva.

Enär Kanter kom något för tidigt, var Alice
ännu ej färdigklädd. Han gick då in i matsalen
medan han väntade, och på vägen genom
tamburen hörde han röster från kontorsrummet.
Bergström hade således affärsbesök även om kvällarne.
Han hade ej hunnit mer än sätta sig och börjat
ögna i en tidning, då Bergström kom in i salen
och hälsade, tydligen i sitt bästa humör.

— G'aften Guss! Vill du vara <i>kaind</i> å <i>steppa</i>
in på min <i>åffis</i>. En namnteckning ska <i>testifajas</i>.
Karin får <i>sejna</i> för en, och han klappade Kanter
inställsamt på axeln och förde honom in på
kontoret.

I soffan sutto en enkelt klädd man och ett
något stassigare fruntimmer, vilka presenterades för
Kanter: handlanden Karlsson med fru.

På bordet låg ett tryckt köpekontrakt med
ifyllda kompletteringar i bläck.

Kanter såg i ett ögonkast, att handlingen rörde
en tomtförsäljning utom Stockholm. Det var
alltså en nyorientering i det Bergströmska geschäftet.

Sedan pigan Karin och byggmästar Kanter
bevittnat namnteckningarne, ämnade den senare
sondera terrängen, men blev förekommen av Karlsson,
som tycktes vara litet gammaldags och rakt på
sak i sitt sätt. Han tog upp sin snusdosa, bjöd
Kanter en pris och förklarade i förtrolig ton:

— Sir byggmästarn, jag har diversehandel i
Hornskroken, och nu ska kåken, som jag hyr i,
rivas nästa år, så att både vi och affären måste
flytta. Då fick vi höra, att en amerikanare köpt
ett stort flak ute vid Markby för att anlägga en
ny sta'. Jag har en bror i Amerika, som varit
me' om nått liknande. Men där smockade dom
opp en sta' på nåra månar — med både hoteller
och banker. De' kan man ju inte tänka sej i
vårt fattiga land. Men idéen tycker jag bra om;
och dessutom bli vi de första på platsen, som
alltid ä en fördel då man ä handelsman, fastän
man ej får räkna på stor omsättning i början.

Under tiden Karlsson pratade på, visade
Bergström tecken till otålighet över den vidlyftiga
utläggningen, som på visst sätt blottade planer, vilka
han hittills hemlighållit.

— Det här ska jag <i>tåka</i> med dej om en annan
gång, sade B. lågmält till Kanter. Ni ska väl
gå nu, om ni ska hinna till <i>plähuset</i> i rätt tid,
tillade han i faderlig ton.

Gustaf såg på klockan. Ännu var det god tid,
men han förstod, att hans närvaro var gubben
besvärlig och gjorde därför sin sorti, i det han
yttrade till B:

— Om farbror är hemma i morgon eftermiddag,
kan jag komma ned och språka en stund.

— Allright! Välkommen — efter <i>six o'dock</i>!
Gustaf Kanter kände sig åtskilligt stolt, då han
uppträdde som Alice's kavaljer. Paret väckte
alltid ett visst uppseende, och detta roade dem
båda.

Våra två ungdomar hade haft en njutningsrik
afton å »Afrikanskan» — som då gavs med
maskinmästar Lindströms storslagna maskinella
anordningar.

En och annan gång då Gustaf Kanters syster
Lova var i deras sällskap, hade de efter
teaterföreställningen superat tillsammans, men aldrig
på tu man hand. I kväll hade Gustaf emellertid
beslutat att göra detta, »om lilla Alice ville vara
med på det».

Förslaget antogs med jubel.

De valde »Rydberg», ty man var mera
ogenerad där bland utlänningar och resande, än t. ex.
på »Opris».

Supén blev ingen vanlig »byggmästar-dito», ty
Gustaf avpassade menyen efter amerikansk smak
för att göra Alice en surpris. Då ett stort fat
med ostron kom in, klappade hon händerna av
förtjusning. Denna vardagsrätt i Amerika hade
hon ej fått en enda gång, sedan hon kom till
»det gamla köntrit».

Samtalet förde dessa två alltid på engelska, då
de voro på tu man hand. Sedan Alice nu lärt
sig tala god, oförfalskad svenska, hade Gustaf
infört denna kutym, för att han själv skulle få
bibehålla och utveckla sina engelska språkkunskaper.
Gustaf hade talat om allt möjligt utom om det,
som tryckte på hans sinne — men — hur
utgången än bleve — i kväll skulle han gå till
botten på saken och stå risken...

— <i>I say, darling</i>, började han, sedan de förflyttat
sig till en hörnsoffa i det »moriska kaféet», vet du
av, att din far har köpt ett stort område på godset
Markby?

Alice satte ifrån sig kaffekoppen och spärrade
upp sina vackra ögon av förvåning.

— Det har han ej sagt ett ord till mig om. Allt
vad jag vet är, att jag härom dagen helt apropå
fick höra namnet Markby nämnas i ett
telefonsamtal på kontoret. Pappa har, som du vet, så
många järn i elden, att jag ej alls fäst mig vid
detta namn särskilt. Dessutom har jag aldrig
lagt mig i hans transaktioner — sedan vårt hus
köptes — — då minns du nog, tillade hon med
ett skälmskt ögonkast, att jag var med och
bestämde, ty det intresserade mig alldeles direkt.

— Men, <i>dear</i>, du känner väl till arten av hans
affärer? framkastade Gustaf.

— Nu förstår jag inte riktigt vad du menar,
Guss! svarade Alice, i det hennes älskliga, glada
ansikte blev djupt allvarligt. Jag har alltsedan
jag var liten hört, att min far är en »blodsugare»,
men i vad mån detta omdöme är berättigat, kan jag
ej bedöma. Jag har aldrig kommit i beröring med
eller fått erfarenhet av några andra slags affärer
än min fars, och jag kan alltså ej göra
jämförelser och bilda mig en mening i saken. Det enda
jag kan säga är, att jag för var gång tycker synd
om de människor, som komma till oss i sina åren
den. De äro alltid så bekymrade och ibland
förtvivlade, och jag känner mig understundom
gråtfärdig att se och höra dem - och ändock <i>är jag
tränad från barndomen</i> — Ordet »affärer» har därför
en dålig klang i mina öron. Jag skulle helst
vilja slippa komma i beröring med sådana i
framtiden.

— Käraste liten min! Du tyckes föreställa dig,
att alla slags affärer stå mer eller mindre i strid
mot heder och samvete. Så är dock ej
förhållandet. Men för övrigt har du med dina ord
klarlagt mycket för mig. Jag har verkligen aldrig
tänkt på, att du <i>vuxit upp</i> i en atmosfär, som
kunnat förgifta din själ och fördärva ditt hjärta.
Det gläder mig därför obeskrivligt, att du ändå
ej tagit större skada, än att du kan reagera för
de yttringar av orättrådighet och omänsklighet,
som du ibland iakttagit i ditt hem. Och detta
är dock en liten ljusning i det bedrövliga
mörkret...

— Hur menar du, Guss?

— Jo, jag menar, att jag nu under snart två
års tid ej kunnat besluta mig för att tala vid din
far om giftermål oss emellan, på den grund, att
jag — för att använda ett tamt uttryck —
ogillade hans hantering — Men se ej så bedrövad
ut, Alice! Du vet hur kär jag håller dig. Tro
mig, det har ej varit någon lätt sak att tämja
min otålighet och döva min hjärtas oro. Jag tror
mig nu vela, var jag har dig att ej heller du
gillar det sätt, varpå ditt blivande farsarv skapats
och tillväxer... Jag har redan gjort upp med
vederbörande att få komma hem i morgon kväll
för att dryfta Markby-affären. Jag misstänker
dock, att det ej stannar därvid, utan att jag även
kommer att tala om <i>våra</i> intressen. Det vore
därför bra, om du vore närvarande under samtalet.
Lovar du det?

— Gärna — blott det inte blir någonting
mycket obehagligt, ty då springer jag min väg,
svarade Alice med en lätt darrning på rösten.

— Det är svårt att säga huru pass behagligt
det kommer att förlöpa, genmälte Gustaf
försiktigt — men <i>dearest me</i>! inte kan du vara så feg,
att du springer för att slippa höra en ordväxling?

— Ordväxlingar är jag nog van att höra, men
mellan dig och min far, det är väl dock <i>something
horrible</i>!

— Nåja, det kan du ju ha rätt i. Men i alla
fall — jag räknar på, att du står på min sida,
Alice.

Alice blev en nyans blekare och såg oroligt på
Gustaf.

— <i>Du</i> tänker bestämt också säga pappa, att
han är en blodsugare?! Lova mig, att du ej
gör det. Hur skall det då gå med våra
framtidsplaner.

— Min egen vän. Jag vill ej att <i>din</i> frid skall
störas, Alice, men däremot vill jag störa din fars
— av det skälet, att han må komma till
besinning och om möjligt sluta med sitt föraktliga
ockeryrke. Jag känner honom alldeles för litet
för att kunna avgöra, om det finnes några
utsikter att lyckas eller ej. Men så vidt jag rätt
uppfattat det, har du alltid sedan din mors död
varit »husets drottning», och din vilja varit
respekterad av din far. Jag menar därför, att du
säkerligen <i>kan</i> utöva ett stort inflytande på honom,
om du vill. Och troligen är det endast din
bristande omdömesförmåga i vad avser din fars
affärsliv som hittills har hindrat dig att komma
i opposition mot det samma. Dessutom är du
<i>myndig</i>! Har du tänkt på det?

— Jo bevars, genmälte Alice med amerikansk
självkänsla. Det var den 1:sta januari 1885, som
jag genom den nya lagens trädande i kraft blev
myndig. Men mitt morsarv står ännu kvar i
Commercial Bank i New-York; som du därav kan
förstå, har jag ej gjort mig någon brådska att
överföra penningarne hit till Sverige — men jag
vet knappast själv varför jag ej gjort det... och
pappa har aldrig yttrat ett ord om saken.

— Ja-så-å! har du pengar — egna pengar i
Amerika?! utbrast Gustaf häpen, i det han
ofrivilligt makade sig några tum ifrån sin tillbedda.

— Visste inte du av, att jag hade ett morsarv
på 20,000 dollars? frågade hon förvånad.

— <i>No, darling</i>! Det är endast ditt eget lilla
»jag» som fångat mig. Vad din fars pengar
beträffar ha dessa varit ett <i>hinder</i> för mig att gifta
mig med dig. Jag vill ej ha en skilling av hans
rikedomar — och anledningen behöver jag nog ej
förklara för <i>dig</i>, sade han, i det han ömt tryckte
hennes hand.

De sågo länge och forskande i varandras ögon.
Men samtalets låga hade slocknat ut. Gustaf
begärde sin räkning av vaktmästaren, och en kvarts
timme senare vandrade de uppåt Östermalm, tysta
vid varandras sida. Först vid avskedet utanför
det Bergströmska huset bröts tystnaden, och Gustaf
påminte då om, att han skulle infinna sig på
kvällen och att han räknade på Alices hjälp.

*

Vid sjutiden på söndagskvällen kom Gustaf
Kanter till Bergströms. Han öppnade salsdörren
sakta och gick med tysta steg fram till förmaket.
Han stannade i dörröppningen och tog en
överblick av rummet.

Bergström satt i sin gungstol och halvslumrade;
tidningen, som han antagligen först lagt över
ansiktet för att skydda ögonen för lampljuset, hade
glidit ned och skylde hans bockskägg, varigenom
hans ansikte fick ett främmande och ej så litet
komiskt uttryck. Alice satt vid pianot med
ryggen vänd utåt rummet och spelade en av sina
älsklingsbitar från »sunny south»:
ᛘnegerslav-chantien »My gumtree canoe». Taklampans röda
sidenskärm kastade ett varmt och dämpat sken över
rummet, och de smältande vemodiga tonerna från
negerchantien, som han själv så ofta njutit av,
försatte honom genast i en romantisk stämning,
som han tyckte vara omotiverad och malplacerad,
då han sammanställde den med avsikten och
ändamålet med visiten. Han kände sig mer än
vanligt beklämd just nu. Då sista tonen av visan
förklingat hälsade han lågmält:

— God afton mitt herrskap! och gick först
fram till Alice och bockade sig cerimoniöst, i det
han samtidigt gav henne en menande blick.

Gubben Bergström hade blivit klar vaken, då
Gustaf hälsade. Hans oroliga själ hade nyss varit
ute på flykt omkring Markby ägor, där ännu ett
otal avsöndrade tomter lågo väntande på sina
köpare. Han hade, med början nere vid stora
landsvägen, följt ägofigurerna ända bort till stordiket,
som utgjorde gränsen till grannen —
stamhemmanets ägare — och i fantasien fyllt i de ännu
tomma tomtytorna med vackra villor och härliga
trädgårdsanläggningar. Alltsammans billigt inropat
på exekutiv auktion och sedan till högt pris åter
försålt...

— Jaså! <i>Gudd iv Guss!</i> hälsade han, i det han
sträckte ut sin knotiga hand. Jag har egentligen
inte <i>slipat</i> — men det var en <i>lövvly drim</i>... <i>Plis
sitt daun</i>! Alice, be Karin ta in punsch till
byggmästarn och <i>brandy hått</i> te mej! Hur ska vi hat
nu? Jo, nu minns jag, du ville veta nått om
Markby <i>bissnesset</i>?

- Jo, farbror lovade ung få några
upplysningar om den stora affären. Det skall verkligen
bli intressant att höra.

— Well, den kan <i>bli</i> stor då den blir <i>räddy</i>,
sade Bergström, förnöjt strykande sin bocktofs.
Den har knappast börjat än. Men <i>wät a bitt</i>, ska
du få höra, fortsatte han, i det han makade sig
till rätta i gungstolen.

— I somras var jag ute på en <i>estät</i> och
<i>visitade ånern</i> — han ä förresten baron, fin som fanen,
men en <i>najs</i> man att tala med — Godset ä för
stort, jordbruket ä dåligt, och baronen behöver
<i>månny</i>. Jag såg <i>at oöns</i>, att här var platsen för
en villastad — om det varit i <i>Junaited stäts</i> —
men i detta <i>köntrit</i>? Jag fundera skarpt på saken
i en vickas tid, och jag kom till den <i>konkluschen</i>,
att <i>någon</i> alltid ska bli den första. Här hade jag
genom min <i>expiriens</i> fått en <i>chans</i> att bli först.
Jag har <i>dilat</i> med <i>landlotter</i> i många år i
<i>Nu-Järsy</i>. Men ingen här känner till den branchen,
och jag <i>desaidade</i> att bli <i>pajonir</i> på det området.
Baronen tog till en början ingen notis av mitt
<i>offer</i>, han tyckte det var för lågt. Men te slut
kommo vi te <i>bissness</i>. Jag köffte 93 tunnland —
en <i>najs lott</i>, eller hur? Sedan hade jag en
<i>sörrväer</i> därute en tid och fick papperna klara <i>ä wail
ägå</i>. Nu ä tri tomter sålda <i>ålräddy</i>, slutade
Bergström sin beskrivning och började laga till sin
konjakstoddy.

Man skålade med varandra, varpå Gustaf
började förpostfäktningen.

— Är det farbrors mening att exploatera Markby
på samma sätt som tomterna i Stockholm?
alluderade han.

— Va menar du me den <i>questien</i>? frågade
Bergström misstänksamt.

— Jo, jag kom att tänka på den där hyggliga
prissen Karlsson, och att det vore synd om
honom, om han till slut skulle få gå ifrån hus och
hem, som många andra fått gjort förut, svarade
Gustaf med en ny »framryckning».

Bergströms anlete mörknade plötsligt. Han hade
just i kväll tänkt få Kanter intresserad av affären
och ämnat erbjuda honom en bra tantiem om
han ville åtaga sig att ge byggnadsråd åt köpare
och anskaffa ritningar m. m., varigenom företaget
skulle få ett skydd och bättre förtroende utåt, då
Kanters namn figurerade i detsamma.

— Jaså — Karlsson. Han har väl ingenting
att beklaga sig över!? kom det försiktigt trevande
från Bergström. Kan han sen inte klara sej, så
ä det hans eget <i>fålt</i> — inte mitt! tillade han i
retlig ton.

— Jag medger gärna, att det juridiska
förhållandet för närvande är klart nog köpare och säljare
emellan, parerade Gustaf med lugn röst. Men —
sedan — litet längre fram, brukar det bli mera
invecklat, har jag bört sägas.
— Vem har sagt det? frågade B. med en
underton av förakt.

— Åh, det talas om farbrors affärer litet var
stans i sta'n — mest i byggnadsvärlden förstås,
svarade Gustaf, i det han kastade en forskande
blick bort till Alice, som nu började visa tecken
till oro, där hon satt med ryggen mot klaviaturen
och med spänd väntan avvaktade stormens
utbrytande.

— Låt dem sköta sina egna affärer! utropade
Bergström i vredgad ton. Jag har <i>klir pepers</i> på
alla mina <i>tranactiens</i>. Och jag har <i>dilat</i> me alla
sorters <i>pipel</i> i <i>Ju-Äss-Ä</i>. — utan nåra
anmärkningar! Men här — i detta lilla uschla
<i>könntry</i> — anses man som en <i>rascal</i>. då man
förstår hur sån <i>bissness</i> skall skötas. Kanske mest
därför, att de själva inte begripa sej på knepen
— — <i>Wät ä bitt</i>! — tills om nåra år — fortsatte
han, i det han med handen gjorde en stor gest.
De ha nog lärt sig annat då. Jag <i>bettar</i> att det
om nån tid blir många efterföljare te mej här.

— Jag hoppas, att farbror får orätt! utbrast
Gustaf resolut. Det bleve ett stinkande träsk av
hela vår fastighetsmarknad enligt mitt
förmenande. Oavsett det förkastliga i saken från de
legitima byggnadsutövarnes synpunkt, att amma
upp en byggnadsindustri, som drives av okunniga
lekmän, så måste man i än högre grad taga
hänsyn till det moraliskt oanständiga — ja, brottsliga
i detta affärssystem — —

— Åh fan en heller! avbröt honom Bergström,
brottsligt! det var en <i>hard expression</i>. Vari
består de'? Jag känner ingen paragraf i lagen som
talar om <i>punnishment</i> för nått i mitt »system»!

— Jag framhöll nyss, att de juridiska
förhållandena kunna vara oantastbara, men den moraliska
sidan av saken är därför inte det, bemötte Gustaf,
på samma gång sökande att tilltvinga sig lugn.
— Farbror har nog haft tillfälle att få den saken
klar för sig genom alla de framställningar om
skonsamhet och barmhärtighet, som besökande
här gjort på förfallodagar... tillade han allvarligt.

— Har kan du veta nåt om den saken!? röt
Bergström till, och vändande sig till Alice frågade
han i mera dämpad ton:

— Har du <i>informat</i> honom om va som
passerar på <i>officen</i>?

— Nej, kära pappa! Det har nog Gustaf fått
veta av andra, i så fall. Men jag tycker också,
att pappa borde ändra »system» och helst <i>sluta
upp med hela den här rörelsen</i>. Jag har ända tills
i går levat i okunnighet om hur illa det varit och
huru människors förakt dragits över oss under
den tid vi bott här, förklarade Alice med av
sinnesrörelse darrande röst.

— Jaså! I <i>går</i>!? utropade Bergström askgrå i
synen. — Alltså är det du mister Kanter, som
<i>informat</i> Alice och satt <i>aj-di-as</i> i hennes skalle!?
Där ha vi det! Nu kan de vara slut med den
här <i>jåken</i>!

— Just det farbror! inföll Gustaf ironiskt —
jag menar den »jåken», som farbror satt igång
med här: <i>människors utarmande</i>! En hederlig
man kan inte umgås...

— <i>Shutt opp</i>!! klippte Bergström av. Anser du
mig inte <i>onnest</i> nog för dig, fattiglapp, som går
här och friar till min dotters pengar — — —

— Pappa, pappa! ropade Alice förskräckt, i det
hon rusade upp och lade sin hand över faderns
mun. För Guds skull sluta upp med detta! —
Och du Gustaf också! Jag anade, att det skulle
bli något förfärligt av...

— Hör på Alice! inföll Gustaf, fortfarande
tappert kämpande mot vreden. Jag kan nu ej stanna
här längre, jag skulle bara förgå mig mot din
far — till och med i din närvaro — jag vädjar
nu till dig, att svara på detta sista: om mitt
frieri till dina pengar, som jag först i går hörde
talas om.

— Gustaf, Gustaf! Du går väl ej utan — —

— <i>Lett'im gå</i>!! befallde Bergström. — Vi ha
haft nog av det här <i>pläet</i>! tillade han, i det han
gjorde en menande gest mot dörren —

*

En minut senare befann sig Gustaf Kanter på
gatan. Det snurrade runt i hans huvud. Vad
hade han nu egentligen gjort åt sig själv — och
åt sin hjärtevän? — — Han gick på måfå nedåt
staden. Gaslyktorna kastade ett sparsamt sken
över gatans fältstensatta körbanor, med sina
gropar, fyllda med regnvatten, liknade de små
laguner, vari det speglade sig.

Han gick över Skeppsholmsbron ett stycke
framåt kajen och satte sig där på en soffa, för
att tänka... Men det dröjde rätt länge innan
hans tankar togo någon bestämd form.

Han hade ohjälpligt och definitivt brutit med
Bergström. Den mannen ville han ej ens träffa
mer. — Men huru skulle han ordna upp sin
hjärteaffär? Han och Bergströms dotter älskade
dock varandra... Brr! Det var dock fatalt
detta...

Tankarne fingo fortfarande ingen fast form.
Timmarne gingo, men han märkte det ej, ehuru
tornuren varje kvart gjorde sig påminta. Mörkret
omkring honom var djupt där han satt försänkt
i en apatisk dåsighet, och mörkt var det även
inom honom. Med själlöst öga såg han de dunkla
silhuetterna av bergsmassiven på södra landet, och
hans öra förnam vågskvalpet mot kajen. Då och
då slog en högre bölja upp med ett dovt »klock»
under plankgången. De förtöjda båtarnes ryckande
i kättingar och fånglinor — allt detta störde ej,
utan snarare dövade tankarne.

Då kom månen plötsligt fram ur en molnbank
och kastade sin silverstrimma över Norrströms
svarta vatten, och samtidigt bröts förtrollningen
inom honom. Han gäspade och sträckte på sina
stelnade lemmar, liksom han vaknat ur en sömn.
Därpå sprang han upp från soffan och utropade
glatt:

— Nu har jag det!

Tankeassociationen är ofta märklig. Han hade
hört böljornas slag under timmar. Så med ens,
får han se vattnet, och tanken flyger då till havet

— Atlanten — och däröver till — Amerika...

— Jag ger mig i väg dit och bosätter mig där
— om Alice vill komma efter — —

Han vandrade sedan med raska steg hemåt.

*

</chapter>
<chapter name="IV.">
<h2>IV.</h2>

Gustaf Kanter bodde med sin mor och sin
syster i en hemtrevlig fyrarums våning på
Grefturegatan. Modern var en fin och älsklig gammal
dam, som, till de båda syskonens sorg, led av
höggradigt hjärtlidande, men som icke för ty
skötte huset med tillhjälp av en tjänsteflicka.
Systern, Lovisa eller Lova som hon gemenligen
kallades, var anställd i firman Joseph Leja.

I det lilla hemmet var Gustaf solen, omkring
vilken de andra två kretsade som planeter.

Änkefru Kanter var naturligtvis som mammor
i liknande fall bruka vara, ofantligt kär i sin
ende son. Och — som läsaren vid det här laget
själv kunnat bedöma — var han ju också en
rättrådig och rättänkande man och för sin ålder
stadgad. Vid det tillfälle, för några år sedan, då
Gustaf för henne omtalade sin kärlek till Alice
Bergström, fick hon för första gången känning
av sitt »blivande öde»: att en gång få avstå sin
härskarinneställning till en annan kvinna. Denna
regementsförändring brukar vanligen bliva mindre
behaglig för den det går ut över, och tanken på
den stund den skall ske, otrevlig att sällskapa
med. Och mamma Kanter utgjorde intet
undantag från regeln. Hon fick emellertid god tid att
resignera på och sätta sig in i vad den kommande
tiden skulle föra med sig, ty, som vi veta, hade
Gustaf och Alice ännu ej på fjärde året av sin
bekantskap växlat ringar.

Alice och Gustafs syster Lova blevo genast goda
vänner, men Lovas tid var så starkt upptagen av
tjänsten i affären,<footnote>Affärer såsom »Lejas» höllos på den tiden öppna till
kl. 10 på kvällarna.</footnote> att umgänget dem emellan
ej blev så livligt som det annars kunnat vara.
En och annan söndagskväll brukade Alice hälsa
på hos Kanters, men mera sällsynt var, att Lova
besökte Bergströms. Och anledningen därtill var
ju ej svår att förstå. Genom Gustaf hade hans
anhöriga hört ett och annat om Bergströms
affärsmoral, och ehuru detta ej lade sordin på
vänskapen flickorna emellan, föreföll dock fru Kanter
vara mera reserverad. Hon framhöll också för
Gustaf rätt ofta, att Bergströms stora

förmögenhet var »syndapengar», som aldrig kunde bliva
till välsignelse för de efterlevande. »Och Gud
bevare dig min gosse att räkna med dem, om du
skulle gifta dig med Alice. Det bleve en olycka!»

Härav får man en förklaring på varför Gustaf
gick och halade med förlovningens eklaterande.
Han trodde på sin mors åsikt — som förövrigt även
var hans egen — att hans tilltänkta svärfars guld,
som åstadkommit så mångas ruin och sorgens
tårar, skulle bliva mer ett hinder än en hjälp till
lycka och välstånd för arvingen Alice eller hennes
blivande man.

Den omtalade brytningen mellan Gustaf Kanter
och Bergström blev den naturliga följden av den
förres fleråriga grubblande på giftermålsproblemet.
Dess olöslighet hade gjort honom retlig även i
hemmet, ty moderns argumenter hade ej bidragit
att lugna honom. Nu var emellertid den sorgen
stillad.

Gustaf hade varit uttröttad, då han vid halv
två-tiden den omtalade söndagsnatten kom hem
till sig, och för första gången på länge fick han
sova riktigt gott, utan att behöva ligga vaken och
grubbla på sitt »problem».

Han hade till och med försovit sig, då han
vaknade, och den bleka höstsolen sände sina strålar
in i matsalen, då han vid nio-tiden satte sig vid
salsbordet i avvaktan på sitt morgonkaffe, som
han annars i regeln brukade dricka klockan sju.

Hans ögon foro över rummet och de gamla
kära möblerna.

Borta i hörnet mot fönstret stod den höga
vitmålade Mora-klockan och tickade så som han
mindes den göra allt sedan han var en liten, liten
parvel. Och det där gamla kopparsticket:
»flickan, som matar hönsen», den tavlan var hans
käraste minne från späda år. Alltsammans
syntes honom nu så synnerligen kärt. Var det
därför att han beslutat sig för att lämna hemmet,
dit han kanske aldrig mer skulle återvända?

Han väcktes ur dessa reverier av moderns
inträde.

— God morgon, sjusovare! hälsade hon, i det
hon satte ifrån sig kaffepannan och höll fram sin
kind, som Gustaf sonligt kysste. — Var höll du
hus så länge? Var det storkalas hos Bergströms
i går?

Gustaf kunde ej, trots sin tryckta
sinnesstämning, återhålla ett bredt leende.

— Nej, mamma lilla, det var inget »kalas» som
uppehöll mig. Sätt dig, så ska jag berätta något
för dig. Och medan han inmundigade sitt »kaffe
med dopp», omtalade han gårdagskvällens
händelser hos Bergströms.

Fru Kanter sken upp som en sol under det
Gustaf talade. Det hon önskat och personligen
längtat efter hade således nu förverkligats. Hennes
Gustaf skulle ej taga befattning med dessa
syndapengar. — Vad detta gjorde henne glad! Men då
Gustaf sedan i försiktiga ordalag började tala om
sin plan att lämna hemmet för att slå sig ned i
Amerika, då blev glädjen förbytt i sorg.

— Kära mamma, tröstade Gustaf, det kan ju
ej bli så ögonblickligt. Innan jag kan lämna
Sverige, måste jag först och främst ha mina
arbeten avslutade och alla affärer ordnade, och det
tar nog närmare ett helt år.

— Kära min gosse, tänk på, att jag kan gå
bort när som helst. Du får ej göra mig den stora
sorgen att lämna oss. Jag skulle aldrig överleva
det! suckade hon, i det hon lade sin tunna vita
hand på sonens.

Gustaf kände sig som en brottsling, då han såg
in i moderns bedjande ögon. Han medgav inom
sig, att han var en stor egoist, som mest tänkte
på sina egna intressen. Men å andra sidan, hur
skulle han själv kunna stå ut med att gå här i
Stockholm, där han dagligen skulle öka sin
själsbörda... Nåja — nu måste han i alla fall för
tillfället slå bort allt grubbel och för moderns
skull vara tålig och behärskad.

— Tala inte så, moran lilla! smekte han, du
blir nog bättre, då du i sommar kommer ned till
Nauheim, som vi förut talat om; och förövrigt
ber jag dig inte tänka på det här mer, »de' ä'
långt hejan å dit», ser du! Nu går jag ut till
mina arbeten och kommer hem på vanlig tid till
middagen — —

Samma kväll skrev Gustaf ett långt brev till
Alice, vari han ytterligare utlade sin ställning till
de spörsmål, som utgjorde gårdagskvällens
stridsämne, och meddelade sitt beslut att resa. Genom
detta beslut hade han visserligen löst sitt problem,
men ett nytt sådant hade i dess ställe uppstått:
huru skulle han kunna lämna sin sjuka mor,
utan att störta henne i förtvivlan och sig själv i
samvetskval? Han såg ingen utväg — — —
och bad Alice komma på besök så fort som
möjligt.

Det nya problemet stod emellertid redan dagen
därpå inför sin lösning. Den kom plötsligt och
grymt obeveklig.

Efter en svår natt avled fru Kanter på
morgonen av hjärtslag.

Till den stora förlust, som härigenom drabbade
Gustaf Kanter, sällade sig till en början även
kval över att hans meddelande om beslutet att
lämna Sverige var den indirekta orsaken till
moderns död. Läkarnes utlåtande efter obduktionen
förmådde honom dock till slut att släppa detta
farliga grubbel, även till oändlig lättnad för de
övriga intresserade parterna. Det fasta band, som
varit ett så svårt hinder för de nya
framtidsplanernas realiserande, fanns nu ej mer till, och därför kan
det ju ej förvåna, att Gustaf Kanter forcerade sina
arbeten och därigenom betydligt förkortade tiden
före sin avresa. Då och då hade han och Alice
träffats, varvid amerikaresan och andra
gemensamma intressen diskuterats. Han hade nu fått
full visshet om att hon stod orubbligt fast vid
honom och att hon skulle anträda återfärden till
Amerika så snart han kallade på henne. Och nu
äntligen beslöto de att eklatera förlovningen —
men ej förrän samma dag Gustaf skulle resa.

Veckan före Gustaf Kanters avresa hade ett
trettiotal av hans vänner haft en kollation för
honom, vid vilket tillfälle framkommo många
bevis på hur avhållen och ansedd han var bland
sina yrkeskamrater och leverantörer. Gustaf och
hans intimaste bekanta, civilingeniör Axling, hade
överenskommit att träffas några dagar senare för
att enskilt få säga varandra farväl.

Nils Axling var flera år äldre än Gustaf Kanter,
men hade icke som denne varit ute och prövat
på livet. Han hade haft en rik pappa, som
undanröjt de stötestenar, som så ofta förekomma
på en nyanträdd bana, och på vilka Gustaf
Kanter däremot fått snubbla sig fram. Axling var
emellertid en i själ och botten godhjärtad och
renhårig karl, men hade den svagheten att ägna
väl mycket intresse åt sina vänners och bekantas
enskiltheter.

De båda vännerna hade valt ett ställe, där de
visste sig kunna vara fredade för bekantas
intrång under sitt förtroliga samspråk. Sedan de
installerat sig i kafét vid den obligata
punschhalvan, öppnade Axling diskussionen med en iver,
som han hade svårt att dölja:

Nu, Gustaf, får du allt lätta på slöjan, som
döljer den verkliga orsaken till att du, mot
allt sunt förnuft, kastar din framtid här för att
emigrera och slå dig ned i de stora ovissheternas
land.

— Gärna det! Men så mystisk bör väl ej saken
förefalla för <i>dig</i>, Nisse, du som brukar så väl hålla
reda på dina bekantas hemligheter, tillade Gustaf
spydigt. Axling rodnade likt en skolpojke, som
blivit ertappad på bar gärning, men återtog genast
interpellationen.

— Redan då jag för ett par år sedan ansatte
dig, medgav du, att du var hemligt förlovad med
fröken Bergström — och den omständigheten är
ju nu tämligen allmänt bekant. En och annan
har undrat över varför du ej tagit steget fullt ut,
då du har utsikt att få minst en halv million i
hemgift och i framtiden kanske lika mycket till.
Du måtte bestämt höra till det fåtal människor,
vilka ej sätta penningen högst av all jordisk lycka.
Är det så, Gustaf?

— Din förmodan stämmer rätt väl. Jag hyllar
den åsikten, att det högsta och mest
eftersträvansvärda målet i livet, ej rimligtvis kan vara
samlandet av något, som man ej kan taga med
sig, då man lämnar livet, utan får avstå till andra
vilka ofta förvalta och använda medlen på ett sätt,
som man ej själv skulle ha gillat. Dessa valutor
— resultatet av ett helt livs ävlan, och vilka
utgjort ens stora fröjd och varit föremål för andras
avund eller beundran och samlade »för de
efterkommande» — äro kanske förslösade inom kort.
Doneras de däremot genom testamente till
välgörande ändamål, erkänner jag, att pengarna
kunna komma till god och välsignelsebringande
nytta — men vad glädje har <i>jag själv</i> av detta?
— ungefär den sorts tillfredsställelse som jag
känner, då jag skänker bort en utsliten rock, som
jag skäms att längre bära. Nej — skall jag rätt
använda mina slantar, bör jag göra det <i>medan jag
lever</i> och helst nedlägga dem dag för dag i det
godas tjänst, då har jag också en daglig glädje av
dem. Genom dessa åsikter frånsäger jag mig ej
all åtrå efter penningen. Den är nödvändig och
är ett medel, varigenom jag kan nå både goda
mål såväl som dåliga. Jag har alls ingenting
emot att äga en million, blott jag själv på ärligt
sätt förtjänt den — annars inte. Jag kan alltså
ej understödja den gängse åsikten: »pengar som
pengar». Penningen kan vara till välsignelse, och
den kan vara till fördärv, som var och en vet.
Enligt min åsikt följer penningen samma eviga
lag som allt annat i det mänskliga livet: orsak
och verkan. Med andra ord, jag håller före, att
sättet, varpå ett samlat kapital tillkommit, är
avgörande för dess verkliga nytta och välsignelse i
livet. Är det...

— Å, nu börjar jag förstå vartåt du syftar!
inpassade Axling.

— Är det vad man kallar »syndapengar»,
fortsatte Gustaf, så betackar jag mig för dem. De
passa ej mig.

— Alltså, det är där skon klämmer! Du vill
inte taga någon befattning med »Yankeeprocentarns
syndapengar», och därför ger du dig av?! yttrade
Axling i en ton av ironiskt medlidande.

Gustafs ansikte mulnade till ett ögonblick. Hade
det varit under andra förhållanden än nu, då de
voro tillsammans för att taga avsked, kanske för
alltid, skulle han ej fallit undan, utan att ge
Axling en avbasning, men nu resignerade han
och nickade medgivande.

— Och den tilltänkta släktskapen med
»Yankeeprocentarn»? fortsatte Axling.

— Den kan jag visserligen ej undvika, då jag
gifter mig med Alice — men den hoppas jag ej
kommer att genera mig mycket i Amerika, där
vi ämna stanna.

— Ja, du har dina »principer», min kära
Gustaf, som du tyckes hålla på — rätt så intressanta
förresten. Men medan vi nu äro inne på dessa
spörsmål vore det roligt få höra, huru du bedömer
den allmänna affärsmoralen i våra kretsar.

— Den tycker jag är på betänkliga avvägar,
svarade Gustaf med eftertryck. Skojare av alla
sorter ha vi ju godt om, men hur mycket än dessa
roffa, blir folket i stort sett ej klokare och
försiktigare för det: »världen vill bedragas». Den
reagerar då det »händt» något, men efter en kort
tid är det glömt tills något nytt »händer». Se'n ha vi
de så kallade »kloka människorna», vilka hylla
satsen »att göra var man rätt — men ej ett uns
däröver». Till dem hör majoriteten inom vårt
fack, och de gå alla och gälla för hedersmän.

— Nå, men vad har du mot dem då? utbrast
Axling förvånad.

— Deras krassa syn på tingen. De resonera
som så: allt det som överskjuter denna »rätt»,
som gives »var man», är blott till obehag efteråt;
de välja därför en medelväg, varigenom de, på
samma gång som de freda sitt samvete, bespara
sig en hel del av de obehagliga sensationer, som
extra utgifter bruka medföra. Även i dessa fall
tror jag, att penningens välsignelse uteblir. Och
slutligen ha vi de troende sekteristerna, om vilka
jag skulle kunna ge stoff till en hel liten bok...

Axling betraktade vännen förvånad och utbrast:

— Nog ha vi varit bekanta rätt länge, men
jag har aldrig förut hört dig i samtal gå så här
»på djupet». Man skulle nästan kunna tro, att
du på senare tid blivit religiös, tillade han litet
gäckande.

— Nå än sen? Det låter på dig, som om det
skulle vara något beklagansvärdt, om så vore fallet.
Jag skall då säga dig, att <i>jag är religiös</i> —
»andligt sinnad», eller vad benämning du vill ge det,
förklarade Gustaf, i det han såg den andre stadigt
i ögat.

Axling var ett ögonblick förstummad, men
utbrast därpå skrattande:

- Sa du »<i>andligt sinnad</i>»?! Och ända är du
med på alla »världsliga» nöjen, ja, du drar dig
inte för något i den vägen och »tar dig en bläcka»
då det passar liksom vi andra syndare. Det
stämmer inte riktigt bra tillsammans det där, min
gosse lilla!

— Det kommer sig säkerligen därav, att du och
jag ej definiera begreppet »andligt sinnad» på
samma sätt, förklarade Gustaf i lugn ton. Du
menar därmed allt iakttagande av yttre former,
som läseriet sätter som oeftergivligt villkor för att
vara en sann kristen; jag anser däremot den
människan vara verkligt »andligt sinnad», som
baserar sin världsåskådning på andliga värden,
ej på materiella.

— Du har rätt angående min uppfattning, den
är ju också den allmänt gängse, då din däremot
verkar nog så originell.

— Jaså, tycker du det? Men det är den dock
icke. Man kan få fram många varianter ur en
så allmänt hållen definition, bland annat den jag
hyllar mig till: att tro på ett högsta väsende och
förtrösta helt och fullt på Honom — men hata
allt skrymteri och leva mitt liv utan att pålägga
det en massa yttre restriktioner, för att därigenom
demonstrera en moralisk särställning. Jag sade,
att jag var »religiös» — ty jag praktiserar »det
dagliga livets religion» — ej den döda bokstavens.
»Bokstaven dödar, men anden ger liv.» Det är
därför jag vämjes åt dessa hypokriter, som vi
i massor ha just inom vår yrkeskår i denna
goda stad. De, om några, äro fångna av den döda
bokstaven, som de ställt i den andliga religionens
ställe. Men jag har sett precis samma typ av
kristendom i Amerika, varför jag antar, att den
är allmänt utbredd över världen — gu'nås.

Axling såg litet generad och bortkommen ut på
grund av den allvarliga och djupsinniga riktning
samtalet tagit. Efter ett ögonblicks begrundande
yttrade han:

— Jag önskar blott för din egen skull, att dina
vackra maximer ej ramla, sedan du blivit hemtam
i Amerika — där, som du själv vet, det materiella
alltigenom är dominerande och där jäktandet efter
penningen är större än någon annanstädes.

— Tack för din goda mening, Nisse! Man
kan ju aldrig veta, hur det kan gå mig i kampen
för tillvaron där uto! Från min förra amerikatid
vet jag, att den svagare trampas skoningslöst ned
av den starkare. Den förre har intet
existensberättigande. Jag är emellertid inte rädd. »Den
som behärskas av rädsla öppnar dörren för just
själva den sak han fruktar», har någon vis man
sagt. Naturligtvis får jag vara beredd på
svårigheter, innan jag får en självständig verksamhet i
gång; men då jag fullständigt behärskar språket
och känner de amerikanska förhållandena
någorlunda väl inom mitt yrke, tvivlar jag ej på
framgången.

— Jag skulle sannerligen önska, att jag, som
du, hade en bärande världsåskådning och den
ryggrad du äger, Gustaf. Jag önskar dig lycka i
det nya landet. Skål gosse!

*

Då Gustaf Kanter vid Centralstationen tog
avsked av Alice och sin syster, fälldes många bittra
tårar; själv var han mest berörd av tanken på
systerns ensamma belägenhet. Men för att ej visa
för mycket av vad han kände, sökte han skämta
med henne och menade, att hon borde redan veckan
därpå — förlova sig: »så får du andra intressen
att syssla med än mina».

Alice var den mest behärskade — och den
betydligt mera emanciperade amerikanskan levde ju
också i hoppet om att snart få »komma efter» till
sin hjärtevän.

*

</chapter>
<chapter name="V.">
<h2>V.</h2>

Fader Bergström hade efter brytningen med
Gustaf Kanter under ett par veckors tid varit tyst
och sluten mot Alice. Han lät henne förstå, att
han ej hädanefter önskade hennes visiter på
kontoret! Antagligen fruktade han att hon spionerade
för Kanters räkning. Situationen blev sedan allt
mera pinsam för Alice, och hon beslöt att
inackordera sig över sommarmånaderna hos en
familj i Dalarne.

Det verkade som ett åskslag på Bergström, då
han dagen efter Gustaf Kanters avresa i tidningen
fick syn på förlovningsannonsen. Utan att säga
ett ord till Alice, reste han till Markby, där han
stannade kvar en hel vecka. Då han sedan
återkom hem, fick han en ny »skräll», då Alice efter
en hövisk knackning på kontorsdörren trädde in
och viftande med en check på 1,000 dollars från
Commercial Bank, helt kort och godt meddelade, att
hon dagen därpå ämnade avresa till Dalarne på
obestämd tid. Det var första gången efter bosättningen
i Sverige, som han lidit ett svårare nederlag i sitt
husregemente. Han rasade och bönföll, men denna
gången var det förgäves — Alice värjde sig med,
att hon nu och hädanefter handlade i samråd med
sin trolovade.

Från den dag då Alice reste bort, började
Bergström allt mera fördjupa sig i sina affärer; han
gav sig knappast tid att äta — girigheten tog helt
överhand.

Alice stannade hela sommaren i Dalarne, och
på hösten företog hon resor till andra platser, men
besökte ej Stockholm mer än en gång på ett helt
år. Hon kom nämligen då för att säga farväl till
fadern, innan hon överflyttade till Chicago, där
Gustaf Kanter nu etablerat sig som byggmästare
och väntade sin brud. Hon blev pinsamt berörd
av att finna den gamle än mer förändrad till sin
nackdel. Nu, sedan hon fått vara borta från hans
närhet och fått sällskapa med goda, behagliga
människor, förstod hon knappast hur hon kunnat
vara så blind för det elände, vari hon vuxit upp
och framhärdat i så många år.

Hennes avsked från fadern blev därför kanske
mindre dotterligt, och detta grämde den gamle
syndaren än mer.

*

Vi förflytta oss nu några år framåt. Gustaf
Kanter hade varit etablerad byggmästare i Chicago
i 6 år, varit gift med Alice i 8 år och var lycklig
fader till två duktiga pojkar. Han hade lyckats slå
sig igenom och hade nu fått det relativt lugnt och
bra ekonomiskt sett och bodde i ett litet förtjusande
hem vid Dauphin Park. Förutom med sin nu
gifta syster stod han i kontakt med sin vän Nils
Axling i Stockholm, (som f. ö. var hans ombud
både i privat- och affärssaker). Svärfadern,
gubben Bergström, brukade de första åren efter
giftermålet skriva rätt ofta till Alice, brev, vilkas
innehåll för henne voro ett svårbegripligt
affärskonglomerat med ett och annat avbrott av det slags
drastiska »ömhet» han var mäktig. På sista året
hade de ej fått en rad från honom.

Då kom en dag ett brev från Axling av följande
innehåll:

Hedersbroder Gustaf!

Du torde nog ej ha väntat att så snart få brev
från mig, då ju mellan våra brev brukar vara en
tämligen konstant intervall av tre månader; men
en viktig omständighet, som berör dig, och i
synnerhet din fru, föranleder mig att i dag
tillskriva dig.

För avsevärt länge sedan hörde jag av bekanta
till oss båda, att din svärfar, grosshandlar
Bergström, ansågs ha blivit »litet konstig»; jag har
emellertid ej ansett det lämpligt att skriva till dig
om den saken förut. Sorgligt nog nödgas jag dock
nu underrätta dig om, att han blivit fullständigt
sinnesrubbad och genom myndigheternas försorg
t. v. internerats på ett privat sjukhem, innan han
eventuellt intages å Konradsberg.

Det är ett bedrövligt slut på hans bana — men
månne det finnes <i>någon</i> som beklagar honom?

Som du förut meddelat mig, att din hustru
handhar sina pengar själv, torde du genast gå i
författning om, att hennes fullmakt genast sändes mig eller
direkt till någon av dig känd jurist här, för
omhändertagande av förvaltningen av hans stora
förmögenhet. Under vanliga förhållanden kommer man väl
själv i egen person — även om man befinner sig
i en annan världsdel — då det gäller så stora
intressen som här är fråga om; men jag tager för
givet, att varken du eller din fru ändrat åsikter
med avseende på »syndapengarne», och att alltså
min framställan om fullmakt gillas.

Du bad mig i ett brev delgiva dig huru den av
Bergström iscensatta »homesteadrörelsen» slagit ut
och därmed sammanhängande förhållanden. Jag
anser nu tillfället därtill vara lämpligt — om ditt
tålamod ej blir satt på för hart, prov. Själv hade
du tillfälle att erfara något av den »rörelsens»
start på Markby, innan du lämnade Sverige, men
jag skall söka att ge dig en så sammanhängande
bild som möjligt och kommer därför kanske att
rekapitulera en del saker, vilka du redan förut
känner till, vilket du i så fall får ursäkta.

Under de tre första åren efter din avresa hade
Bergström en livlig rörelse med försäljning av
Markby tomter. Första inteckningen behöll han i
regeln innestående på köpeskillingen och matade
företagen till en början med kontanter, tills han
fann tiden inne att »klippa till», uppsäga
förlagsskapet och remittera klienten till sina leverantörer för
att få dem att åtaga sig fortsättningen av affären.

Hans klientell bestod nästan uteslutande av
småfolk, som sparat ihop ett eller annat tusen
kronor, och vilka nu enligt Bergströms
förespeglingar skulle utan något kapital bli egendomsägare —
liksom »homesteaders» i Amerika, förklarade han.
Men han upplyste ej om, att i den amerikanska
homesteadrörelsen var staten säljare och
försäljningsobjekten jordegendomar, att dessa
egendomslotter upplätos på 5 år och äganderätten skyddad
av lagstiftning. Jag tror skilnaden kan anses vara
väsentlig. Det lät emellertid bra för de
penningsvaga och okunniga köparne, vilka många av dem
blevo förtjusta i »idén», som passade in på deras
privata önskningar att bli ägare till ett hem —
»utan vidare ansträngning».

Du sedan träleverantörerna, i sin iver att få
lätta på sina utskottslager, beviljade ej blott
kredit utan även <i>kontanter till lika stort belopp som
varukrediten</i> — var gärdet uppgivet — — »idéen» hade
slagit an, och Bergström började få imitatörer...

Du omtalade en gång för mig, att Bergström
vid ert »uppträde» hade förutsagt, att han om
någon tid skulle få efterföljare. Du ansåg detta
vara överord från honom då — de äro emellertid
nu besannade. De kommo till, den ene efter den
andre — till en början blott ett par stycken, men
sedan i större antal per år, och f. n. är rörelsen
i stark utveckling. Alla arbeta ej exakt efter
Bergströms system, d. v. s. som blodsugare, men
lika fullt kan ej en eventuellt human behandling
hjälpa köparne igenom svårigheterna. Jag skall
med några ord närmare förklara detta.

Att få ett eget hem på egen torva är visserligen
eftersträvansvärt — men de nödvändiga
förutsättningarne därtill böra dock finnas. Huru förhåller
det sig därmed i denna slags »egnahems-rörelse»?

»Byggherrens» sparpenning jämte de första
inteckningarne har tomtsäljaren omhändertagit, och
»herrn» är nu hänvisad till en mer eller mindre
kapitalstark leverantör, som nu tar vid. Det
tillgår vanligen så, att »herrn» lämnar leverantören
några accepter på t. ex. sammanlagt 20,000 kr.
med hypotek av inteckningar å motsvarande
belopp, mot vilka leverantören förbinder sig att
lämna 10,000 kronor materialer och i mån av
byggets fortgående de övriga i kontanter. Genom
detta ovanligt generösa och för »herrn» bekväma
sätt »ordnas» affären tillsvidare, d. v. s. som det
heter »tills hypotekslånet blir klart». Men ännu
har, mig veterligt, inga hypotekslån beviljats<footnote>Först ett par år senare började Uplands städers
Hypotekskassa att övertaga dessa företags bottenlån inom 60 proc.

<i>Förf.</i></footnote>
vadan växlarne måste omsättas under långa tider
framåt efter sedan huset blivit färdigbyggt; sedan
»ordnas» lånefrågan kanske så, att någon »kassa»
övertager 50 % av värderingssumman, varigenom,
sedan tomtsäljaren fått sitt, leverantören får loss
vad han kontant försträckt men fortfarande får stå
kvar med hela sin varufordran —- varmed menas
ett kontinuerligt växelomsättande under åratal med
i lyckligaste fall en ringa amortering.

Detta slags ordnande av den s. k. sekundära
krediten blir naturligtvis en tung apparat för en
leverantör, som kanske har händerna fulla av
sådana kunder. Därför klämmes en och annan
»byggherre» åt, och egendomen får gå exekutivt, varvid
leverantören antingen fastnar för egendomen eller
får låta sina inteckningar springa, men i vilketdera
fallet får »herrn» gå ifrån sitt — »egna» hem.
Den ende som alltjämt är såverad är tomtsäljaren.

Man har utgått från en orimlighet: att en
person utan egna medel och utan tryggad finansplan
skall kunna bygga och sedan fortfarande äga och
besitta fast egendom; och kommer så till en annan

orimlighet: att leverantören, vare sig han mäktar det
eller ej, skall utbyta köpenskap mot — <i>filantropi</i>.

Jag kan ej tänka mig, att detta kan fortgå
mycket länge till<footnote>Däri bedrog Axling sig. Även sedan hypotekslånen
blevo allmänna, fortsattes i samma stil i — ett par
decennier! Undra då på, att marknaden blev osund. <tab><tab><i>Förf</i>.</footnote>, och man kan tveka om vem
som bär största ansvaret till dessa osundheter,
tomtsäljarne, de affärsokunnige »byggberrarne» eller
— vad skall man säga om dem? — leverantörerna.

Vad din svärfars andel i detta beträffar är min
mening den, att hade ej han börjat med sina
»homesteads», hade nog någon annan satt i gång
med något liknande längre fram. Att rörelsen
nu tog sådan fart är bara bevis på att svenskarne
förbliva sig lika: att då någon kommer på en idé
och förtjänar pengar på den, får han ej vara länge
i fred för avundsjuka efterapare och konkurenter.

Och härmed slutar jag min långa avhandling,
som jag hoppas lämnar dig svar på det du önskat
få veta. Jag hoppas, att du lever och arbetar
under sundare förhållanden än de jag skildrat
härifrån. Och gör du det, bör du ej ha skäl att
ångra din utflyttning härifrån.

De gamla vännerna hälsa dig!

<tab><tab><tab>Din tillgivne vän

<tab><tab><tab>Nils Axling.

Att underrättelsen om det öde som drabbat
fadern skulle verka uppskakande på Alice är lätt

att förstå, men man får ej heller förvånas över
att hon snart nog resignerade. Någon resa till
Sverige i och för tillvaratagande av »intressena»
blev ej heller ens ifrågasatt. Varken Gustaf eller
Alice hade ändrat de åsikter till vilka de på sin
tid kommo i Stockholm.

*

Petter Bergströms rastlösa bana var ändad, men
ännu i ytterligare 9 år fortsatte han i sitt
själsmörker med sina »tomtaffärer» och pladdrade sin
rotvälska med sina »klienter» — på Konradsberg,
tills döden befriade honom från detta resultatlösa
arbete.

Men alla hans pengar då! Hur blev det med
dem? frågar Ni troligen. Jag får då äran
meddela, att arvingen, Alice Kanter, uppdelade den
till över elvahundratusen kronor uppgående
kvarlåtenskapen i flera donationsposter. Den största
av dessa erhöll den fattiga landsförsamling där
Bergström var född. Det blev ett kraftigt
handtag, som med ens satte den kommunens förut
genomusla finanser på rät köl och förskaffade
understödstagarne drägligare förhållanden i ett
modernt fattighus. Även de andra posterna skänktes
till sådana institutioner och ändamål och under
sådana förbehåll, att medlen kommo till
användning där verklig nöd förelåg.

På så sätt ville Alice Kanter i ringa mån
godtgöra vad hennes fader »Yankeeprocentarn» brutit.

*

</chapter>

På författarens förlag har förut utkommit

"Verklighetsbilder från hav och fjärran land"

av
PEHR W. SUNDSTRÖM

Boken innehåller två delar: »Sjöminnen» och »Kolonistliv».

Pris: Häftad Kr. 5:25, Inb. Kr.
7:-En av säsongens mest omtyckta böcker!

UR PRESSENS OMDÖMEN

över Bill Sharks författarskap.

Det är friska vindar, som blåsa genom den 814 sidor starka
boken — —. Upplevelser allt ifrån pojkåren till mannaåldern från de
mest skilda platser på jordklotet och under de mest olikartade
förhållanden. Det är fart och färg över vad Kapten Sundström här ger oss. Han
målar i breda, säkra drag de situationer från sjömans- och kolonistlivet,
i vilka han mer än en gång varit en av huvudfigurerna, och han ger
oss en djupt gående inblick i hurudant »Jacks» liv i verkligheten
gestaltade sig förr — — — Boken är lättläst, rolig och bra och bör kunna
njutas av alla. Sjöfolk eller ej -. (E. W. S. Stockholms Dagblad.)

— — — Författaren är känd och välkänd förut — hans
okonstlade och rättframma berättargåva har tidigare väckt uppmärksamhet och
gillande hos dem, som sätta värde på verklighetsskildringar. — — — Det
kan glädja en älskare av det friska äventyret att få känna sältan av
havet slå emot sig på detta sätt —-------

(M. A—w i Stockh.-Tidningen.)

- — - Han låter läsaren få del av en brokig skara skiftande
minnen av hur det var då för tiden. Han gör det med den borna
berättarens och humoristens säkra grepp och läsaren är ohjälpligt fången
däri tills boken är genomjagad — och då kan man med nöje börja läsa den
på nytt! Den är väl värd sitt pris och alla vänner av en sund och
underhållande berättarekonst böra läsa detta Bill Sharks.nya verk------—

(A. S. i Figaro.)

— — — Den påtagliga verklighet, som här har ordet, bärs upp
av en skildringens styrka och en kombinationsförmåga, som leda tanken
till högt stående förebilder på området. Här finnes spänning, liv och
rörelse i lycklig förening. Man har all anledning att anbefalla Bill Sharks
»Verklighetsbilder» såsom en rolig och uppfriskande läsning. Man ångrar
sig icke! (Thore Blanche i A/tonbladet.)

------ — Bill Sharks bok är nyttig och angenäm. Dess läsekrets bör

sökas inom alla åldrar och kategorier av bildning. Den dyrköpta
erfarenheten talar på dessa blad. (Tiro i Nya Dagl. Allehanda.)

-----Författaren äger en väl tränad penna och förstår att
ingjuta sina skildringar i en ytterst trevlig och lättläst form. Han äger
även den borna intuition, som kan den svåra konsten att träffa gina
typer på kornet, och skildrar både dem och händelsemiljön så, att de
bli verkligt levande. — (Dr Rob. Brandel i Sv. Kom.-Tidn.)

OBS! Återstoden av upplagan expedieras direkt från
förlaget adr.: Västmannagatan 71, STOCKHOLM.
