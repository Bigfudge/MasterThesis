<table o c>
<td><h2>OM</h2>
<td><h1>ETT NYTT UNIVERSITETSHUS</h1>
<td><h2>I</h2>
<td><h2>UPSALA.</h2>
<td>————
<td>Skrifvelse från akademiska konsistoriet
<td>till universitetets kansler.
<td>————
<td>(Med 6 litografier.)
</table>

<table o c>
<td><h2>OM</h2>
<td><h1>ETT NYTT UNIVERSITETSHUS</h1>
<td><h2>I</h2>
<td><h2>UPSALA.</h2>
<td>————
<td>Skrifvelse från akademiska konsistoriet
<td>till universitetets kansler.
<td>————
<td>(Med 6 litografier.)
<td>————
<td>UPSALA, 1876.
<td>AKADEMISKA BOKTRYCKERIET,
<td>ED. BERLING.
</table>
<chapter name="Skrifvelsen">

Om man i detta afseende kastar en blick på Upsala
universitets materiela utveckling under innevarande sekel,
så kan man icke säga att detsamma, så vidt dess egna
medel och enskild frikostighet räckt till, varit overksamt
i anskaffande af yttre hjelpmedel för studiernas
fortgående utveckling. Det har efter förmåga sökt att genom
nybyggnader bereda lokaler åt de samlingar och det
arbete, som forskningens och undervisningens alltjemt
ökade omfång fordrat. Men undantager man
bibliotekshuset, som innesluter en institution, lika nödvändig för
alla till universitetet hörande vetenskaper, äro
universitetets alla öfriga nya byggnader uppförda för
naturvetenskapliga eller medicinska ändamål eller för dessa i
i våra dagar så hastigt växande forskningsarter, hvilkas
tidsenliga idkande hos oss, såsom i andra länder,
nödvändigt kräfver inrättandet af speciela institutionshus.
Under tiden hafva deremot i följd af brist på
nöddiga medel lokalerna för studiet af de teologiska,
juridiska och alla de humanistiska vetenskaperna inom den
filosofiska fakulteten, om än tidtals nödtorfteligen
förändrade, qvarstått i ett skick, som icke på långt när kan
sägas motsvara vår tids billigaste fordringar på utrymme
och ändamålsenlighet; och samma omdöme gäller äfven
om största delen af de lokaler, som äro upplåtna åt
universitetets förvaltande myndigheter. Det är för att
tillfredsställa dessa för universitetet så ytterst vigtiga
vetenskapliga studiers och akademiska myndigheters för
hvarje år alltmer kännbara behof af rymligare och sin
uppgift mer motsvarande lokaler samt för att afhjelpa
bristen för universitetet af en tillräckligt stor sal, der
lärare och lärjungar kunde vid högtidligare tillfällen
samlas, som consistorium framställer följande förslag till
uppförande af ett universitetshus i Upsala.

Sedan consistorium först uppgifvit de skäl, som tala
för behofvet af en dylik byggnad, vill det framställa

sjelfva byggnadsförslaget och slutligen yttra sig om
anskaffandet af dertill nödiga medel.

För att belysa universitetets behof af flere nya
föreläsningssalar må först och främst framhållas, att för
undervisningen i de filosofiska och ästetiska läroämnena, i
historia, i ren och använd matematik, i semitisk, grekisk,
romersk, nyeuropeisk och nordisk filologi, i hvilka ämnen
under sistlidne vårtermin 25 särskilda lärare meddelade
offentlig och enskild undervisning, det icke finnes mer
än fyra föreläsningsrum att begagna, nämligen i
gustavianska byggnaden det större och mindre gustavianska
auditoriet samt i det vid domkyrkan belägna akademiska
consistoriihuset den öfre och nedre filosofiska lärosalen.
Härigenom har det stundom varit svårt, att till besparing af
de studerandes tid anordna timmarne för föreläsningarna
i de särskilda ämnena på det sätt, som bäst
öfverensstämmer med dessa läroämnens inbördes frändskap.
Utom denna olägenhet följer äfven af lärorummens ringa
antal, att ett och samma föreläsningsrum på samma dag
kommer att användas af 6 à 7 lärare, hvarigenom en
för helsan skadlig och tydligt förnimbar luftförskämning
måste uppstå i rum, som större delen af dagen äro trångt
besatta och sakna all ventilationsinrättning. I motsats
till detta förhållande ansåg man redan 1840 vid
anläggningen af det nya universitetshuset i Kristiania, att hvarje
auditorium der borde efter en ändamålsenlig anordning
af föreläsningstimmarne kunna dagligen begagnas af blott
tre lärare. Skulle man för att bedömma dessa fyra
föreläsningsrums förmåga af utrymme använda samma
måttstock, som lagts till grund för beräkningen af
utrymmet i den nya universitetsbyggnad, consistorium går
att föreslå, nämligen 15 ▢ fot för hvarje åhörare,
deruti inberäknadt plats för och omkring katedern samt
gångar — ett utrymme, som numera äfven antages vid
de Tyska universiteten såsom nödvändigt för 

föreläsningarnes bevistande utan olägenhet för de studerande —,
så befinnes den större gustavianska lärosalen,
universitetets nuvarande största auditorium, rymma 175 åhörare,
den mindre gustavianska lärosalen 45, den öfre
filosofiska 48 och den nedre filosofiska 34. Således rymma
samtliga dessa auditorier endast 302 studenter af de
742, som under sistförflutna hösttermin funnos i
filosofiska fakulteten inskrifna. Här bör ej heller lemnas
oanmärkt, att då det större gustavianska auditoriet i
följd af sin storlek i jemförelse med de öfriga, sin
otjenliga form och olämpliga anordning i öfrigt i det längsta
undvikes af alla de föreläsare, som icke ega en mycket
stor åhörarekrets, så måste vida flere personer, än de
ofvan beräknade under föreläsningarne sammanpacka sig
i de tre återstående lärorummen, hvilket ännu mer ökar
deras obeqvämlighet och luftförskämning. Sämst af alla
är det, för de matematiska läroämnena företrädesvis
använda, öfre filosofiska auditoriet, som genom sina små
och låga fönster erhåller en högst otillräcklig dager samt
i höjd från golf till tak icke mäter mer än 8,6 fot. —
För den teologiska undervisningen med 8 lärare och
icke mindre än 356 lärjungar finnes endast ett lärorum,
som efter den redan använda måttstocken för utrymmets
beräkning blott rymmer 59 af de teologiska studenterna
och är så mycket mer otillräckligt, som detsamma icke
blott är föreläsningsrum, utan äfven den enda lokalen
för alla de praktiska öfningarne för blifvande prester. —
För den juridiska undervisningen med 8 lärare och 136
lärjungar finnes likaledes blott ett enda lärorum. Detta
rymmer 58 åhörare och måste blifva ännu mer
otillräckligt, då äfven vid de juridiska studierna obligatoriska
öfningar komma till stånd. Båda dessa lärosalar äro
trånga och låga, den juridiska dessutom mörk, dragig
och kall; och båda måste universitetet af brist på egna
lokaler hyra i ett vid domkyrkan beläget och Upsala
domkapitel tillhörigt hus. Slutligen må tilläggas att alla
de ofvan nämnda föreläsningslokalerna sakna tambur eller
kapprum och att ingen af dem erbjuder föreläsaren något
annat väntningsrum, än den särdeles blåsiga platsen
utanför domkyrkotornen, der merendels de akademiska lärarne
måste, i hvad väderlek som helst, afvakta
föreläsningstidens klockslag.

I nära sammanhang med den akademiska
undervisningen stå de akademiska examina. De fyra rum, som
i consistoriihusets öfversta våning äro upplåtna åt de
trenne verldsliga fakulteterna — för den teologiska hyres
ett litet trångt rum innanför den ofvan nämnda
teologiska lärosalen i domkapitlets hus — äro äfven lokaler för
afläggande af akademiska examina och skrifprof och hafva
isynnerhet vid sistnämnda tillfällen, då icke sällan omkring
100 studenter här samtidigt måste utarbeta sina
skriftliga uppsatser, visat sig särdeles trånga och otjenliga
med sina små låga fönster och ringa höjd af 8,6 fot,
hvilken sålunda understiger det minimum af 9 fot, som
Kongl. Maj:ts nu gällande byggnadsstadga för rikets
städer föreskrifver för höjden af vanliga boningsrum.
Derföre äro bättre lokaler äfven för dessa akademiska
pröfningar i hög grad önskvärda.

Men till de skäl, som redan blifvit nämnda, bör, hvad
särskildt beträffar de gustavianska lärosalarnes ersättande
genom andra, läggas en på denna fråga inverkande
omständighet af icke ringa vigt. Den gustavianska
byggnaden innesluter utom de båda föreläsningssalarne en
större sal med tambur, hvari universitetets
målningssamling för närvarande är uppsatt. För öfrigt är byggnaden
i alla sina våningar redan upplåten åt den zoologiska
institutionen; och det trängande behof af utvidgning, som
denna institution med sina skrymmande och hastigt
växande samlingar numera erfar, kan icke gerna tillfredsställas
på ett lämpligare sätt, än att åt henne upplåtes äfven
de återstående rummen i detta hus, der zoologiska
museet med sina efter väggarnes storlek afpassade skåp
och öfriga inredning redan länge fått utveckla sig. Såsom
bevis på zoologiska institutionens antydda behof af
utvidgad lokal kan anföras, att, ehuru hennes insektsamling
måst öfverflyttas till f. d. länslazarettets hus, redan för
längesedan rengjorda skeletter af tandhvalar och andra
däggdjur ännu icke kunnat uppsättas; att en torkad
korallsamling, en i sprit förvarad samling af lägre hafsdjur
icke kunnat af brist på utrymme behörigen ordnas eller
till studiernas tjenst användas; att det låga och mörka
samt endast 13 fot breda rum, som nu måste användas
såsom auditorium, är påtagligen alldeles olämpligt till
lärosal för ett ämne, hvars studium ständigt fordrar
förevisning och förklaring af naturföremål; att lämpliga
arbetsrum saknas både för de studerande och dem som
biträda vid museets ordnande samt slutligen att de
Marklinska samlingarne, som måst inrymmas i byggnadens
kupol, der löpa fara att förstöras.

Förutom tillräckliga och lämpliga rum för
undervisning och pröfning i alla de vigtiga läroämnen, som nu
blifvit nämnda, har universitetet länge känt behof af en
passande större samlingssal för lärare och lärjungar vid
högtidligare tillfällen, i anledning hvaraf också Kongl.
Majestät i nådig skrifvelse af den 23 Oktober 1874,
närmast rörande ifrågasatt ändring af universitetets
biblioteksbyggnad, befallde consistorium inkomma med
yttrande om, huru detta universitetets behof måtte kunna
fyllas. I saknad af en akademisk aula, som näppeligen
torde fattas vid någon af utlandets mer besökta
högskolor, har Upsala universitet, såsom bekant är, hittills
vid högtidliga tillfällen begagnat än det större
gustavianska auditoriet, än den öfre, fortfarande oinredda,
salen i bibliotekshuset, men den förra är förutom sin
öfriga olämplighet nu mer än förr alldeles otillräcklig
för det stora studentantalet och den senare, som
visserligen lemnar tillräckligt utrymme, har icke kunnat
uppvärmas och är numer behöflig för bibliotekets egen tillväxt.
Dessutom hafva på senare tider allt större betänkligheter
uppstått mot att vid ljus använda densamma såsom festsal,
i följd hvaraf han under allra största delen af det
akademiska läseåret är såsom akademisk aula oanvändbar.
En undersökning, som för några år sedan på Kongl.
Maj:ts befallning anställdes angående möjligheten att i 
Upsala slott anbringa en för universitetets behof tjenlig
festsal, lemnade det resultat, att blott en sal med
ungefär hälften så stort utrymme, som den nuvarande
carolinasalen, samt endast med en trång trappuppgång
derstädes kunde inrättas och det för en kostnad af 66,700
kronor. En sådan sal skulle således blifva alldeles
otillräcklig för det antal af närmare 1,500 personer, hvartill
endast universitetets egna lärare och lärjungar för
närvarande uppgå, för att icke tala om otillräckligheten af
platser för andra personer, hvilka vid akademiska
högtidligheter eller vid offentliga föredrag, ämnade för
universitetet i dess helhet eller största delen af den
studerande ungdomen, vanligen pläga infinna sig. Derföre,
då det svårligen kan bestridas, att ett lands högsta
bildningsanstalt bör ega en tillräckligt stor och festligt
anordnad samlingssal att begagna vid alla de tillfällen, som
påkalla ett högtidligt uttryck af dess lif, och då en sådan
sal icke kan inrättas i någon redan befintlig byggnad,
har consistorium föreslagit, att en akademisk aula för
2,000 personer bör inrymmas i det nya universitetshuset,
der denna sal komme på sin rätta plats.

Det akademiska consistoriihuset, i hvars öfversta
våning fakultets- och examensrummen, såsom redan blifvit
nämndt, äro belägna, inrymmer i våningen en trappa
upp lokalerna för universitetets styrelse och ekonomiska
förvaltning. Äfven dessa lokaler lemna ty värr i flera
afseenden mycket öfrigt att önska. Redan det
akademiska konsistoriets sessionsrum, som eljest bland hit
hörande rum torde vara det för sitt ändamål minst
otjenliga, lemnar svårligen plats för ett så stort sessionsbord,
att de 35 ordinarie consistorii ledamöterna der på en
gång kunna erhålla säte. Ännu mer trångt och obeqvämt
har detta rum visat sig vid de tillfällen, då lediga
stipendier skola af de studerande ansökas eller då de
studerande nationernas seniorer eller andra delegerade der
skola inför universitetets rektor sammanträda till vissa
stipendiiförslags uppsättning. För det akademiska kansliet
finnas visserligen tvenne rum, men då det yttre af dem
oaktadt en stor och i godt skick varande kakelugn samt
flera andra fruktlösa omboningsförsök är under största
delen af läseterminerna för köld alldeles obegagneligt,
så måste kansliets trenne tjenstemän, då de enligt de
akademiska statuternas föreskrift skola vara på
ämbetslokalen tillstädes, alla arbeta i ett och samma rum, hvilket
förhållande måste störande inverka på tjenstemännens
göromål, i synnerhet när en mängd personer i
tjensteärenden besöka än den ene, än den andra af dem, och
då universitetets rektor, som icke eger något särskildt
ämbetsrum, der han utan vittnen kunde samtala med
personer i frågor af mer grannlaga natur, äfven är med de
många, som i tjensteärenden söka honom, hänvisad till
detta samma rum. Men särdeles kännbar är bristen på
utrymme för kansliets arkiv, hvilket visserligen till en
del förvaras inom en halfmörk afskrankning i det nämnda
kanslirummet, men delvis måst magasineras å
consistoriihusets vind, der det är nästan otillgängligt, delvis
inrymmas i ett förstugukontor, som svårligen kan anses
såsom ett lämpligt förvaringsställe för så oersättliga
handlingar.

Ännu mer vanlottade äro lokalerna för akademiens
ekonomiska förvaltning. Drätselnämnden, räntmästaren,
kamreraren och kontorsamanuensen hafva åt sig
upplåtna ett störrre och tvenne mindre rum i
consistoriihusets vestra ända, hvilka äro för göromålens behöriga
gång både otillräckliga och olämpliga. Ingen tambur
eller väntningslokal finnes, i hvilken vederbörande
vaktmästare borde hafva sin plats, såväl vid drätselnämndens
sammanträden, som under de tider, då räntkammaren
och kontoret böra vara öppna för allmänheten, samt i
hvilket rum de många personer skulle emottagas eller
vänta, som vilja hafva företräde inför drätselnämnden.
Det största eller sjelfva sammanträdesrummet är genom
sin omedelbara närhet och utgång till förstugan under
vissa årstider särdeles kallt, isynnerhet för dem, som
under sammanträdena måste i följd af rummets
inskränkthet — golfvet mäter blott 396 ▢ fot — hafva sina platser
närmast utgångsdörren. En jemförelsevis svårare brist
i dessa ämbetslokaler är den fullkomliga saknad af
arkivrum för akademiska kontorets särdeles dyrbara och
vidlyftiga samt ständigt växande handlingar. För att i
någon mån afhjelpa denna brist har man medelst
anbringande af stora skåp utefter nästan alla väggarne
nödgats ytterligare inskränka det redan förut knappa
utrymmet, men en del af de äldre handlingarne måste i
alla fall på ett mycket otjenligt sätt förvaras på
consistoriihusets vindar. För universitetets vigtiga och
dyrbara samling af landtmäterikartor öfver alla
akademiehemmanen och universitetets öfriga fastigheter på landet
finnes endast ett litet och trångt, i förhållande till
kontoret i alldeles motsatt ända af consistoriihuset beläget,
kallrum. Begagnandet af detta arkiv måste derföre för
drätselnämnden och kontoret, som nästan dagligen
behöfva tillgång till en eller annan karta, blifva särdeles
obeqvämt, helst tillträde till detta kartearkiv måste sökas
medelst genomgående af alla de öfriga i huset befintliga
ämbetsrummen. Akademiekontorets rum, som blott är

försedt med ett fönster samt omkring alla väggar från
golf till tak belamradt med djupa skåp, lider af en
utomordentligt stor brist på utrymme och dager. Hvad
slutligen beträffar den akademiska räntkammaren, så har
denna till ämbetslokal ett litet rum med endast 140 ▢
fots golfyta, hvilken måst ytterligare förminskas genom
stora skåp m. m. I detta lilla rum skola löner och
pensioner utbetalas åt akademiens tjenstemän och
vaktbetjening, som vid aflöningstiderna temligen samtidigt
infinna sig. Här skola ock de många akademiska
stipendierna utlemnas åt de till öfver 350 uppgående
stipendiaterna bland de studerande, hvilka vid vissa tillfällen
sammanströmma på en gång till ett antal af ej sällan
100 personer och deröfver. Detta lilla trånga
ämbetsrum är äfven genom sitt stengolf, genom sin närhet till
det angränsande, kalla och fuktiga kassahvalfvet skadligt
för helsan.

Om af det, som nu blifvit yttraclt, obestridligen
framgår, att Upsala universitet lider brist på tillräckligt
rymliga och ändamålsenliga lokaler för åtskilliga behof, hvilka
för detsamma måste anses oundgängliga, så framställer
sig naturligtvis, innan man vågar föreslå uppförandet af
en ny och dyrbar byggnad, närmast den frågan,
huruvida icke något bland universitetets nu varande hus
befunne sig i det skick, att detsamma skulle medelst en
reparation, en på- eller tillbyggnad kunna på nöjaktigt sätt och
för mindre kostnad afhjelpa den i fråga varande bristen.
För att härutinnan vinna fullständig utredning har
universitetets drätselnämnd låtit en i dylika frågor
sakkunnig person, arkitekten A. Kumlien från Stockholm,
undersöka och beskrifva de universitetets hus, som i detta
afseende kunde komma i fråga, nämligen f. d.
länslazarettet, den gustavianska byggnaden och consistoriihuset.

Efter slutad undersökning härom tror han sig i
allmänhet kunna med bestämdhet vitsorda, att en om- eller

tillbyggnad af dessa hus icke skulle leda till något
önskvärdt resultat. Hvad särskildt beträffar det yngsta och
dugligaste af dem eller f. d. länslazarettet, som
ursprungligen blifvit uppfördt till privat bostad, ehuru det
sedermera en tid användts till lazarett och kurhus, säger han,
att en förändring af detta hus, från hvad det nu är till
lärosalar, visserligen skulle kunna utföras; dock blefve
detta dels dyrt, emedan alla husets innanväggar måste
rifvas, bjelklagen höjas och huset påläggas, dels blefve
de härigenom erhållna lärosalarne ej stora och ej flere
än fyra. Då denna ombyggnad således icke på långt
när komme att afhjelpa universitetets ofvan framhållna
behof af flere och rymligare lokaler, så kan consistorium
icke tillstyrka densamma, i synnerhet som i fråga
varande hus, hvars lägenheter för närvarande delvis uthyras,
delvis innesluta myntkabinettet med museet för nordiska
fornsaker samt en del af de zoologiska samlingarne,
genom sitt läge och öfriga beskaffenhet sannolikt blefve
för den närinaste framtiden ganska lämpligt att upplåta
åt universitetets seminarier för vetenskapliga öfningar
inom den filosofiska fakulteten. Dessa seminarier äro,
såsom bekant är, ännu ej inrättade, endast föreslagna,
och man har således vid Upsala universitet hittills icke
erhållit någon egen erfarenhet om deras verksamhet.
Derföre kan man ock för det närvarande svårligen beräkna
deras blifvande lokalers behöfliga utrymme och tjenligaste
anordning med sådan noggrannhet, att de nu kunde
upptagas i något program för en ny universitetsbyggnad. —
Det gustavianska huset, som redan 1622—26 uppfördes
i alla sina tre våningar, är visserligen jemte exercitiihuset
det äldsta af alla universitetets nu varande byggnader,
men hr Kumlien anser dock, att detsamma bör kunna
på ett tjenligt sätt inredas för den zoologiska
institutionen, och tror byggnaden i sin helhet dertill vara fullt
behöflig. — Den längsta af de i fråga varande 
byggnaderna är consistoriihuset, färdigbygdt 1755. Angående
detta anmärker hr Kumlien i sitt utlåtande, att de fleste
rummen lida af den synnerligen svåra olägenheten, att
rökgångarne i hög grad besväras af läget invid de höga
domkyrkotornen, hvilket grannskap sannolikt till en del
föranleder, att det vid vissa vindar är nästan omöjligt
att elda i vissa kakelugnar. Så vidt man kan bedöma,
synas äfven alla rökgångarne i detta gamla hus vara så
illa uppförda, att en mängd små kakelugnspipor äro
omedelbart insläpta uti stora gemensamma
skorstenspipor, hvaraf följden är, att ofta i ett rum, der det icke
eldas, rök framtränger från en eldstad i något annat rum
eller till och med i en annan våning. Dessa
olägenheter i afseende på inrökning hafva oaktadt alla hittills
gjorda försök icke kunnat undanrödjas. Sannolikt skulle
detta, enligt hr Kumliens åsigt, endast låta sig göra genom
att ända till grunden nedrifva hvarenda rökgång och
sedan uppmura särskilda, fritt gående rör i hvarje
skorsten, hvilka åtgärder i ett gammalt stenhus säkert skulle
medföra högst betydliga kostnader. Herr Kumlien anser
också i allmänhet consistoriihuset vara i högsta grad
olämpligt för en reparation, dels i anseende till dess
nära belägenhet intill den höga domkyrkan, dels emedan
byggnaden eger så ringa bredd och slutligen emedan
dess tillstånd är så dåligt att någon påbyggnad ej kan
lämpligen vidtagas. — Hvad i öfrigt beträffar
beskaffenheten af universitetets hus samt deras om- eller
tillbyggnad för vinnande af behöfligt utrymme hänvisar
consistorium till hr Kumliens medföljande beskrifning och
utlåtande, hvari universitetets drätselnämnd enhälligt och
i allo instämt.

Då det sålunda genom undersökning af sakkunnig
person blifvit visadt, att universitetets kännbara brist på
flere och större lokaler icke kan genom förändring af
dess nu varande hus på ett önskvärdt sätt afhjelpas, så
vågar consistorium på grund af det, som redan blifvit
yttradt om universitetets i fråga varande behof, föreslå
uppförandet af ett nytt universitetshus, som i sig
innehåller teologiska och juridiska föreläsningssalar, dylika
lokaler för de matematiska och alla de humanistiska
läroämnena inom den filosofiska fakulteten jemte de enda
till dessa kunskapsämnen hörande samlingar, nämligen
myntkabinettet med museet för nordiska fornsaker samt
skulptur- och målningssamlingarne, vidare rum för de
särskilda fakulteterna, en akademisk aula samt lokaler
för universitetets styrelse och ekonomiska förvaltning.
Denna byggnad komme således att i sig innesluta nödiga
rum för undervisning och kunskapspröfningar i alla de
akademiska läroämnen, som icke ega eller fordra särskildt
inrättade institutionshus.

Läget och dispositionen af den byggnad, hvars
program sålunda i korthet blifvit antydt, inhemtas närmare
af bifogade ritningar, utgörande situationsplan, planer
till de särskilda våningarna samt genomskärningar och
fasader, till hvilka, konstruerade af arkitekten P. U.
Stenhammar och efter hans död renritade af hrr Ax. et. Hj.
Kumlien, följande beskrifning meddelas.

Till plats för detta universitetshus anses akademiens
nu varande stallgårdstomt vara den lämpligaste. På
denna plats, som erbjuder tillräckligt utrymme och god
naturlig byggnadsgrund samt är högt och centralt
belägen i Fjerdingsroten eller den del af Upsala stad, der
alla universitetets föreläsningar och öfningar numera hållas,
lägges den nya byggnaden med sin främre fasad (tafl. 4)
mot Upsala slott och sin bakre (tafl. 4) mot
jernbrogatan på det sätt, som situationsplanen närmare visar.
Byggnaden består af en jordvåning, en bottenvåning och
en öfre våning, innehåller fyra större genom alla
våningarne löpande trappgångar och uppföres i fyrkant, så
att hon innesluter ett rektangulärt gårdsrum, hvilket
genom den inåt halfcirkelformigt framspringande aulan
delas i tvenne lika stora gårdar. Främre och bakre
fasaderna mäta hvardera 300, sidofasaderna (tafl. 5)
hvardera 190 fot i längd. Husets höjd från mark till taklist
varierar mellan 50 och 60 fot. Höjden af främre
fasadens midtparti mäter 65 fot.

I <i>jordvåningen</i> (tafl. 1), som är 14 fot hög, inkommer
man dels genom tvenne portar på husets norra eller åt
jernbrogatan vettande fasad, dels genom tvenne i husets
södra del från bottenvåningen nedgående trappor.
Jordvåningen innehåller tre skilda lokaler för värmeapparat,
rymliga vedkällare och i byggnadens norra del, der denna
våning genom markens naturliga sluttning blir högre
belägen, bostäder för akademie vaktmästaren (4 rum),
kontors- och fakultetsvaktmästaren (hvardera 3 rum), ett
hvälfdt rum för myntkabinettet jemte närbelägen bostad
för dettas amanuens. Dessutom finnes i samma våning
ett under aulan beläget halfcirkelformigt galleri, afsedt
för samlingen af nordiska fornsaker. Till detta galleri
finnes äfven direkt nedgång medelst tvenne mindre trappor
nedgående från bottenvåningens stora vestibul.

I <i>bottenvåningen</i> (tafl. 2), som är 17 fot hög,
inkommer man dels medelst trappor från de redan nämnda
norra portarne till jordvåningen, dels genom en på
hvardera af husets vestra och östra sidofasad belägen särskild
ingång — den förra hufvudsakligen afsedd för dem, som
besöka akademiska räntkammaren och kontoret, den
senare bildande ingång till tvenne större föreläsningssalar —,
dels genom de stora portarne påbyggnadens främre fasad.
Genom de sistnämnda träder man in i en rymlig vestibul,
i hvars bakgrund hufvudingången är anbragt till
högtidssalen eller den akademiska aulan. Denna utgöres af ett
amfiteatraliskt anordnadt, festligt auditorium för 2,000
personer, vid väggarne 35, i midten 50 fot högt, upplyst
dels genom tvenne fönsterrader, den ena öfver den andra,
dels genom takfönster samt försedt med musikläktare och
fem särskilda utgångar (tafl. 6). Intill denna aula gränsa
tvenne smärre sidorum samt varma korridorer, hvilka
vid högtidliga tillfällen kunna begagnas såsom kapprum.
Till venster från vestibulen leder en korridor till de rum,
som äro afsedda för universitetets styrelse och ekonomiska
förvaltning. Dessa rum utgöras i ordningsföljd från
vestibulen af kapprum, akademiska konsistoriets
sessionsrum, beräknadt för omkring 40 ledamöter, akademiska
kansliet med arkiv, förmak för dem som besöka kansliet
eller rektorsämbetet, mottagningsrum för rektor samt
arkivrum för äldre handlingar. På andra sidan af vestra
sidofasadens ingång följa sedermera räntmästarens
mottagningsrum, ett rum för akademiska räntkammaren och
drätselnämnden, ett kassahvalf, ett rum för
akademiekontoret samt slutligen tvenne arkivrum för universitetets
räkenskaper och kartor. Till höger från stora vestibulen
åter leder en annan korridor till ett rum för portvakt, en
lärosal för 68, en annan lärosal för 133 åhörare samt ett
mellan båda beläget mindre rum för föreläsarne. Från
östra sidofasadens ingång inkommer man i ett kapprum
med dörrar till tvenne lika stora föreläsningssalar,
hvardera beräknade för 100 åhörare. Mellan dessa båda
föreläsningssalar finnes ett mindre rum, afsedt för
föreläsarne. Dessutom äro i bottenvåningens nordöstra hörn
tvenne mindre föreläsningssalar belägna, den ena för
52, den andra för 58 åhörare jemte gemensam korridor
och rum för föreläsarne. Slutligen leda från denna våning
två yttertrappor till hvardera af de båda inbygda
gårdarne.

I våningen en trappa upp (tafl. 3), hvars höjd i
allmänhet är 19 fot, ligger ofvanpå vestibulen en större
med galleri försedd sal för skulpturmuseum, upplyst
såväl genom vägg- som takfönster. Till venster från
denna sal leder en korridor till ett större galleri och
ett mindre rum för målningssamlingen samt till de tre
verldsliga fakulteternas rum. Af dessa ligga rummen
för de filosofiska och juridiska fakulteterna intill
hvarandra och stå så i sammanhang med en för 142 åhörare
beräknad och med kapprum försedd föreläsningssal, att
härigenom tillräckligt rymliga lokaler äro beredda för
de akademiska skrifprofvens afläggande. Höger om
skulptursalen äro en föreläsningssal för 90 och en för 66
åhörare jemte ett rum för föreläsarne belägna. Vidare
finnes i byggnadens östra fasad innanför ett större
kapprum den största föreläsningssalen, som är egnad att
ersätta det nuvarande större gustavianska auditoriet och
utom galleriet lemnar plats för 266 åhörare samt är
försedd med tvenne utgångar. I samma vånings
nordöstra hörn äro ett rum för teologiska fakulteten, en
föreläsningssal för 142 åhörare samt ett rum för
föreläsarne förlagda.

De för denna byggnads uppförande erforderliga medel,
uppgå enligt ett af arkitekterne Ax. och Hj. Kumlien
upprättadt kostnadsförslag till 1,000,000: —
hvartill kommer en af samma herrar
gjord kostnadsberäkning för en af
drätselnämnden föreslagen och af
consistorium antagen förändring af den
ursprungliga byggnadsplanen, uppgående
till 20,061: 06.
Summa kronor 1,020,061: 06.

Det förra af dessa kostnadsförslag, hvilka båda äro
consistorii skrifvelse bifogade, innehåller jemväl ett förslag
till fördelning af de för byggnaden erforderliga
penningebeloppen i följande terminer:

<table o l>
<td>1:sta byggnadsåret ...... <td><td>350,000 kronor
<td>2:dra byggnadsåret ...... <td><td>255,000 »
<td>3:dje byggnadsåret ...... <td><td>250,000: —
<td>4:de  byggnadsåret ...... <td>145,000: —
<td>hvartill kommer kostnaden för
den nämnda <br>förändringen af
den ursprungliga
byggnadsplanen ..... <td>20,061: 06. <td>165,061: 06.
<td 2 r>Summa kronor <td>1,020,061:06.
</table> 

Beträffande sjelfva platsen för det nya
universitetshuset, har drätselnämnden visserligen upplyst, att icke
blott universitetet, utan äfven domkyrkan erlagt lösen
för och bidragit till trädplantering på de tomter, som
afbrunno vid en Upsala stad år 1809 öfvergången
eldsvåda, och att dessa tomter till en del utgjorts af den
mark, som ligger utanför n. v. exercitiihuset, mellan
detta hus samt öfre Slottsgatan, Jernbrogatan och
Rundelsgränden, i följd hvaraf universitetets fria
dispositionsrätt öfver denna plats möjligen skulle kunna i fråga
sättas, men till lika ansett, att med afseende på det
ändamål, för hvilket platsen nu skulle tagas i anspråk,
inga betydligare svårigheter skulle komma att möta för
ett nöjaktigt uppgörande af frågan om hela den
erforderliga byggnadsplatsens upplåtande. Vidare bör vid
förslaget att lägga det nya universitetshuset på
stallgårdstomten icke lemnas oanmärkt, att det derstädes nu
befintliga gamla exercitiihuset, som innesluter universitetets
gymnastiksal och ridstall jemte respektive
exercitiimästares boställslägenheter, genom en sådan åtgärd måste
nedrifvas. Men den föråldrade gymnastiklokalen har i
följd af sitt bristande utrymme och öfriga olämplighet
icke på flera år begagnats för den akademiska ungdomens
gymnastiska öfningar, utan användes för närvarande jemte
gymnastiklärarens boställsvåning till lokal för privat
sjukgymnastik, under det att för studenternas
gymnastiköfningar Upsala elementarläroverks gymnastikhus hittills
varit beredvilligt upplåtet. Beträffande stallet med dertill
hörande ridskola föreställer sig consistorium, att denna
inrättning kommer på grund af Kongl. Maj:ts yttrande
så väl i den för universitetet d. 30 Dec. 1862 utfärdade,
som i dess nu gällande stat att efter nu varande
ridlärares afgång undergå en väsendtlig förändring och
drager således icke i betänkande att till plats för det
nya universitetshuset i allo förorda den nu varande
stallgårdstomten, som utan tvifvel är den dertill
lämpligaste universitetet eger eller öfverhufvud Upsala stad
kan erbjuda.

Vid konstruktionen af den akademiska aulan har
afseende blifvit fästadt dels vid akustiska förhållanden, dels
ock på ekonomisk fördel, enär genom en amfiteatralisk
anordning af salen i densamma kan rymmas en större
folkmängd på en mindre golfyta. Då man dessutom i
händelse af behof att använda denna sal vid andra
högtidliga tillfällen än talfester lätteligen bör kunna öfver
de lägre bänkraderna för tillfället anbringa ett lösgolf,
så har man icke funnit skäl att frångå den konstruktion
af aulan, hvilken vid flera utländska universitet, såsom
vid det finska och det norska, med fördel blifvit använd.
Utom aulan innehåller den föreslagna byggnaden 11
större och mindre föreläsningssalar. Af dessa torde en
större och en mindre böra afses för hvardera af
teologiska och juridiska fakulteterna och de återstående
upplåtas åt den filosofiska, nämligen fyra åt de humanistiska
vetenskaperna och tvenne åt de matematiska; dock vill
consistorium först framdeles efter omständigheterna och
vunnen erfarenhet uppgöra definitivt förslag till dessa
auditoriers fördelning mellan de särskilda fakulteterna
och sektionerna.

Fäster man afseende på hvad det hittills kända
behofvet tydligen ådagalagt och på de studerandes antal,
som under sistförflutna vårtermin uppgick till omkring
1,400, men som under flere föregående terminer
öfverstigit 1,500 och höstterminerna 1872 och 1873 uppgått
till öfver 1,600, så befinnes byggnaden ingalunda
tilltagen i öfverflödigt stora dimensioner. Den synes
visserligen tillräcklig, men ej öfver behofvet stor. Då likvisst
den redan uppgifna, beräknade kostnadssumman torde i
jemförelse med våra förhållanden synas ovanligt stor, så
meddelas här, för att vid bedömandet af den föreslagna
byggnadens storlek och ändamålsenlighet underlätta
jemförelsen med andra universitetshus, en kort framställning
af det sätt, hvarpå motsvarande behof hos andra
universitet, särdeles i våra grannländer, blifvit tillgodosedda.

För <i>Kristiania</i> universitet, hvars studenter vid slutet
af 1874 utgjorde 831, uppfördes under åren 1840—1851
för en dertill af stortinget beviljad summa, stor 247,038
r:dr sp., ett bibliotekshus, en museibyggnad och ett s.
k. akademiskt hus, af hvilka det sistnämnda motsvarar
den nu för Upsala universitets behof begärda byggnaden.

Det akademiska huset i Kristiania är uppfördt af
tegel och täckt med jernplåt. Byggnaden är prydd med
lisener, hvar och en med fot och kapitel af huggen
sandsten; mellan dem äro kransgesimser af
portlandscement anbragta. Ofvan jordvåningen går en hålkäl af
huggen sandsten rundtom byggnaden, och hennes sockel 
är af huggen granit. Byggnaden består af en jordvåning,
10 1/2 norska fot hög, samt tvenne öfre våningar, den
ena 14, den andra 16 n. fot hög. I jordvåningen finnas
utom rum för bränsle och värmeapparat bostäder för
universitetspedellen och portvakten. De båda öfre
våningarna innehålla: a) ett festligt, amfiteatraliskt
anordnadt auditorium för omkring 800 personer; b)
föreläsningssalar för alla de universitetets läroämnen, som ej
behöfva speciela institutioner, nämligen en föreläsningssal
för 200, en för 100, en för 70, tre för 50 och två för
40 åhörare. Den behöfliga mängden af föreläsningsrum
beräknades efter en betydlig förökning af de respektive
lärarnes då varande antal, hvilket i latinsk och grekisk
filologi, i österländska och nyare språk, i ren och använd
matematik, i historia, filosofi, teologi och juridik blott
utgjorde 18, och man antog att hvarje auditorium skulle
efter en ändamålsenlig anordning af föreläsningstimmarne
kunna dagligen begagnas af tre lärare. Förutom aula och
föreläsningsrum innehåller byggnaden: c) fem salar och
rum för examina och för fakultetssammanträden; d)
sammanträdes- och arkivrum för det akademiska kollegiet;
e) boställsvåningar för universitetets qvestor och
sekreterare jemte dessas ämbetsrum; f) lokal för
myntsamlingen jemte dithörande arbetsrum och lokal för nordiska
fornsaksamlingen jemte arbetsrum; g) en halfcirkelformig
gång i jordvåningen under aulan, afsedd till lokal för en
etnografisk samling.

För <i>Köpenhamns</i> universitet, hvars studentantal vid
början af höstterminen 1875 utgjorde omkring 1000,
utarbetades redan 1819 plan till en ny och storartad
universitetsbyggnad, som då beräknades att kosta 300,000
rbdlr. Men då detta förslag öfverskred de till buds
stående penningemedlen, så måste ett inskränktare
byggnadsprogram uppgöras, och efter detta uppfördes under
åren 1831—86 den nu varande universitetsbyggnaden
för en kostnad af 180,000 rbdlr sölv. Denna byggnad,
som dock endast delvis motsvarar de behof, för hvilka
Upsala universitet nu har nya lokaler af nöden, enär i
densamma saknas alla rum för universitetets styrelse och
förvaltning, äfvensom särskilda rum för fakulteterna eller
de akademiska pröfningarne, består af en fasadbyggnad
och en rätvinkligt från dennas midt utspringande
tvärbyggnad. Den förra innehåller utom en omkring 5 danska
alnar hög jordvåning, der värmeapparat för husets alla
lokaler har sin plats, tvenne våningar. Husets midtparti
utgöres af en stor vestibul, som höjer sig genom husets
båda våningar och utgör försal till den akademiska aulan.
De båda våningarne af fasadbyggnaden innehålla utom
rum för föreläsarne 10 större och mindre auditorier
deraf två på 270 danska qv. alnar, 6 på 192 qv. aln.
och 2 på 96 qv. aln. I tvärbyggnaden är ofvanpå en
5 l/4 alnar hög jordvåning den akademiska aulan belägen.
Denna är 34 1/2 alnar lång, 22 alnar bred och 21 1/2 alnar
hög samt omgifven af ett galleri för åhörare med plats
för orkester samt försedd med en för de kungliga afsedd.
tribun med särskild utgång. Denna aula rymmer 900
till 1000 personer. I sammanhang med densamma ligger
ett samlingsrum för professorerna, hvilket åter genom
en vestibul står i förening med en äldre byggnad för
universitetskonsistoriet. Denna universitetsbyggnad, der
den teologiska, juridiska och med några få undantag
äfven den filosofiska fakultetens föreläsningar och
öfningar hållas, anses väl ännu i allmänhet motsvara sitt
ändamål, dock känner man saknad af ett auditorium, mindre
än aulan, men större än någon af de nu befintliga
lärosalarne. Den medicinska och den
matematiskt-naturvetenskapliga fakultetens föreläsningar och öfningar hållas
i andra, isynnerhet under de sista åren för dem särskildt
uppförda byggnader, såsom astronomiskt observatorium,
kemiskt laboratorium, zoologiskt museum, fysiologisk
institution m. m.

För <i>Lunds</i> universitet, hvars studentantal
höstterminen 1875 utgjorde 529, är en ny byggnad föreslagen
för en beräknad kostnad af 416,000 kr. Denna byggnad
består enligt arkitekten Helgo Zettervalls ritningar dels
af en med balkong och statuer prydd, 180 fot lång
fasadbyggnad, dels af en rätvinkligt från dennas midt
utspringande risalit, som innehåller den akademiska aulan,
100 fot lång, 50 bred och 44 fot hög. I jordvåningen
finnas rum för ved och värmeapparat samt under aulan
en 20 fot hög sal, alternativt afsedd till gymnastiklokal
eller historiskt museum. I fasadbyggningen inträder man
genom ett atrium, som höjer sig genom husets alla
våningar, omgifvet af gallerier och upplyst med dager från
taket. Fasadbyggnadens bottenvåning, 15 fot hög,
innehåller sammanträdesrum för akademiska konsistoriet (1,026
qv. fot), rum för akademiska kansliet och dess arkiv,
fem rum för räntkammaren och kontoret samt ett
kassahvalf, tvenne samlingsrum för lärarne, ett rum för mindre
skulpturer samt tvenne större examensrum. I våningen
en trappa upp, som är 16 fot hög, ligga 8 lärosalar,
hvaraf två innehålla 1,064, två 800 samt fyra 740 qv. fots
yta. Två trappor upp äro i fasadbyggnadens båda ändar
13 1/2 fot höga mezzaniner anbragta, hvilka innehålla ett
rum för myntkabinettet, ett målningsgalleri med takdager
samt ett disponibelt rum.

Universitetsbyggnaden i <i>Helsingfors</i>, der studenternas
antal höstterminen 1875 uppgick till 642, invigdes redan
1832 och kostade då en summa, motsvarande 431,832
mark finskt mynt. Huset, hvars hufvudfasad utmärker
sig genom kraftiga proportioner, är uppfördt af tegel i
3 våningar utom jordvåningen och mäter i längd 280
svenska fot och i bredd 66 utom midtpartiet, som har en åt
gårdsidan 34 fot utspringande risalit. Byggnadens
midtparti innehåller dels en storartad vestibul, som, omgifven
af pelare, gallerier och trappuppgångar, höjer sig genom
husets alla tre våningar, dels en halfcirkelformigt anordnad
akademisk aula, som höjer sig genom första och andra
våningen under det att golfvet amfiteatraliskt sänker sig
ned i jordvåningen. Denna sal rymmer omkring 1,000
personer. Byggnadens öfriga lokaler voro ursprungligen
afsedda för universitetets nästan alla behof, men allt
efter som dessa tillväxte, måste för speciela
undervisningsämnen särskilda byggnader småningom uppföras,
så att det i fråga varande universitetshuset numer
inrymmer a) i jordvåningen: källare, 7 boningsrum för
vaktmästare och betjening samt kassahvalf och arkiv;
b) i bottenvåningen: lokaler för arkiv, för fysikaliska
instrumenter, ett fysikaliskt arbetsrum, ett
fysikaliskt-matematiskt auditorium af 1,200 qv. fots yta, tvenne rum
till läsekabinett samt 6 biblioteksrum; c) i våningen en
trappa upp: konsistoriets sammanträdesrum, ett stort
fakultetsrum, lokaler för det akademiska kansliet och
kontoret, en teologisk och en juridisk lärosal, hvardera med
880 qv. fots golfyta, en historiskt- filologisk lärosal med
1,100 qv. fots yta samt en sal för myntkabinettet; d) i
våningen två trappor upp: lokaler för zoologiska och
botaniska museer jemte hithörande arbetsrum. —
Förutom detta hus jemte ett särskildt storartadt
bibliotekshus eger Helsingfors universitet numera 7 andra
byggnader, afsedda hufvudsakligen för naturvetenskapliga eller
medicinska läroämnen. Bland dessa må här särskildt
nämnas ett fyra våningars stenhus, för några år tillbaka
uppfördt för en summa af 450,000 mark finskt mynt,
hvilket utom kemiskt laboratorium och lärosal innehåller
lokaler för historiskt museum och för gipssamling samt
musik- och ritsalar.

Till jemförelse med förslaget om nytt
universitetshus i Upsala må äfven meddelas några uppgifter om en
byggnad, som för dylikt ändamål nu håller på att
uppföras för ett större europeiskt universitet, nämligen för
det i <i>Wien</i>, der studenternas antal under
sommarsemestern 1875 utgjorde 3,205. Byggnadsgrunden till
detta hus omsluter med en frontlängd af 544 och ett
djup af 448 svenska fot en areal af 243,712 svenska qv.
fot. Byggnaden bildar en rätvinklig figur, som med fyra
byggnadsgrupper en hufvudfasad, en bak- och tvenne
sidofasader innesluter en med arkader omgifven, med
springbrunnar, bildstoder och fresker smyckad
centralgård. Byggnadens stil är högrenaissans, smakfullt
sammansmält med moderna arkitekturmotiv, fasaderna 
afslutas med kupolbekrönta hörnpaviljonger och
midtpartien begränsas af kraftiga risaliter, som omfatta utom
den nämnda centralgården 8 mindre gårdsrum.
Byggnaden uppföres i 3 våningar förutom jordvåningen, som
innehåller förrådsrum och lokaler för värme- och
ventilationsapparater efter Böhmska metoden, boningsrum
för betjening, arkivrum, turnsalar, lokaler för geologiska
samlingar och petrografiskt kabinett. Den främre
fasaden bildar festbyggnaden, den bakre bibliotek, och de
båda sidofasaderna innesluta lärosalar. Hufvudfasaden
innehåller således, utom den storartade, af 10
marmorpelare omgifna vestibulen och de derifrån uppgående
hufvudtrapporna, den för några tusentals personer
beräknade akademiska aulan, som är upplyst af 28
rundbågsfönster och försedd med ett rikt ornamenteradt och
med kandelabrar smyckadt galleri, uppburet af 32
korintiska pelare. Utom festrummen finnas i denna del
af palatset en sessionssal för den akademiska senaten,
en annan samlingssal för professorerna och flera smårum,
hvilka i händelse af behof kunna med aulan bilda ett
stort sammanhängande festappartement. Dessutom finnas
äfven i hufvudfasaden rum för universitetets kansler,
lokaler för qvesturen samt ämbetsrum för rektor och de
särskilda dekanerna. De båda sidofasaderna äro
uteslutande afsedde för undervisningen. Här finnas icke
mindre än 46 lärosalar, hvilka med en yta af ungefär
1/5 af hela byggnadens areal kunna samtidigt innesluta
omkring 6,000 åhörare. Kostnadssumman för det hela,
vid hvars uppförande intet af den monumentala konstens
skönhet och prakt synes blifva försummadt, är beräknad
till 12,000,000 österrikiska gulden eller ungefär 21
millioner svenska kronor.

Vända vi slutligen blicken till ett annat större
tyskt universitet, nämligen det i <i>Leipzig</i>, der studenterne
under vintersemestern 1874—75 utgjorde ett antal af
omkring 3,000, eller ungefär dubbelt så stort som deras
antal i Upsala, men der de behof, för hvilka Upsala
universitet nu har en ny byggnad af nöden, längesedan
blifvit tillgodosedda genom uppförandet af det stora
universitetshuset «Augusteum,» så finna vi icke blott,
huru behofvet af utvidgning och nybyggnad växer för
ett universitet, som vill vara sitt lands verkliga
vårdsanstalt för det högre vetenskapliga studiet, utan äfven
en folkrepresentation, som inser och med beredvillighet
vill afhjelpa ett sådant behof. Utom de storartade hus
för universitetets vetenskapliga institutioner, som
derstädes under de sista 10 åren förut blifvit byggda,
uppfördes 1874 en mycket ansenlig byggnad för de
fysikaliska, mineralogiska och geologiska institutionerna samt
en stor sådan för det anatomiska studiet, båda fullt
motsvarande dessa naturvetenskapers nu varande höga
fordringar. Detta oaktadt hade samma år om hösten den
sachsiska regeringen begärt och landtdagen utan ringaste
prutning till fullo beviljat följande anslag till ytterligare
nybyggnad för samma universitet:
<table o l>
<td>1) <td>en zoologisk institution  . . . . . .    <td r> 80,000 <td c>Thaler
<td>2) <td>ett laboratorium för agrikulturkemi      <td r>150,000 <td c>»
<td>3) <td>ett tillskott för båda dessa ändamål     <td r> 20,000 <td c>»
<td>4) <td>ett sinnessjukhus med psykiatrisk klinik <td r>250,000 <td c>»
<td>5) <td>anläggning af en nv botanisk trädgård    <td r>200,000 <td c>»
<td>6) <td>andra nybyggnader för universitetets<br>
psykiatriska och mineralogiska anstalter            <td r> 20,000 <td c>» 
<td 2 r>                                      Summa <td r>720,000 <td c>Thaler
</table>
eller 1,886,400 kronor af det lilla landets ständer på en
gång beviljade till nybyggnader för universitetets behof.

Sedan sålunda dels en utredning af Upsala
universitets behof af nybyggnad blifvit lemnad, dels en
framställning af sjelfva byggnadsförslaget jemte jemförelse
med dylika byggnader vid andra universitet blifvit gjord,
återstår frågan om anskaffandet af de för den nya
byggnaden nödiga penningemedlen.

Hvad då först beträffar universitetets förmåga att af
egna medel bidraga till kostnaden för den nya
byggnaden, så hänvisas till den utredning, som drätselnämnden
verkställt och som i hennes bifogade protokoll innehålles
angående universitetets finansiella förhållanden och
särskildt angående ställningen af universitetets reservfond.
Det är nämligen till denna fond, som det belopp ingår, med
hvilket universitetets inkomster för hvarje år öfverstiga
dess utgifter, utgörande efter en för år 1875 gjord
beräkning 6,075 kronor 77 öre; men det är äfven denna
fond, som på grund af § 166 af universitetets nu gällande
statuter böra användas till de i universitetets stat icke
förutsedda eller till mer tillfälliga behof. Redan det
förhållandet, att reservfondens utgifter i det hela hittills
motsvarat dess inkomster, synes ådagalägga, att denna fond
icke kan åtaga sig livarken att lemna något kapitaltillskott
för uppförandet af den föreslagna universitetsbyggnaden
eller att förränta och amortera någon del af kostnaden
för densamma. Härtill kommer att denna fond har att
för de närmaste åren bestrida några redan nu förutsedda,
tillfälliga och mer än vanligt stora utgifter samt att, i
den händelse den nya byggnaden kommer till stånd,
universitetets utgifter betydligt ökas genom underhåll af
byggnaden samt deri inrymda lokalers uppvärmning,
städning m. m. För öfrigt har de senare årens
erfarenhet visat, att universitetet måste i allt mera stegrad
grad, åtminstone på förhand och intill dess medel från
statens sida kunna erhållas, med egna medel gå nya,
numera vida hastigare än förr uppväxande vetenskapliga
behof till mötes; och universitetet skulle för en lång
framtid beröfva sig förmågan att på sådant sätt
möjliggöra upptagandet af nya forsknings- och
undervisningsområden — en sträfvan som dock måste vara med
universitetets ändamål mycket nära förbunden —, i fall det
på den i fråga varande byggnaden nedlade något större
kapital eller åtoge sig att ansvara för amortering af ett
sådant.

Då således universitetet saknar egna tillgångar att
bidraga till uppförandet af den nya byggnaden, återstår
intet annat än att begära hela kostnaden för densamma
såsom statsanslag. Till de skäl för en dylik begäran,
hvilka i den föregående framställningen innehållas, torde
ytterligare kunna läggas följande.

För Upsala universitets behof hafva under
innevarande århundrade åtskilliga byggnader blifvit uppförda.
Så byggdes under åren 1819—33 det nya bibliotekshuset
för en summa af 473,725 kronor utan något anslag af
riksdagen, men med hjelp af ett beviljadt statslån af
75,000 kronor, som ännu ej hunnit till fullo gäldas.
Derefter uppfördes det nya astronomiska observatoriet under
åren 1844—53 för 85,269 kr. Af dessa hade visserligen
riksdagen 1841 beviljat 37,500 kr., men de återstående
47,769 tillsläpptes af universitetets egna medel. Helt och
hållet af samma medel byggdes 1847—50 ett hus för
anatomiska institutionen, hvilket kostade 28,324 kr. Åren
1854—57 uppfördes för de kemiska, fysikaliska och
geologiska institutionerna en gemensam byggnad för en
kostnadssumma af 132,465 kr., hvaraf 100,000 kr.
utgjorde statsmedel; för ombyggnad af växthusen i
botaniska trädgården hafva rikets ständer vid 1858 års riksdag
beviljat 13,500 kronor; men utan alls något bidrag af
sådana medel byggdes 1862—67 det nya akademiska
sjukhuset, som med första materialuppsättningen kostade
345,770 kronor. I denna summa ingingo universitetets
egna medel med 230,770 kr., hvarför dock universitetet
ännu har skuld att gälda, under det återstoden erhölls
dels genom bidrag af Upsala län och stad, dels genom
enskild donation. Slutligen uppfördes 1865—67 likaledes
utan något bidrag af statsmedel för de patologiska och
fysiologiska institutionerna en gemensam byggnad för
41,534 kr., hvaraf 32,500 blifvit skänkta af enskild person.
Häraf framgår att till den kostnad af 1,120,587 kr.,
hvartill de under detta århundrade för universitetets
behof uppförda byggnader belöpa sig, har statsverket
genom direkta anslag endast bidragit med 151,000 kronor
eller med ungefär 13 1/2 procent af hela kostnadssumman.

Vid sidan häraf torde kunna anföras, att utom
låneunderstöd från statsverket beviljats under de sista tjugu
åren såsom direkta byggnadsanslag åt elementarläroverken
1,042,123 kr., åt kongl. biblioteket 888,600 kr., åt
vetenskapsakademien 798,680 kr., hvaraf 250,000 till inköp
blott af byggnadstomt, åt teknologiska institutet och
slöjdföreningens skola 886,000 kr., åt nationalmuseum,
dramatiska teatern och musikaliska akademien tillsammans
2,442,878 kr., hvaraf 2,272,878 ensamt till
nationalmuseum, samt åt veterinärinstitutet i Stockholm till
uppförande af nya byggnader 498,324 kronor. Erinrar man
sig vidare, att för ett så tillfälligt ändamål, som Sveriges
deltagande i industriutställningen i Filadelfia, af riksdagen
beviljades 400,000 kr. eller att endast till tomtplats för
riksbankens hus ett anslag af 550,000 kr. ifrågasattes,
utan att beloppet mött några betänkligheter, så vill det
synas, att äfven rikets förnämsta undervisningsanstalt,
hvilken snart i 400 år utöfvat sitt inflytande på
fosterlandets andliga odling, nu vore förtjent af ett större
anslag af statsverket för en nybyggnad, som är så
nödvändig  för  denna  undervisningsanstalts närmaste behof.

Sedan det sålunda först blifvit visadt, att
universitetet lider en särdeles kännbar brist på tillräckliga och
ändamålsenliga lokaler för åtskilliga behof, hvilka för
detsamma måste anses oundgängliga, och att sakkunnig
person efter gjord undersökning med bestämdhet
vitsordat, det en om- eller tillbyggnad af universitetets nu
varande hus för att tillfredsställa dessa behof icke kan
leda till något önskvärdt resultat, sedan derefter förslag
jemte ritningar och kostnadsberäkning blifvit framlagda
till ett nytt universitetshus, som i jemförelse med
behofvet, med de studerandes stora antal och med dylika
byggnader vid andra universitet väl visats vara
tillräckligt, men icke öfver behofvet stort eller innehållande
öfverflödiga lokaler, och sedan det slutligen framhållits,
att universitetet saknar egna medel att bidraga till denna
byggnads uppförande, att statsanslagen till de för
universitetet nödiga byggnader, som under detta
århundrade redan måst uppföras, icke fullt utgöra en sjundedel
af den verkliga byggnadskostnaden, men att under de
sista tjugu åren andra inrättningar för vetenskaplig
forskning, för skön konst eller allmän undervisning blifvit i
vida högre grad hugnade med byggnadsanslag från
statsverket, så anhåller consistorium i djupaste ödmjukhet,
att Herr Grefven och Kansleren täcktes hos Kongl. Maj:t
göra underdånig hemställan om nådig proposition hos
den nästa år sammanträdande riksdagen om ett anslag
af 1,020,061 kronor 6 öre till uppförande af ett
universitetshus i Upsala.

<tab>Upsala den 28 Juli 1876.

</chapter>


<chapter name="Taflor">

Tafl. 1.
<img>PLAN TILL JORDVÅNINGEN.</img>


Tafl. 2.

<img>PLAN TILL BOTTENVÅNINGEN</img>

Tafl. 3.

<img>PLAN TILL ÖFRE VÅNINGEN</img>



Tafl. 4.

<img>FASAD ÅT UPSALA SLOTT
FASAD ÅT JERNBROGATAN</img>


Tafl. 5.

<img>SIDOFASAD ÅT GUSTAVIANUM</img>

<img>SIDOFASAD ÅT ÖFRE SLOTTSGATAN</img>

Tafl. 6.

<img>GENOMSKÄRNINGAR</img>

</chapter>


<TABLE b>
<td>Pris:  50 öre.
</table>
