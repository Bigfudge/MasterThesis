<table o c>
<td><h1>SKRIFTER</h1>
<td><b>UTGIFNA AF</b>
<td><h1>SVENSKA LITTERATURSÄLLSKAPET</h1>
<td><b>I</b>
<td><h2>FINLAND.</h2>
<td>———
<td><h2>LVIII.</h2>
</table>
<table o c>
<td><h2>SKILDRING</h2>
<td>AF
<td><h1>KRIGSHÄNDELSERNA</h1>
<td>I
<td><h2>ÖSTER- OCH VÄSTERBOTTEN</h2>
<td><h2>1808—1809</h2>
<td>AF
<td><h3>CARL JOHAN LJUNGGREN.</h3>
<td>——
<td>UTGIFVEN
<td>AF
<td>REINH. HAUSEN.
<td>——
<td>MED FÖRFATTARENS PORTRÄTT OCH EN KARTA.
<td><tab>
<td>HELSINGFORS 1903.
</table>
<table o c>
<td>HELSINGFORS
<td>TIDNINGS- & TRYCKERI-AKTIEBOLAGETS TRYCKERI
<td>1903.
</table>
<chapter name="Skildring af krigshändelserna i Öster- och Västerbotten 1808—1809"> 

Olycksåret 1808 var inne. Redan vid dess början
utbrast det förfärliga, politiska oväder, som öfver det
arma Sverige utgöt en störtflod af missöden och
motgångar, hvaraf slutliga frukten blef landets styckande
genom förlusten af storhertigdömet Finland — det vill
säga en tredjedel af hela riket. Ryssarne under
Buxhoevden gingo den 21 februari öfver gränsen. De
öfversvämmade innan kort hela Finland, hvars försvarare drogo
sig till Österbotten öfver Tavastehus efter föga betydligt
motstånd.

Ryska invasionen blef bekant i Stockholm de första
dagarna af mars. För mången var denna olyckstidning
ett dunderslag, ty fastän man redan flera år måst vänja
sig vid kuriösa tilldragelser, syftande att skaffa landet
ett krig på halsen, hade man dock hoppats, att de svenska 
donquijoterierna skulle anses för hvad de verkligen
voro — vanmäktiga utbrott af den konungsliga harmen.
Men hastigt öfvertygades man om motsatsen. Ryska
proklamationerna uttalade alltför tydligt, hvad fienden bar i
sinnet; något hopp om biläggande kunde näppeligen ega
rum. Också väckte ryssarnes lömska anfall en gränslös
förbittring hos allmänheten — en förbittring, hvarur föddes
en så krigisk anda, att mycket kunnat därmed uträttas,
om blott en klokare styrelse ledt Sveriges öden då för
tiden och riktigt förstått begagna ögonblickets impuls.
Däremot gick regeringen sin egen, befängda väg, då den
till en början vidtog den lika jämmerliga som tadelvärda
åtgärden att arrestera ryska ministern, något så 
orientaliskt, att det i sanning förtjänar bevaras i nittonde
århundradets häfder.

Gustaf Adolf var inte mäktig att leda ett folks öden
i så kritisk period. Envis och tjurskallig, förmådde
ingenting kufva hans oryggliga, bergfasta tro på ofelbarheten
hos hvad han behagade kalla en „laglig kung“ — det vill
säga en, som födelsen gjort till kung. Därjämte klent
utrustad på förståndets vägnar, från barnaåldern inlullad i
hofvens vämjeliga smickerdunster, var det solklart, att han
måste hopa felsteg på felsteg, till sin och landets ofärd.
Till hans öfriga dårskaper hörde också inbillningen, att
han liknade Carl XII. Han trodde sig därföre kallad att
fortsätta dennes krigiska roll; men som det föll sig
betänkligt att härma Carl XII i mod och behjärtenhet, hade
han oåterkalleligen beslutit att härma honom i klädsel,
troende, att rockars snitt utgjorde hufvudsaken i
krigsväsendet. När således värsta ilskan öfver ryssarnes
fredsbrott hunnit lämna någon plats åt eftertanke, fann han
visserligen nödigt att anbefalla anstalter till ett kraftigt
försvar, men själf sysselsatte han sig blott med funderingar 
öfver uniformsmodeller och bråkade sin hjärna att
räkna ut tumtalet af landtvärnets hattståndare, stycketalet
af stöfvelknapparna eller något dylikt af lika vikt.

Armén organiserades emellertid på en vördnadsbjudande 
fot; hvart indelt regemente erhöll en 3:dje eller
vargeringsbataljon, och hvarje landskap uppsatte två eller
flera landtvärnsbataljoner, allt efter befolkningen. På
sådant sätt uppgick den beväpnade styrkan till mer än
100,000 man, en numerär, hvartill aldrig svenska armén
förr hunnit. Ändamålsenligt använd skulle den varit
mer än tillräcklig för rikets försvar, allra helst som den fysiska
styrkan hjärtligen understöddes af nationens patriotiska
anda; ty icke nog, att det unga manskapet glädtigt hastade
till vapen, utan man löste jämväl själfvilligt på penningpungen 
i frikostiga bidrag, dels för materielen, dels för
anskaffande af proviant och andra krigsförnödenheter
samt kläder åt landtvärnet; ja man gick i entusiastisk
ifver ända därhän att skänka staten fartyg eller bygga 
kanonslupar på enskild bekostnad. Hvad hade icke kunnat
uträttas, om blott regeringen förstått begagna den rådande
välviljan för allmänt bästa! Olyckligtvis hade ödet
annorlunda beslutit. Halfmesyrer, vacklande anordningar och
småsinnets inskränkta förmåga tillintetgjorde alla
förhoppningar. Inom den högre administrationen fanns ingen
man med talanger att leda kriget, vare sig på fältet eller
i kabinettet. En adertonårig fred hade utplånat allt spår
till fältherreskicklighet; befälhafvare måste bildas, och
innan dessa herrar hunnit genomgå graderna, var krigets
utgång redan oåterkalleligt gifven. Beträffande åter den
icke mindre viktiga förvaltningen af arméns ekonomiska
angelägenheter, så utmärktes denna del af administrationen 
från början till slut af idel misstag och villervalla,
hvilket vållade tusentals människolifs förspillande. De
högt uppsatte voro alltför eftertryckligen behäftade med
slafsinne, att icke modellera sig på majestätet och inom
sig äflas i underdånigt nit för det höga uniformsvurmeriet,
det enda fattliga för konungens begrepp och hvilket för
honom utgjorde en sådan hufvudsak, att de största
angelägenheter lämnades åt glömskan för minutiösa detaljer i
klädseln. Han gick så långt i barnslighet, att det gafs
exempel huruledes Hans Majestät i nåder vägrade emottaga 
rapporten om en vunnen fördel i Finland, emedan
officeraren, som frambar den, råkade visa sig utan att bära
handskarna, efter föreskrifven ordning, instuckna i
lifgehänget. Följden af slika dårskaper är lätt att inse.
Krigsoperationerna uppgjordes på skräddarmanér, och i
stället att skicka armén öfver till Finland, den verkliga
krigsteatern, kläcktes det vidunderliga projektet att
inkräkta Norge, det vill säga, att försumma försvaret af
en gifven besittning för det ovissa af en eröfring.
Danskarne hade visserligen brutit freden och hotade att, i
förening med franska trupper, göra en påhälsning i Skåne.
Men som engelska flottan i alla väderstreck omsvärmade
danska öarna, kunde Sverige vara tryggt för anfall från
denna sida, åtminstone så länge krigsskeppen kunde hålla
sjön. Hade någon klokare människa befattat sig med 
planerna för försvaret, skulle ryssarne aldrig blifvit
farliga i Finland. Nu användes däremot minsta delen af den
betydliga svenska armén att förstärka finnarne, resten
skickades plockvis till norska gränsen, eller sändes den
härs och tvärs genom landet, utan plan och utan eftertanke, 
samt uttröttades genom ändamålslösa marscher, och
slutade att befolka sjukhuset, där den omkom i uselhet
och jämmer. Såsom bevis på de planlösa försvarsanstalter,
eller rättare, för den totala bristen af försvarsanstalter,
må anföras, att Östgöta grenadierer besökte under
sommaren både Jämtland och Skåne, så att hela deras
verksamhet inskränktes till ett onyttigt löpande från ena rikets
gräns till en annan; och lika dåraktigt användes många
andra regementen. Emellertid förgick bästa tiden för
krigsoperationerna; fienden hann få fast fot i Finland, och,
lämnad åt sitt öde, måste den käcka finska armén, efter
otroliga mödor, vända ryggen åt sitt eget land, som
troligen kunnat bibehållas, om man i tid begagnat Sveriges
krigskrafter på rätta stället.


Om våren detta olyckligt märkvärdiga år började
mina krigiska bragder. Ända dittills hade min brinnande
håg för krigsyrket måst vika för en fars motvilja, som på
intet vis öfverensstämde med mina önskningar; och
änskönt mina studier i halftannat år varit egnade det
militära, hade jag föga hopp att få fortsätta den bana jag
såsom fortifikations underofficer redan beträdt. Denna så
efterlängtade ynnest bereddes mig likväl genom en oväntad 
händelse, den nämligen, att min far på gamla dagar
förälskade sig i ett ungt fruntimmer, som han brann af
böjelse att göra till sin andra hustru. Under funderingarna 
på detta nya äktenskap glömde han helt och hållet
den bestämmelse, han ämnat mig, och vande sig
småningom vid föreställningen att skaffa mig en
infanteriofficersplats. Dessutom måste en och hvar följa
opinionsströmmen åt, som vid denna tiden ledde direkte till
stridsfältet. Härmed må nu förhålla sig huru som helst; nog
af, till min obeskrifliga förnöjelse blef jag den 9 april 

befordrad till fänrik vid Västmanlands regemente, hvilket
redan stod vid norska gränsen. Den hänryckning, jag
erfor att sent omsider få ikläda mig officersrocken, står
inte att beskrifva. För mig syntes höjden af mänsklig 
lycksalighet förvarad i rättigheten att bära kokard och
porte-épée; ty denna rättighet visade det retande
perspektivet af utmärkelse genom vapenbragder, och till sådan
utmärkelse längtade jag med det mest brinnande begär.
Och tiden kunde i sanning ej bättre väljas för denna
glödande hågs tillfredsställande! Krig omgaf Sverige i
alla väderstreck. Också försummades intet för mitt
inställande vid regementet. Redan den 23 april afreste jag
från Stockholm, beledsagad af mina anhörigas varma
välsignelse och begåfvad med en tämligen honett summa
banksedlar, som min far vid afskedet stoppade mig i
fickan. Själf var jag för mycket inbegripen i sangviniska
förhoppningar för att skänka rätt mycken uppmärksamhet
åt det närvarande; och fastän af naturen känslofull, götos
dock ganska få tårar i skilsmässans stund. Ungdomens
glada, gyllne framtidsdrömmar lindrade afskedets bitterhet.

Från Stockholm färdades jag tillsammans med tvenne
unga kamrater, hvilka också nyligen blifvit befordrade till
officerare vid regementet. Första natten hvilade vi i Grans
gästgifvargård, 5 mil från hufvudstaden, och framhunno
påföljande afton till Västerås, muntra och glada, fastän
genomblötta in på bara skinnet af dagens starka regn.
Detta var min första utflykt från fädernehuset utan
uppsikt, också en omständighet inte litet bidragande att
förhöja resans behag! När ynglingen hunnit därhän att
komma på egen hand, inbillar han sig redan vara en
betydande matador. Han byter ej bort sin belägenhet mot
alla Perus skatter!

Kamraterna fortsatte kosan till gränsen, medan jag
fick order att kvarstanna i Västerås, dit inom få dagar
300 rekryter borde inträffa, för att vid regementet ersätta
vakanserna efter föregående årets förlust under Stralsunds
belägring, där några hundrade man råkat i fransk fångenskap. 
Dessa rekryter beordrades jag invänta för att 
sedermera ledsaga dem till armén. Ett par andra unga
officerare, som också afvaktade samma reslägenhet,
presenterade mig under tiden hos flera af stadens notabiliteter, 
där förekommande artighet mötte oss, synnerligast
hos landshöfdingen, excellensen De la Gardie, som lefde
på en lysande fot och dagligen såg talrika gäster, hvaribland 
många officerare utaf Lifregementets vargeringsbataljon, 
hvilken, 700 man stark, här i staden inöfvades
till infanteritjänst. Dock fingo vi ej längre deltaga i
denna gästfria krets, ty från alla håll tillströmmade
rekryterna. Jag själf måste på några dagar aflägsna mig, för
att vid Islingby gästgifvaregård hopsamla de utaf
regementets i Dalarne roterade 2:ne kompanier. Denna lilla
utflykt var inte angenäm; vädret elakt, vägarna
tungkörda och landet dystert och stenbundet. I allmänhet
syntes mig Västmanland ledsamt och enformigt.

Ändteligen, sedan alla förberedelser voro
överståndna, skedde afmarschen från Västerås den 3 maj, vid
skönt väder och en härlig, värmande sol. Hela sällskapet
afgick med så kallad marche-forcée, det vill säga åkande,
på mer än hundrade bondkärror, hvartill kom ett lika
antal kärror för packkistor, som åtföljde oss och innehöllo
regementets nya beklädnad. Om denna min första
tjänstebefattning just inte var särdeles pompös, så var den
åtminstone vidsträckt, emedan filen af karavanen räckte
hela fjärdedels milen bortåt. Fort gick emellertid inte
denna forcerade marsch, fastän friska kronoskjutshästar
väntade oss på hvar gästgifvargård; men omlassning af
packhästar och bonddrängar medtog så mycken tid, att
just inte många mil på dagen medhunnos. Arboga var
första nattkvarteret. Denna stad ligger i en flack och
väl odlad trakt, uppfylld af byar och herrgårdar. — Vid
Fellingsbro anmärkte jag böndernas klädsel, ett slags
uniform, svarta rockar med röd krage. — Härifrån
uppkommo vi på skogen Käglan, gränsen mellan Västmanland
och Närike; den var ödslig, ehuru en liten torpkoja här
och där bevittnade, att den ej är alldeles obebodd. — I 
Örebro ömsades blott hästar. Nästa nattkvarter var utsatt
omkring Sanna gästgifvargård.

Sålunda fortgick resan, utan andra hinder än
uppehållen vid af- och pålassning samt det dröjsmål,
uppsökandet af de vidt kringspridda kvarteren på landsbygden
förorsakade; men vid ankomsten till Åtorp på Värmlandsgränsen 
den 5 maj middagstiden tog vår hittills bekvämliga 
transport efter hästben ett snöpligt slut. Här mötte
underrättelsen, att vi från den dagen måste anlita våra
egna ben, emedan hästar ej längre stodo till tjänst, i
anseende till arméns grannskap och därmed förknippade
forslingar af alla slag. Med möda kunde det nödiga
hästantalet för beklädnadskistorna anskaffas. Emellertid
mottogo vi tidningen ganska cavalièrement, hjälpte om
aftonen gästgifvaren att vid bloss fånga kräftor i ån, gjorde
däraf en smaklig soupé och lade oss på vårt öra.

Morgonen därpå anträddes den nya resemetoden,
som föreföll så befäl som manskap något ovan. Vi
lunkade dock åstad raskt nog. Visserligen var dagen mera
påkostande än de föregående, dammet lika plågsamt, och
packlårarna lika efterhängsna; men möjligheten att vara
mer tillsammans, i förening med sång, löje och förtrolighet 
förjagade all sorts modstulenhet. Efter hvarje half
mils marsch rastades en stund, då en dråplig aptit icke
underlät att krydda de anrättningar, som ur medförda
kantiner uppdukades. I god tid på eftermiddagen anlände
vi till Gardsbergs gästgifvargård, efter en vandring af
3¼ mil, duktigt trötta, men vid muntert lynne. Dagen
efter gingo vi genom Kristinehamn till trakten af
Rudsbergs gästgifvargård, 2 mil, och redan började rekryterna,
ovana vid långa promenader och den icke lätta bördan af
gevär och packning, att känna sig passabelt ömfotade;
men officerarne, utan något att bära, togo sig bättre ut,
ehuru vi alldeles inte misstyckte den hvila följande
rastdag erbjöd. Denna dag tillbragte jag på en herrgård,
där värdfolket var frånvarande; således icke den ringaste
gène att iakttaga; man hvilade upp sig till kommande
fatiguer. Härifrån hade vi knappa 3 mil till Karlstad, 
dit vi omsider anlände den 9 maj, pustande och linkande
efter en mödosam marsch i eftertrycklig solhetta.

Hela Karlstad liknade ett läger. Där vimlade militär
och krigsattiralj. Staden var nederlagsplatsen för västra
arméns proviant-, sjukvårds- och reservförråder. I alla
fönster framtittade mustaschbeprydda ansikten; på gatorna
trängdes grupper af knektar eller dessa dagdrifvare, som
tillhöra kommissariatet och alltid öfversvämma trakterna
i arméns rygg. Att fientligheter verkligen egt rum,
bevittnades af i band burna armar och af personer
framstapplande på kryckor. Ack, hvad hjärtat klappade vid
vissheten att vara målet så pass nära!

Till såväl gatumärkvärdigheterna som till arméns
troféer kunde räknas 30 till 40 rödklädda norska soldater,
hvilka, jämte en enda officer, råkat bli fångna vid våra
truppers försök att tränga in i Norge. Det förstås, att
den där officern firades af le beau monde i staden med
mina kära landsmäns vanliga förkärlek för allt utländskt,
änskönt han var och förblef en ganska oborstad, vettlös
gynnare, som snarare förtjänt näpsas än medfjäsas. Jag
såg och hörde honom med harm på assembléhuset, där
svenska officerarne dagligen samlades till middags- och
aftonspisning, hvarunder krigsnyheterna för dagen
kommenterades. Här var den skrällande norrmannen alltid
redo med ett näsvist ord om våra donquijoterier, hvilka
han inte tycktes särdeles uppskatta, och som i själfva
verket voro af ringa värde, såsom för det mesta
misslyckade försök. Att så förhöll sig, begrep jag likväl inte.
Min oerfarenhet afhöll mig från deltagande i diskussionerna, 
och jag iakttog vid dylika tillfällen den djupaste
tystlåtenhet; jag var bara öra. Mig gladde berättelserna
om de krigsbragder, som omtalades. Jag brann af gränslös 
åtrå att få se dem utföras och såsom deltagare få
vara med.

Emellertid tycktes en oblid genius hvila öfver min
nitälskan för krigsteatern; ännu måste jag tygla mitt
stridsbegär, ty äfven här blef jag tvungen att dröja. Man
insåg nämligen, huru föga nytta kunde väntas af våra 
300 bonddrängar i deras obildade författning. Det beslöts
därför att låta dem kvarblifva i Karlstad, för att exerceras
af befälet vid kommenderingen, hvartill äfven jag
räknades. Således nytt uppehåll! I sanning, mina första
fjät på ärans stig voro just inte retande! Inte nog att
jag måst löpa landet omkring med odisciplinerade
soldatämnen, att denna lustfärd renderat skoskaf och svullna
fötter; nu måste jag, i stället för lagerskörden, excercera
rekryter, ehuru själf rekryt. Men ännu värre! Bäst jag
excercerade, hade jag tredjedagsfrossan på halsen. Hvad
var att göra? Förarga sig hjälpte till ingenting; med
godo eller ondo måste man bekväma sig att flytta på
sjukhuset, hacka tänderna i frossanfall, lyda Esculapii
lärjungar och deras purgerande föreskrifter samt, framför
allt, spisa kina, hvarvid jag likväl ganska snart ledsnade;
och som ungdom och dårskap äro nära besläktade, fick
jag det infallet att tömma de bäska kinapaketerna uti
kakelugnen, i stället för magen, hvilken förändring i den
medicinska regimen dock icke hindrade frossans
kurerande efter ett par veckors förlopp. Under tiden
bekämpades enformigheten i sjukhuslifvet fördelaktigt nog i
sällskap med två blesserade och en sjuk officerare af
Dalaregementet, hvilka med mig bebodde samma rum.
Men i alla fall försummades icke att, vid första tecken
till förbättring, utan dröjsmål vända ryggen åt sjukhuset,
hvarifrån jag medförde en flaska Whites kinaelixir, såsom
preservativ, och desslikes en lång förmaning af läkaren,
om nödvändigheten att ej förtära mjölk, fisk eller rökt,
en föreskrift, som visserligen kunde ega sin riktighet i
principen, men hvars efterlefvande föll sig bra svårt under
det förestående tåget i bergsbygden, där ingenting annat
än just mjölk och rökt var till finnandes för dagligt
uppehälle.

Fri från sjukhuset hastade jag att söka första lägenhet 
till armén. Det lyckades ock oförtöfvadt att genom
kommendantens åtgärd få befälet öfver några och 50
tillfrisknade soldater af diverse regementen, med hvilka jag,
efter meddelad marschruta, skulle tåga till Holmedal, en 
socken nära gränsen, hvarifrån alla borde spridas åt olika
väderstreck till sina respektiva korpser.

Marschen, som skedde till fots, anträddes den 14 juni.
Således var medlet af månaden redan inne; sommarens
fägring, sådan den framter sig, innan en mera brännande
sol hunnit härja växtriket, förskönade landet å ömse sidor
om Klarälfven, hvars strand landsvägen följer ¼ mil från
staden, och i hvars lugna, jämna vattenyta landskapet, ja
till och med våra egna vandrande figurer återspeglades.
Man behöfver just inte direkte komma ut ur ett tilltäppt,
kvaft sjukhus, för att med känsla sentera en skön natur;
men intrycket låter känna sig dubbelt starkare efter en
nyss öfverstånden sjukdom. Också fann jag mig så lätt,
så lycklig! Tyvärr inträffade alltför snart en changement 
de théâtre, hvarvid djup sand, granskog och ödslighet 
blefvo allrådande på scenen. Blott den rena, milda
luften och fågelkvittret sysselsatte sedermera hvar sitt
sinne.

På eftermiddagen inträffade vi i Malsjö, det för
kommenderingen utsedda första nattkvarteret, en smutsig
bondgård, där ingenting annat vankades än hafrebröd och sur
mjölk. Lyckligtvis fanns ännu ett stycke rökt skinka
kvar i kantinen, för att supplera det felande; men också
försvann i och med detsamma möjligheten att efterlefva
den goda Karlstadsdoktorns dietiska förmaning. En klunk
kinaelixir jämte godt hopp förblef hädanefter det enda
skyddsvärnet mot ytterligare frossrecidiv. Den allra
förståndigaste dietiska teori blef här i bergsbygden omöjlig
att praktisera — såvida man ville äta. Först närmare
norska gränsen, i en ordentlig ödemark, kunde doktorns
regim följas till punkt och pricka, emedan där funnos
hvarken tillåtna eller förbjudna födoämnen.

Kommenderingen tågade två dagar och hvilade den
tredje. Första rastdagen tillbragte jag i ett bondhemman
nära Byälfven, uti en obeskrifligt fri och glad alpnejd, 5
mil från Karlstad; den andra vid Silbodals kyrka, ännu 5
mil längre bort. Frossbrytningarna oroade mig väl de
första dagarna, men utan allvarligare följder. De lämnade 
mig snart alldeles i fred. Värst befunno sig fötterna,
hvilka ännu ej hunnit vänjas vid milslånga promenader.
Visserligen bestods mig en skjutshäst till mina sakers
transport, och då och då kröp jag på kärran bredvid
kappsäcken; men jag blygdes åka under det manskapet
tågade till fots i den starka hettan, nedtyngda under
bördan af sina tunga packningar. Kvarteren hade inte
förbättrats, nej tvärtom. Hafrebrödet började till och med
tryta; fattigdom och dess oftare följeslagare, osnyggheten,
trifdes i hvarenda koja. På rätt många ställen fanns intet
annat rum än den stuga, bonden själf med familj, katt
och höns bebodde. Den inkvarterade bjöds väl ett slags
säng med fårskinnsfäll, men rådligast var att söka hvilan
uti något uthus, där man åtminstone fredades från andra
sömnstörare än syrsorna. Öfver hufvud förekom landet
ganska ödsligt, ju längre man fördjupade sig däri: vilda
skogstrakter, mosslupna bergsbackar, sten och skogssnår
togo ingen ända. Folket i de enstaka gårdarna var
visserligen fryntligt, men icke dess mindre utledsnadt och
utarmadt af de eviga durchmarscherna, som tömde deras
magra visthus och utmattade deras hästar genom immerfort 
pågående skjutsningar. Tidens konfysa begrepp om
militärväsendet och operationernas vacklande gång vållade
transporters afsändande fram och åter. Således trycktes
landtmannen dubbelt genom det höga generalitetets ovana
vid yrket. Öfver hufvud var hela norska fälttåget en
väfnad af osammanhängande kombinationer. I smärre
detachement lågo 17,000 svenskar spridda längs efter en
30 mils gräns. I hufvudlöst uppgjorda anfall bortplottrades 
det ena kompaniet efter det andra, ty högre än
kompanivis — kanske någon gång bataljonvis — vågade
svenska befälhafvarne aldrig sina fåkunniga försök.
Följden måste bli, att man nästan dagligen hörde omtalas,
huruledes norrmännen (som voro våra mästare i det lilla
kriget) afskurit och tillfångatagit de små korpser, man
skickade mot dem. Hela detta krig fördes med en lamhet, 
ett oförstånd, som berättigar till den slutsats, att våra
befälhafvare vunnit sitt avancement i hoftrapporna, men 
inte i läger. Dessa reflexioner voro emellertid vida öfver
min befattning på den tiden. Att de eviga motgångarna
härledde sig från chefernas okunnighet, föll mig inte in,
och i allmänhet tänkte jag alls inte på den saken;
föremålet för mina önskningar var att söka farorna i elden:
dit sträfvade jag med den lifligaste otålighet, utan att
bråka hjärnan med funderingar om operationernas mer
eller mindre duglighet.

Den 20 juni kom jag med mina konvalescenter till
Holmedals prästgård, hvarest, enligt mina instruktioner,
kommendringen borde upplösas och hvar och en få afgå
till sitt regemente. Men huru hade jag icke blifvit narrad
april! Högkvarteret var förflyttadt till Västra Ed på
Dalsland, för tillämnade rörelser på arméns vänstra flygel, och
ingen den ringaste pålitliga underrättelse om truppernas
ställning kunde fås. Alla voro skingrade och gångna från
trakten. Ett enda detachement af Närikes och Värmlands
regemente hade stannat kvar till magasinsbetäckning.
Officerarne rådde mig att gå öfver Stora Ed, då jag
emellanåt kunde aflämna de soldater, hvilkas korpser voro
posterade längs stranden af denna sjö, som sträcker sig
hela 6 milen nedåt landet. Svårast var att anskaffa båtar.
Kommissariatet hade lagt embargo på alla farkoster,
tjänliga för provianttransport, och jag kunde skatta mig
lycklig att få embarkera på en sådan, som just nu var under
inlastning, för att dagen därpå afgå. Under tiden slog
jag ned mina bopålar under botten af en spannmålsbod
eller ett sockenmagasin, där en halmbädd utbreddes; ty
ordentligt kvarter var inte här att tänka på, sedan det
ogena kommissariatet slagit under sig hvart enda logeabelt
kyffe. Det föll mig icke en enda gång in, att det kunde
vara annorlunda, emedan jag efter skilsmässan från Karlstad 
fått alltför starka lektioner i umbärandets skola, för
att en småsak, såsom bristande kvarter, skulle göra det
ringaste intryck. Här var dessutom fråga om blott en
enda natts bivuak, ty kl. 6 följande afton voro båtarna,
5 till antalet, fullproppade med knallpåsar och ärtsäckar.
Vi kallades ombord; men som norska gränsen på sina 
ställen utgör stranden af sjön Stora Le, så tilldelades
manskapet skarpa patroner, för att vid påkommande
behof kunna genom försvaret af provianten få visa skyldig
tacksamhet för passagen. Ovanligt var just icke heller
att norrmännen plägade snappa bort både provianten och
proviantkosten. Vår armé hade redan i detta hänseende
lidit rätt kännbara förluster.

Efter väl förrättad inskeppning gingo båtarna utan
dröjsmål till sjöss. Intet sätt att resa kunde med detta
förliknas. Lik en asiatisk despot på sin tron satt jag
här i allsköns bekvämlighet på en liten backe af fläsksidor 
och smörtunnor, rökande på min pipa i all maklighet 
under båtens stilla framskridande; här skakades hvarken 
kroppen, såsom vid marche-forcée på bondkärran, ej
heller marterades fötterna, såsom vid tågande. Omöjligt
kunde man färdas i mera ro och stillhet. Hade blott
funnits något att äta, skulle allt varit bra; men på
födoämnen hade vi rätt knappt, oaktadt lasten bestod af idel
matvaror. Manskapet provianterades för 5 dagar, men
såsom officer fick jag ingenting med af den sorten. — 
Hvar båt kommenderades af en underofficer och roddes
af 6 till 8 man, sekunderade af min kommendering, som
var fördelt på alla båtarna. Sakta framsmögo sig dessa
på den jämna vattenytan, under branta skogbeklädda
bergklyftor, som reste sig längs stranden i dyster
enformighet.

Rodden fortsattes hela natten. Först frampå
morgonen gingo vi i land vid en bondgård nära Trankils
kyrka. Där låg en afdelning af Dalaregementet för att
observera den midt öfver sjön belägna gränsen; men det
lustbaraste jag här såg, var ett original med grå
mustascher och grå syrtut, en kapten vid landtvärnet, med en
deciderad smak för finkel, hvaraf han klunkade i sig rätt
tappert utan att ändå bli plakat, så ofta han än anlitade
flaskan, antingen till blandning i kaffekoppen eller rent
och obemängdt; däremellan skämtade han med värdinnan
eller lekte med sin röda pudel, som så till vida liknade
husbonden, att han hade mustascher och var hjärtans ful. 

Vi gingo åter till sjöss på eftermiddagen och färdades 
hela natten, emedan rodden var mindre mödosam vid
denna än vid den hetare tiden af dygnet. Den 23 kommo
vi till en gammal gård, som innehade en postering af
Lifregementets husarer. Här tillbragtes midsommardagen,
och ändteligen den 25 inträffade vi i Västra Ed, hvarest
jag fick aflämna de flesta af konvalescenterna och
underrättades, att regementet stod vid Högsäter i Bohuslän.
Hoppet att snart vara vid målet var nu nära att
uppfyllas. Blott några timmar stannade jag i Västra Ed,
hvarifrån tågot skedde i sällskap med de soldater af
regementet, jag medfört från Karlstad, och ännu flera, som
samlats från olika sjukhus. Härifrån ledde vägen öfver
obanade fjällstigar till Louiseholms bruk, och så obanade,
att mitt ringa bagage måste transporteras i klöfsadel på
hästryggen. Nejden var den ödsligaste jag nånsin sett.
Den utgör en bergsgren af Kölen, som från norr till söder
skiljer Sverige från Norge. Men oaktadt bergsklättrandet
gick marschen ända raskt nog, under ledning af en
vägvisare; och efter en natts bivuak i bergen ankommo vi
till bruket middagstiden den 26. Här träffades en sjuk
kamrat, med hvilken jag tillbragte några timmar, samt
aftågade mot aftonen för att morgonen därpå kunna vara
framme.

Eko af de reveljslående trummorna genomljudade i
bergen, när det så länge efterlängtade lägret visade sig
vid stranden af en liten sjö helt nära Högsäter. Morgonsolen 
sken klar och vänlig på vattenytan. Ett högtidligt
lugn härskade rundtomkring. Ingen rörelse förspordes
ännu i lägret, som, med undantag trumslagare och poster,
syntes försänkt i djup hvila. Hela lägret utgjordes af
idel riskojor, i symmetrisk ordning rangerade på en sakta
sluttande backe. Till vänster invid vägen stodo 2:ne
skildtvakter utanför en större riskoja; där bodde öfversten, 
som, redan uppstigen, sett truppen nalkas och kom
emot mig. Efter behöriga frågor och svar tillsades mig
att låta manskapet gå till sina kompanier; och snart stod
jag alldeles ensam med en bonde, som skjutsat min 
kappsäck, ganska förlägen för min egen ringa person. Hvad
var att göra? Hvart taga vägen? Ingen kände mig, och
de flesta lågo ännu i sin ljufva slummer. En ordonnans
visade mig till majorens koja, men äfven han sof. Jag
nedsatte mig på ett torfsäte, för att afvakta hans
uppvaknande; och det dröjde icke länge, förrän en liten
spenslig, men fryntlig gubbe, med gråsprängdt hår och
mustascher, trädde ur kojan. Det var major Fredriksson, som
bad mig vara välkommen och som, efter något litet samtal, 
bjöd mig ingå i en annan riskoja där bredvid för att
sofva några timmar efter nattpromenaden. Där inne låg
en ung officer i kläderna, på bara marken, och snarkade
i godan ro. Jag lutade mig också ned, men sofva kunde
jag inte, därtill kände jag mig alldeles för varm
omkring hjärtat! Ändteligen stod jag på den punkt, dit
min fantasi så länge burit mig: inbillningens drömmar
gingo i fullbordan, jag var soldat, och ännu bättre — jag
började min soldatbana under brinnande krig! Framtiden
vinkade belönande emot, och själfva de mödor, jag redan
lärt känna såsom mitt stånds oskilaktiga följeslagare,
förskräckte mig alls inte; jag var dem fullkomligt vuxen.
Tvärtom blef dragningskraften dubbelt starkare, när det
gällde att genom faror och försakelser vinna utmärkelser
och befordran! Allt förekom mig så leende, så glädtigt!
Ack! Adertonåriga ögon, lifvade af hoppet, måste
ofelbart skåda föremålen genom hänryckningens prisma! En
enda omständighet saktade något förtjusningen: jag var
blyg, såsom man vanligen är vid första inträdet i världen,
och jag hade gärna sett bekantskapen gjord med mina
nya kamrater; men äfven häruti var lyckan mig blid. — 
Efter någon stunds förlopp rörde sig den sofvande, sträckte
sig, satte sig upp och fixerade mig. Vi explicerade oss
å ömse sidor. Han var regementets 1:ste adjutant. Genast
förde han mig omkring till flere af kamraterna, hvilka
alla räckte mig handen med det förekommande och
öppenhjärtiga uttryck, som är så vanligt hos svenska
krigsmannen. Detta hjärtliga emottagande häfde en tyngd
från mitt bröst. Jag var strax hemmastadd bland 
kamraterna. Vid ordernas expedierande fram på dagen blef
jag anställd till tjänstgöring vid 1:ste majorens kompani,
hvars chef, kapten Schewen, tillbjöd mig bo i sin riskoja,
tills en dylik för min räkning hunne uppsättas.

Jag var nu ordentligt installerad, vänskapsfullt
mottagen och skulle börja gradpasseringen vid nästa
vaktombyte af förposterna, hvilket ombyte plägade ske hvar
tredje dag och denna gång inföll dagen efter min
ankomst till lägret. Under tiden vandrade jag omkring för
att bese allt. Mycket hade jag väl läst om läger och om
fältlefnaden, men första anblicken af hvad jag här hade
för ögonen öfvertygade mig, att tryckta beskrifningar och
verkligheten äro himmelsvidt åtskilda saker. Här funnos
hvarken tält, trossekipager eller lägerplats efter alnmått,
hvarom herrar militärförfattare ordat vidt och bredt. En
förenklad taktik har omkullkastat alla dessa djupsinniga
lärdomar. Man hade lärt sig gå i fält utan toilett, bord
eller annat vällefnadens husgeråd; och man befann sig
lika bra i en simpel bivuak som fordom i väl möblerade,
rymliga tält, uppradade i en viss regelbunden ordning.
All vår bekvämlighet i lägret vid Högsäter inskränktes
däremot till de allra simplaste hyddor af riskvistar och
torf, med sängar af granris på bara marken eller på sin
höjd af björkkvistar, flätade mellan horisontellt lagda
stänger en fot från jorden; därtill bord och bänkar af torf,
och vidare ingenting utom några från grannskapet
anskaffade kokkärl och tallrikar. Det förstås, att man vid
infallande regn icke kunde vara torr uti dessa kojor, som
man gifvit sig föga tid att bygga bastant. Hvar riskoja
beboddes af en eller flere officerare, men manskapet låg
dussintals i sina. Så pass rättade sig likväl lägret efter
reglementets föreskrift, att symmetri var iakttagen vid
riskojornas uppsättande i ordentliga kompanigator. Endast
gevären voro egentligen vårdade. Dessa uppställdes
omsorgsfullt under en afhuggen och i torfbädd nedsatt gran,
hvars lummiga kvistar skyddade för väta de omkring
stammen uppradade gevären.

Lägret för Västmanlands regementes 1:sta bataljon 
intog en liten backe invid landsvägen, som öfver Vassbotten 
går inåt Norge. Andra bataljonen däremot låg bakom
i en däld, på några hundrade alnars afstånd, och på en
slätt närmare Högsäters by var en bataljon jämtlänningar
förlagd. I själfva byn låg en liten postering västgöta
dragoner samt våra sjuka jämte trossen. Hela denna
styrka, detacherad från västra arméns 4:de brigad,
kommenderades af vårt regementes öfverstelöjtnant, öfverste
Brändström.

Västmanlands regemente var här tämligen fulltaligt
och väntade dessutom en ytterligare tillökning genom
vargeringsbataljonen, hvilken, såsom nyorganiserad och
icke fullt exercerad, ännu ej fått rycka i fält.
Vargeringsbataljonerna uppsattes blott under kriget, på sådant
vis, att två soldatnumror måste gemensamt anskaffa en
tredje karl, hvarigenom hvart regemente ökades med en
bataljon eller 600 man; men så väl officerare som underbefäl 
förökades icke, och däraf hände, att befälet blef
otillräckligt: ty då, efter indelningsverkets plan, befälet
vid ett regemente beräknades till 8 kompanier, måste nu
detsamma fördelas på 12 musketör- och 1 jägarkompani,
som utgjorde alla tre bataljonernas styrka på krigsfot. — 
Första bataljonen var starkast, emedan jägarkompaniet,
sammansatt af utvaldt manskap ur båda bataljonerna,
tillhörde densamma. Styrkan vid denna tiden var 12
officerare och ungefär 500 underbefäl, musik och manskap.
Regementets 1:ste major, Fredriksson, kommenderade
bataljonen. Den andra däremot, under befäl af äldste
kaptenen vid regementet, Leijonflycht, hade 8 officerare och
omkring 450 underbefäl och manskap. Vargeringsbataljonen 
kommenderades af regementets 2:dre major, Stjernstam, 
jämte 10 officerare och ett visst antal därtill
utsedda underofficerare.

Västmanlands regemente hade ett långt, resligt
manskap och en ypperlig militärisk takt. Det hade icke
längesedan egt till chef den några år förut afsomnade
hertigen af Östergötland, konungens farbror, och bibehöll ännu
vissa stolta minnen af de företräden ett så förnämt 
chefskap hade beskärt regementet. Sträng disciplin,
noggrann gevärsexercis och den orubbliga stillhet i ledet,
hvilken ansågs obestridligt nödig för soldatens fullbildade
hållning, voro egenskaper, hvaröfver regementet med skäl
bröstade sig. Ännu citerades med ett slags fåfänga,
tillräckligen karaktäriserande tidehvarfvets militärlynne,
huruledes hertigen under exercisen en het sommardag
varseblifvit en bröms, som behagat fästa sig på en soldats näsa,
utan att den arma karlen igenom minsta ryckning vågade
afskaka den pinsamma näspärlan, änskönt bloden droppade 
ned på remtygen och han var färdig att afsvimma,
för hvilken manhaftiga uthållighet soldaten efter en god
stunds åskådande gunstbenäget hugnades med skänken af
en dukat. Denna anekdot, som efter min tanke endast
vittnade om en furstlig känslolöshet, anfördes emellertid,
jämte flera dylika, såsom bevis för truppens förträfflighet.
Man klagade, att den gamla stammen årligen minskades
och att nykomlingarna voro af för klumpig natur att kunna
formas till likstämmighet med de äldre. Sant var också,
att dessa veteraner från den gyllene åldern bortsopades
rätt kapitalt. Förra året hade en utvald bataljon deltagit
i Stralsunds belägring, hvarvid den fick artiga åderlåtningar, 
och det var närvarande krig förbehållet att förtära 
resten af det gamla, under hertigligt inflytande danade
manskapet. — Hvad officerskorpsen beträffar, räknade den
många ovanligt bildade och instruerade män, utmärkta
genom en belefvad, älskvärd umgängeston; och för en
yngling var det en sann lycka att vid inträdet i världen
få börja banan i en krets, där den inbördes vänskap, som
bland krigsmän heter kamratskap, på det hjärtligaste
räckte honom armarna. Det förstås, att inte alla voro
helgon: en och annan pojkaktig, dumdristig gynnare fanns
väl också här; och så länge råhet och kitslighet ansågos
såsom prerogativer för krigsståndet, blott man alltid var
redo att med värjan förfäkta sina vindböjtlerier, kunde ej
heller sådana egenskaper saknas i någon officerskorps.
Men pluraliteten ibland Västmanlands officerare tillhörde
uteslutande en redbarare klass. Däremot kan inte nekas, 
att ju äfven hos dem mycken inbilskhet regerade, till ex.
i den ton, som enkannerligen vidhängde alltifrån den
kungliga chefperioden, att nämligen snegla med ett visst
moquerie åt allt, som på något sätt afvek från de vid
Västmanlands regemente vedertagna plägseder, äfvensom att
tro sitt regemente allena i fullkomlighetens tillstånd.

Om aftonen den 28 juni samlades 300 man af båda
regementena under en kaptens befäl för att aflösa den
½ mil längre fram i ett pass mellan bergen vid gränsen
stående fältvakten. En sådan vakt räckte tre dygn.
Härvid började min gradpassering såsom soldat. Värjan och
officerstecknen kvarlämnades i lägret; jag mottog ett
gevär, ett bantlär med 60 skarpa skott och intog min
plats på högra flygeln i soldatledet. Framkommen till
fältvakten, gjorde hufvudstyrkan halt, aflöste förposterna, och
den gamla vakten fick återvända till lägret. Jag blef
kvarhållen vid vakten, där vi om natten lågo på marken
invid de kopplade gevären.

Följande dagen förflöt utan äfventyr. Som vädret
var regnduskigt, togo officerarne sin tillflykt till en
riskoja, uppförd på en bergskulle. Dit kom en kronofogde
från trakten, en älskare af det ädla raffelspelet, och
såsom ämabla värdar skyndade kamraterna att arrangera
ett parti, hvarvid hände den gode herrn det missödet att
med rensopad bröstficka få återresa hem. Under spelet
var jag blott en stilla åskådare. Hvarken då eller
sedermera, under min tjänstetid erfor jag ringaste håg för
spel, hvilket också kom mig väl till pass, emedan på
den tiden funnos ganska många öfverdådiga spelare vid
regementet, hvilkas exempel troligen fört mig långt, om
jag känt någon böjelse att beträda denna slippriga bana.

Efter att ej på första dygnet blifvit använd till
annat än patrullering, blef jag kvällen därpå beordrad att
posta på vedettkedjan, där hvar rote eller post utgjorde
3 man, af hvilka en alltid postade, medan de andra
hvilade, eller om natten patrullerade mellan närmaste
vedetter. Natten förflöt lugnt; men i detsamma solens
första strålar förgyllde grantopparna den 30 juni, och just 
som jag intagit postpasset, hördes till vänster om oss ett
häftigt utropadt: Verda! hvarpå genast följde ett skott
— så ett till — ett tredje, och nu var leken börjad, i
det skogen tiofaldigt återljöd af smällarna. Mina
postkamrater grepo yrvakna till gevären med utropet:
Baggen är här! — ett öknamn hvarmed soldaterna utpekade
norrmännen. Hela vedettkedjan kom i hastig rörelse, och
trumman ramlade vid fältvakten. Anfallet skedde på
vänstra flygeln, där jämtlänningarne voro posterade; men
det dröjde icke heller länge, förrän äfven rödrockar
visade sig framför oss; och i samma ögonblick de uppträdde
på scenen, spriddes gevärselden längs hela kedjan. Se så,
nu var den efterlängtade stunden inne! Äran, denna
gudomlighet jag så länge åkallat, tillvinkade mig uppmaningen 
att uttaga min portion af hennes gåfva! Jag dröjde
likväl. Den oförmodade, plötsligen påkomna bardaleken
gjorde mig något försagd. Dock sansade jag mig genast,
och den ovillkorliga bestörtningen blef ej långvarig. För
öfrigt felades inte utväg att skingra den. Jag tog mig
före att lossa skott på skott, visserligen utan att därmed
skada andra föremål än enbuskarna framför vår front, men
jag gjorde som de andra. Då och då uppenbarade sig en
eller annan fiende mellan träden nedanför den sluttning
vi intogo, smygande från ett träd till ett annat, liksom
hade han roat sig med leken „låna eld“. Härunder aflossades 
gevären mot oss, och kulorna voro rätt hörbara; de
flögo öfver våra hufvuden, pipande i öronen detta hvisslande 
ett ljud, som aldrig går ur ens minne, sedan man
väl en gång hört det. Men skjutandet upphörde inom tio
minuter. En fientlig trupp hade råkat komma oss för
nära och drog sig tillbaka, efter att hafva sårat 2 af de
våra och lämnat oss en blesserad fånge. Alltsammans
var utan ringaste betydelse; det stannade vid en af dessa
i krig så vanliga tillfälligheter, hvilka ej en gång kunna
hedras med namnet skärmytsel. För mig hade den likväl
det anmärkningsvärda, att min första soldatvakt blef
också min invigning i krutröken.

Den 1 juli om aftonen blefvo vi på öfligt sätt 
aflösta, men tillika anbefallda att kvarstanna för att, i
förening med en större ur lägret utryckt styrka, företaga en
rekognoscering, som vår chef ämnade anställa öfver
gränsen vid Vassbotten, framåt Erningsdalen på
Fredrikshallsvägen. En timme efter midnatt sattes kolonnen i
rörelse under noga iakttagen tystnad. Vi vandrade på
en skogsstig, rikligen öfverströdd med sten och
skogsrötter, medan det större detachementet följde landsvägen;
men snart upptäckta af fienden, som med våra jägare
växlade några skott, fick vårt företag en snöplig ända.
Emellertid lyckades vi framtränga till en liten norsk gård,
hvarest en underofficer och 2 norrmän, instängda i stugan,
blefvo gjorda till fångar; och med dessa troféer återvände
vi fram på morgonen till lägret, dit vi anlände med lång
näsa, under hemmablifna kamraters gyckel öfver den
misslyckade expeditionen. Försäkra kan jag dock icke, att ju
[ej] denna tilldragelse uti tidningarna blef framställd såsom
något mirakulöst; ty på den tiden utmålades i rapporterna
de allra största bagateller såsom hjältedater, helst när,
liksom vid detta tillfälle, det gällde en favorit hos general
en chef.

Min gradpassering gick ganska fort, hvartill bidrog
det stora behofvet af officerare. Vid nästa fältvakt var
jag redan avancerad till korpral, och därmed upphörde
utan vidare omständigheter tjänstgöringen i lägre grader.
Min kapten var ensam officer vid kompaniet och fick
mig således oförtöfvadt förordnad till biträde.

Lägerlifvet var bra enformigt. Det delades mellan
tjänsteplikter och hushållsbestyr, det senare ända därhän
att nödgas stiga ned till kökstillredelser för att
tillbörligen fylla magens kraf. På lifsmedel var föga tillgång,
dels emedan Bohuslän är ett fattigt, glest bebodt land,
dels emedan föregående trupper, under flera månaders
husserande i orten, hunnit bortsopa allt ätbart. Att få
köpa ett får eller en get var redan en raritet; högre
kunde man aldrig sträcka pretentionerna. Vi egde
således ingen annan utväg än att, lika med soldaterna, lefva
af proviantportioner, hvilka tämligen ordentligt utföllo 
hvar femte dag, ock hvars värde i penningar afdrogs vår
kontanta aflöning vid månadens slut. Proviantutdelningen
bland manskapet var ett särdeles lifligt och därjämte
roande skådespel. Om det förut var aldrig så dödt och
tyst i lägret, kunde man vara förvissad om, att vid
proviantens ankomst alla med en hast kommo på benen och
under mycket sorl skyndade till kompanigatorna, den
vanliga tummelplatsen för själfva delningen. Där
uppstaplades i sina högar hvart kompanis tillvägda kvantitet
af bröd, fläsk, kött, ärter m. m., hvilket öfvertogs af
soldaterna till delning i så många lotter som antalet af
tjänstgörande personalen inom korpralskapet. Sedermera
lottades på det viset, att en karl vände ryggen åt
mathögarna och tillfrågades af korpralen, som pekade på en
hög: „Hvem ska ha?“ då karlen genast nämnde ett namn,
och den nämnda anammade sin andel. Det var en riktig
förlustelse att beskåda, först och främst huru noga
hvarenda matbit synades, tummades och afnöps för att i
görligaste mån bli lika öfverallt, och sedan själfva lottningen
efter nummerrullen. Soldaterna förrättade proviantdelningarna 
med särdeles öm beställsamhet; det sågs solklart,
att det för dem var ett kärt bestyr. — Hvad beträffar
matvarorna, så bestodo dessa i bastant föda: knallar, ett
syrligt, torrt bröd i form af en skorpa, till hvars
förtärande erfordrades bergstarka tänder, men som blef
ganska mört och handterligt efter vederbörligt neddoppande
i vatten; därtill salt fläsk och kött, sill, ärter, gryn, smör.
— sådana voro hufvudingredienserna, hvilka kunde
anrättas efter behag; men våra icke särdeles konstförfarna
kockar mäktade inte åstadkomma andra än de allra
enklaste anrättningar, mestadels ärtsoppa och gröt. Med ett
ord: svält erforo vi visst icke, men måltiderna voro bland
de torftigaste i sitt slag. — Omkring kokgroparna,
anlagda bakom lägret, råkades alltid muntert sällskap. Där
bortpratades de lediga stunderna i afvaktan på mattimmen, 
där fejades gevären, där rengjordes och putsades
munderingspersedlarna: och soldaterna valde gärna där i
grannskapet sin plats för alla sina förrättningar. Efter 
mörkningen var det särdeles roligt att från något afstånd
observera den lifliga effekten af eldarna, som flammande
belyste de dunkla människoformerna, i orediga grupper
omgifvande lågan. Alla morgnar efter reveljen, och kvällar 
före tapto, uppställdes kompanierna till korum. En
man framkallades att göra klockarefunktion. Han
uppstämde ett par psalmstumpar med ackompanjemang af
hela kompaniet i korus, läste därpå några böner, och
ceremonin ändades med befälhafvarens utrop: Gud bevare
konungen! hvari hela klungan instämde.

För öfrigt var tjänstgöringen i lägret mycket litet
maktpåliggande. Efter tur kommenderades läger- och
fältvakten, men större delen af tiden förnöttes i hvila.
Man sof, man pratade, man åt, och nästa dag fortsattes
samma lefnadssätt. — 

En bland manskapets viktigaste sysselsättningar var
upplappningen af den luggslitna, adertonåriga beklädnaden, 
som naturligtvis borde vara i skral författning efter
så långvarig slitning. Många gånger omsydd, ändrad och
lappad vid flera uniformsförändringar, var det nu kinkigt
nog att hålla den någorlunda snygg. Den blå grundfärgen, 
från början härstammande från oäkta indigo, hade
antagit en öfvergång till blågrått, som likväl något
förhöjdes af icke länge sedan tillkomna gula kragar och
uppslag. Den nya, grå uniformen, som enligt generalordern 
skulle anläggas af hela armén, var visst färdig för
vårt regemente; men densamma, som vid min affärd från
Västerås medföljt i packlårarna, hade i anseende till
transportens svårighet kvarstannat i Karlstad. Under tiden
måste soldaterna hjälpa sig så godt de kunde med den
gamla, hvaraf det bästa var kapotterna, ehuru äfven dessa,
af åldrig slitning och flera modellförändringar försämrade,
inte just lofvade stor uthållighet.

Det gick för resten strängt till i lägret. Öfverste
Brändström hade nyligen blifvit regementets
öfverstelöjtnant och kommenderade det under kriget i stället för
chefen, general Friesendorff, en utlefvad gubbe, oförmögen
till annat än att kvittera lönen. Öfverste Brändström 
egde en vacker, robust figur, men de brutalaste seder.
Bildad till den post, han nu beklädde, under mångårig
platsmajors tjänstgöring i hufvudstaden, medförde han
därifrån en särdeles smak för de barbariska vanor, som i
Stockholm voro nödvändiga för att säkert hålla tömmarna
bland garnisonen, på den tiden nationens afskum, men som
bland indelta, rättskaffens och medgörliga soldater voro
både vederstyggliga och ändamålslösa. Utom det, att det
dagliga pryglandet var i högsta måtto motbjudande, var
det på köpet högst sällan rättvist, hvilket kom däraf, att
herr öfversten plägade styrka sitt mannamod förmedelst
de starkaste likörer han kunde öfverkomma, hvarigenom
han blef somligas plågoande och andras åtlöje. Därtill
hörde äfven, att man sällan råkar en människa med
retligare lynne: den minsta motsägelse satte hans galla i
jäsning, och hans agg räckte i evighet. Således var ej
underligt, om han afskyddes af officerarne och hatades af
soldaterna både för sin dryckenskap och för sin ilskna,
pedantiska stränghet. I senare fallet var han lika nyckfull 
som orimlig. — Så hade han t. ex. befallt, att ingen
af oss utan hans speciella permission finge gå öfver till
andra bataljonen, ehuru lägret låg ungefär 200 alnar från
vårt eget. Vi åtnöjde oss därföre för det mesta att
kvarblifva, lik fångar, på vår bataljons lägerplats; och jag för
min del var ingen enda gång hos jämtlänningarne, utan
bekikade blott på afstånd, huruledes dessa officerare hvar
morgon sutto i solen utanför sina riskojor med röda
filtmössor på hufvudet. — Till byn Högsäter kommo vi aldrig,
med mindre vi hade någon kommendering dit i och för
bestyr vid trossen, som därstädes var stationerad.

Ett par gånger voro båda bataljonerna sammandragna 
till exercis, hvarvid fanorna saknades, ty dessa
voro kvarlämnade hemma i provinsen, insatta uti Västerås
domkyrka, mindro af fruktan för deras möjliga exponerande, 
än för det så brukades på den tiden, när ett
regemente ryckte i fält. — Jag hade vid exercisen tillfälle
att förvissas, huru angeläget är att icke allenast läsa utur
böcker, utan äfven genom praktiken exequera hvad man 
läst. Manövern efter reglementet hade jag väl i
hufvudet, men visste ändå inte att riktigt föra min pluton
första gången jag stod i linje, utan måste såsom mentor
begagna den gamla korpralen, som stod bakom mig i
plutonluckan, och som säkert aldrig läst en rad i
reglementet, men det oaktadt var bättre hemmastadd i
evolutionerna än herr fänriken själf.

Tre veckor försvunno ganska hastigt. Kamraterna
klagade immerfort öfver ledsnaden och öfver de
galenskaper, som brukade följa på öfverstens rus; och som
ruset dagligen förnyades, togo galenskaperna ingen ända.
Man var högeligen missbelåten. Jag däremot tyckte allt
var förträffligt; förargelsen rörde mig föga, matanrättningarna 
hade visserligen kunnat vara bättre, men jag var
icke kräsligt uppfödd, och jag fann mig således tämligen
belåten med hvad som vankades. Den militära
tjänstgöringen harmonierade för mycket med de önskningar
jag alltid hyst, för att jag icke med största ifver skulle
omfatta tillfället att fullgöra hvad min plikt tillhörde.
Här i lägret, under oafbruten ordning och sträng tillsyn,
var just rätta stället att inhämta och vänja sig vid
detaljerna af truppens behandling och vid den punktlighet
och hörsamhet, som utmärker militärväsendet. Jag var
riktigt i mitt element.

Vid denna tid inträffade händelser, som helt
oförmodadt gåfvo vår verksamhet en förändrad riktning.
Lyckan tycktes för ett ögonblick le mot de tappra
finnarne. Efter Sveaborgs fall hade fienden skyndsamt
inkräktat hela Finland med undantag af de norra länen; men
några lyckliga träffningar i Österbotten, förnämligast de
vid Siikajoki och Revolax, hade gifvit sakerna en ny
vändning, hvarigenom det blef möjligt att återtaga
offensiven å svenska sidan. Under loppet af sommaren blefvo
ryssarne öfverallt tillbakaträngda. Trupperna i Savolax
skickade redan ströfkorpser öfver ryska gränsen, och
strandarmén marscherade söderut för att räcka handen åt
åländska fördelningen. Törhända skulle tillräcklig
undsättning af manskap och krigsförnödenheter ännu frälst 
landet, om ledningen af vår krigsadministration råkat vara
i bättre händer; men senfärdigheten och halfmesyrer
fördärfvade allt. Emellertid utfärdades order till en del
regementen på norska gränsen att ofördröjligen skynda
finska armén till hjälp, däribland också Västmanlands
regemente. Vi hade tillika den tillfredsställelsen att bli
kvitt den förhatliga öfverste Brändström, som kvarstannade 
vid västra armén under sin höga vän och gynnare,
general Armfelt. Redan denna omständighet prisades
såsom ett godt förebud.

Första bataljonen afmarscherade från Högsäter sent
om aftonen den 24 juli för att begagna nattens svalka; den
andra skulle följa efter om några dagar. Vägen togs förbi
Nafverstad, hvarifrån vi följande dagen aftågade för att vid
Svarteborgs gästgifvaregård komma upp på stora landsvägen 
från Svinesund. Vi behöfde blott första dagen gå
till fots; uppbådad kronoskjuts stod oss sedermera till
hands längs hela vägen genom Sverige.

Denna resa eller, rättare sagdt, denna galoppad från
norska gränsen till Grisslehamn kunde med skäl räknas
till våra vedervärdigheter. Det eviga bestyret vid
skjutsombytena, innan soldaterna intagit nya åkplatser, den
oupphörliga fruktan för deras gevärs skadande och deras
persedlars kvarglömmande eller borttappande, det odrägliga 
dammet, upprördt af så många hundrade hjul och
hästfötter, som insvepte oss i ett ogenomträngligt moln,
på vippen att kväfva en stackare — allt detta utgjorde i
sanning ett ganska bedröfligt helt.

Första nattkvarteret var Uddevalla. Denna stad,
nyligen härjad af en gruflig eldsvåda, var åter uppstånden
ur ruinerna till ett trefligt och snyggt utseende. Den
var vårt sista ordentliga kvarter under hela färden, där
man riktigt fick hvila ut och hann äta sig mätt. Alla
andra kvarter voro så långt ur vägen, att vi officerare,
efter att hafva sörjt för manskapets inkvartering, måste
se större delen af natten försvinna, innan vi hunno fram;
och vid första dagning voro åter alla till vägs. Mig
träffade dessutom den motgången, att min kapten, med 
hvilken jag åkte tillsammans, hade en oöfvervinnelig passion
för söl, hvarigenom vi alltid voro efter alla andra; än
dröjde han för att äta och dricka, än för att spegla sig i
glansen af någon rödblommig tärnas fagra ögon. Städerna
voro i synnerhet retande för honom: därifrån ville han
högst ogärna; men lyckligtvis passerade vi få städer.
Denna hans vurm för tidspillan vållade emellertid, att vi
sedermera, för att hinna fatt kompaniet, måste flänga af
i fyrsprång, under skjutsböndernas högljudda svordomar.

På detta vis passerades Västergötland, Närike och
Västmanland utan att det ringaste hinna bese landet,
hvarigenom vi jagade fram i ordets strängaste bemärkelse. 
Den 30 juli kom bataljonen till Västerås, men så
långt inpå natten, att vi hart nära fått ligga på gatan,
ehuru vi bort räkna på att bli emottagna med öppna
armar uti hufvudorten af regementets hembygd.
Vederbörande auktoriteter hade likväl gått till sängs och med
dem vårt hopp om inkvartering. Ändteligen mot
morgonen, när man hunnit skaka de goda herrarne ur
sömnen, fingo vi i vår ordning njuta en kort hvila: och till
försoning för den så sent oss tilldelade inkvarteringen
inbjödos officerarne före afresan på déjeuné hos
tillförordnade landshöfdingen, baron Bennet, vårt regementes
forna öfverstelöjtnant.

Den 1 augusti passerades Uppsala i största skyndsamhet, 
och den 2 middagstiden anlände vi till Grisslehamn, 
ett kalt, ödsligt och fult ställe, med en telegraf på
högsta toppen af ett berg, en vårdkase på ett annat, och
i bakgrunden det blå, svallande hafvet, som jag här
första gången skådade. Åt hafssidan syntes mycket tydligt
Signilskär, dit man räknar 3 mil, och bakom detta, längre
bort, lik en blå dimma den delen af Åland, som kallas
Eckerön.

Embarkeringen på färdigliggande roslagsskutor
företogs samma dag. Ett halft kompani packades hop på
hvar skuta, trångt — det förstås, ty 60 à 70 man lågo
inom relingarna i dessa odäckade farkoster, hvarftals
liksom sillen i en tunna. Åt befälet inrymdes kajutan, där 
snusk, trängsel och vedervärdig stank hjälptes åt att göra
vistandet bra otrefligt; också sökte vi hellre våra
hviloställen ofvanpå kajuttaket, med risk att af storseglet
sopas i ansiktet.

Följande morgon gingo skutorna till segels; men
hade landresan skett hufvudstupa, så blef nu seglatsen
en motsats till den förra. Skrala vindar och klent
sjöfolk åstadkommo gemensamt denna senfärdighet. Man
vågade sig inte ut på hafvet, utan följde försiktigt
kusten åt, så länge man möjligtvis kunde följa den, och
hamn söktes stundeligen. — Vistandet ombord var
emellertid något alldeles nytt för mig. Den, som aldrig gjort
någon sjöresa, förefalla de högst kuriösa den där
ständiga vaggningen och krängningarna, hvarvid tycks råda
så mycken osäkerhet, att man fruktar fartyget med hela
tillhörigheten skall ramla öfver ända.

Redan middagstiden ankrades utanför Öregrund, där
vår ankomst beredde en förfärlig uppståndelse. Staden
ockuperades af den Lifregementets vargeringsbataljon, jag
förliden vår sett i Västerås; och som befälhafvaren
inbillade sig, att de beväpnade seglarena kunde vara fiender,
började larmtrumman dåna på gatorna. Garnisonen trädde
i gevär; en båt kom försiktigt utsmygande på rekognoscering. 
Men stillheten inträdde ånyo i staden efter gjord
bekantskap med ankomlingarne. Vi uppehöllo oss blott
öfver natten i denna hamn.

Därifrån seglades åt Gefle, dit vi likväl inte
anlände förrän den 6 i anseende till de många dagliga
landningarna i skärgården. Nu måste provianteras och
en hop sjuka aflämnas. Således ny ankring, en half mil
utanför fästningen Fredrikskans eller en mil från
staden. Stränderna omkring den djupt ingående hafsvik,
som utgör inloppet till Gefle, betäckas af täck löfskog,
rätt trefligt och intagande. Här och där emellan löftopparna 
framtittade ett rödt tegeltak eller åtminstone ett
torftak med hvit skorsten; och vi, trötta af sjöskvalpningen, 
voro icke sena att söka härbärge under ett af dessa
tak, som lofvade ojämförligt mera än kajuttaket vare sig 
ofvan eller under. Också mottogos vi i ett tämligen
osnyggt fiskartorp, sedan skutorna lagt i land, för att
manskapet skulle få röra sig på landbacken. — Staden
besökte jag icke, men däremot Fredrikskans, som för mig
hade den märkvärdigheten att vara den första fästning
jag skådat i verkligheten, sedan jag i flera år studerat
konsten att bygga och förstöra fästningar.

Några dagar förgingo stilla; men platt intet att göra,
ett trångt hål att bo uti, och till morgon, middag och
kväll bara fisk, förnämligast strömming, blef slutligen
tråkigt nog. Vi längtade bort. Order hade ankommit, att
bataljonen skulle gå upp till Hernösand längs kusten och
sedermera segla öfver hafvet till Kristinestad att söka
förening med general Vegesachs korps, som borde inträffa
i grannskapet af samma stad för att stöta till finska armén.
Från Finland ingingo alltjämt goda underrättelser. Alla
längtade också högeligen dit för att med det snaraste få
deltaga i krigshändelserna.

Den 10 gingo vi åter till sjöss, men seglingen blef
icke långvarig; redan följande dagen inföll en stiltje, den
rospiggarne begagnade för att på nytt söka den kära
ankringsplatsen. Således flyttades vi i flera dagar från
den ena holmen till den andra, alla lika kala, lika ödsliga,
utan träd eller vegetation. Ändteligen inlupo vi den 15
i Hernösands hamn under hällande regn. Hit hade spridt
sig ett rykte om 2,000 norrmäns infall i Jämtland, där
man blott kunde disponera några nyexercerade bataljoner 
till försvar. Öfverläggningar förehades att skicka
oss till norrmännens fördrifvande, och till en början lät
man oss landstiga, och vi inkvarterades i Hernösand.
Landshöfdingen gaf middag och biskopen déjeuné åt
officerskorpsen. I allmänhet visades oss utmärkt artighet
äfven af stadsbor, som inte hörde till ämbetsmännen.
Månne man verkligen fruktade, att danskarne skulle våga
en marsch af minst 30 mil för att besöka kustlandet?
Så såg det åtminstone ut. Bataljonen affärdades med
kronoskjuts, eller så kallad marche-forcée, den 18 middagstiden 
och anlände om natten till Sundsvall efter en kort, 
men besvärlig resa i de grufliga Medelpadsbackarna och
en långsam färjpassage öfver den breda Indalsälfven.
Imponerande skönt är detta alpland med sina vackra
dalar mellan skyhöga berg. Att där finnes god tillgång
på byggnadsmaterialier, intyga de prydligt byggda
gårdarna med sina rymliga, merendels två våningar höga
boningshus.

Sundsvall, som 1803 afbrann i en häftig eldsvåda,
var nybyggdt, reguljärt, med breda gator, och husen hade
ännu icke fått det rödfärgade skick, hvilket utgör liksom
en uniform för svenska småstäderna; de gåfvo i sitt ljusa
tillstånd en glad anblick. Många tomter lågo ännu
obebyggda. Stadens belägenhet i en djup däld, innesluten
af oändligt höga berg, är annars inte särdeles behaglig.

Efter 2 dagars väntan på det nödiga hästantalets
hopsamlande — som inte var så snart gjordt i dessa glest
bebodda trakter — fortsattes kosan på Jämtlandsvägen
genom den dal, hvari Njurunda älf framrinner — en den
skönaste nejd man kan tänka sig, uppfylld af snygga,
fryntliga gårdar, små åkergärden och vidsträckta, leende
ängar, hvilkas ljufva, gröna färg gladde ögat. Öfver
alltsammans utbredde en härlig sommarsol sin milda,
lifgifvande glans. Det var en vällust att resa här, helst det
skedde makligt, utan fjäsk. Men detta nöje blef inte
långvarigt. Vid Borgsjö, 8 mil från Sundsvall, mötte
nyheten, att norrmännen dragit hem igen; således var resan
numera öfverflödig. Vi stannade i bivuak öfver natten
och återvände följande dag till staden för att därifrån
fortskaffas till Finland. Under förberedelserna till
embarkeringen framlefde vi en vecka i maklig ro uti Sundsvall, 
trakterade oss med åkerbär (som här fås i öfverflöd),
med hjärpar, rentungor och andra Norrlands läckerheter.
Där fanns i staden en öfverste Engelbrechten, hvilken i
egenskap af generaladjutant kommenderade alla trupper
af norra fördelningen, men som mindre intresserade sig
för det krigiska än för det, som hörde till köket. Han
var en riktig matsmältningsmaskin och bar välbeställdt
syn för sägen med sin tjocka mage och sin dubbla 
isterhaka. Också föregick han oss tappert med godt exempel
i ätandet, helst sedan han nu med fördubblad aptit
återkommit från Jämtland, där norska invasionen påkallat
hans närvaro. De för spel nitälskande kamraterna åter
hade äfven sin ro tillfredsställd i sällskap med en
brukspatron från orten, stor spelamatör, som talte i näsan och
syntes i hög måtto skral, men som aldrig lusiterade vid
något slags spel och därföre firades af vissa bland de våra.

Under beständigt sus och dus försvann den ena
dagen efter den andra. Auktoriteterna voro nu tämligen
liknöjda om oss, sedan fruktan för norska fejden blifvit
aflägsnad. Men det var heller icke lätt att skaffa oss
öfver hafvet; på fartyg var väl ingen brist, men dessmera 
på sjöfolk. Slutligen förhyrdes ett stort, tremastadt
skepp jämte en skuta, med besättningar af Västerbottens
landtvärn, hemma vid kusten och således ansedda
sjövana. Tre musketörkompanier tillika med jägarne
inskeppades på det större, och det fjärde kompaniet på det
mindre fartyget. Man lade ut, men vid så knapp vind,
att afseglingsförsöket måste öfverges; man kunde inte
komma utom skärs, utan nödgades vända om till hamnen.
Truppen förblef ombord; men den, som önskade det, fick
gå i land, en uppmaning, som inte gjordes förgäfves, ty
på skeppet lågo vi högst illa: i kajutan logerades två
officerare och i skeppsskrofvet under däck allt
underbefäl och manskap. Nya trupper anlände samma dag
från Åland, nämligen ett par bataljoner östgöta landtvärn 
under öfverste Sköldebrands befäl. De hade slagits
i södra Finland vid ett af de många fantastiska
landstigningsförsöken och medförde sådana lätt blesserade,
som snart voro åter tjänstbara. Dessa trupper, så till
sägandes nyss komna ur elden, intresserade mig innerligen, 
och med hemlig afund betraktade jag en officer, på
hvars hatt syntes hålen efter en genomgången kula. — 
Den krigiska och hurtiga takten hos dessa nybakade
soldater var för öfrigt öfverraskande. Under mera erfarna
befäl skulle de snart kunnat täfla med hvilka gamla
krigsbussar som helst; men ett oförlåtligt fel var begånget, då 
den utskrifna ungdomens krigsdanande öfverlämnades åt
människor utan egen bildning för krigsståndet och, hvad
nästan värre var, till större delen af den sämsta moraliska
halt; därjämte var det törhända äfven ett stort fel, att
allt landtvärn blott och bart utgjordes af ungt, oerfaret
manskap, utan någon äldre stam. Men sådana lyten
oaktadt slogs landtvärnet ganska käckt vid de få
tillfällen det användes mot fienden. Tyvärr voro dessa
tillfällen så fåtaliga! Största delen uppoffrades liksom med
flit genom dålig behandling, bristande kläder och föda
hemma i landet, utan att komma i handgemäng med
fienden. Så stor höga vederbörandes vurm än var för
uniformen, hade finanserna dock inte velat räcka till
någon beklädnadsutstyrsel för landtvärnet, som i egen,
vanlig bonddräkt måste åtnöja sig med tillsatsen af band
om hattarna, gula ullgarnsståndare och nödiga
remtygspersedlar.

Den 30 augusti uppblåste ändteligen en gynnsam,
ehuru svag vind. Dagen var skön: en mild sol spridde
sina värmande strålar öfver land och haf. Man skyndade
att hissa segel, fastän farten vid så knapp vind inte
kunde bli särdeles snabb; också åtgick hela förmiddagen,
innan vi hunno förbi Brämön, som ligger i hafsbandet,
vid inloppet till Sundsvall. Nu voro vi i öppna sjön.
Kurs styrdes på Kristinestad. Jag hade föresatt mig att
dröja på däck så länge ännu något var synligt af svenska
kusten. Småningom försvann den, tills slutligen den sista
blå randen på horisonten också nedbäddades i hafvet.
Ifrån den stunden syntes bara himmel och vatten. En
känsla af svårmod tyngde mitt bröst. Det var första
gången jag lämnade Sverige; möjligen kunde det äfven
vara den sista. Föreställningen härom var plågsam, ty
lifvet är alltid kärt; och få äro väl de, som med så
mycken liknöjdhet gå kommande öden till mötes, att de
icke med en suck se tillbaka på det land, där de
framlefvat glada och lyckliga barndomsdagar. Den dystra
sinnesstämningen blef dock ej långvarig: en naturlig
fallenhet för motsatsen bortjagade den, och det gick nu så 
mycket lättare, som jag hoppades snart få störta mig i
hvirfveln af krigets omskiftningar — det så länge
eftersträfvade målet för mina mest brinnande önskningar; ty
med lif och själ var jag krigsståndet tillgifven. — Jag
kallades från allt grubbel till muntrare föreställningar af
det lustiga sorlet från kamraterna, som på däcket slagit
en ring omkring vår skeppskapten, hvilken hade den fula
vanan att beständigt famla i dryckenskapens töcken. Nu
var han blott halfpirum och förtäljde sina sjöhändelser,
hvarvid han, efter sjögastmanér, skar så bra till i växten,
att berättelsen lönade mödan att åhöra i brist på annan
sysselsättning. Dock öfvertygades vi snart nog, att de
stora orden föga harmonierade med hans mindre pålitlighet 
i yrket.

Natten förflöt stilla och trankilt. Vädret var mildt,
seglingen på intet vis obehaglig. Nere i kajutan lågo vi
däremot ganska illa. Man hade bredt ut segel och kappor
på golfvet, hvaruppå vi snarkade i stor trängsel. Kvalm
och instängd luft marterade oss; också voro vi på fötter
innan dagningen, för att på däck få andas ut och se solen
uppgå, en åstundan, som dock förblef ouppfylld, ty
morgonen var töcknig, himmelen mulen, och ingen sol syntes
till. Tvärtom skockade sig allt flere moln på
himlahvalfvet, och blåsten ökades stundeligen, så att det snart
hven den mest kusliga musik i tackel och tåg. Hafvet
gick redan ganska högt. Man spådde storm och började
minska segel. Skeppet lade sig så mycket på sida, att
det ville sin egen konst att gå rakt fram på däcket utan
att ramla ner till den i vattnet lutande relingen, hvilket
för ovana sjöfarande just inte var någon angenäm
påminnelse om det kapriciösa elementets förmåga. Allt
detta var gjordt inom mindre än en timme. Stormen var
redan i full vigör, och skeppet sköt en förvånande fart i
de vilda, skumbetäckta böljorna. Kaptenen tillspordes om
kursen; men som han redan hade morgonruset på halsen,
voro hans ord icke tillfredsställande. Han framtog dock
ganska beredvilligt ett sjökort, anställde ett slags mätning,
men gjorde med cirkeln, för att utmärka skeppets 
ståndpunkt, ett så vidt gapande hål genom pappret, att en
flotta af 20 linjeskepp kunnat bekvämligen manövrera på
den punkten.

Mot middagen hade vindens raseri än vidare tillväxt.
Den häftigt upprörda sjön svallade fräsande om sidorna
på skeppet, hvilket likt ett flarn dansade från våg till
våg. Det var nu ogörligt att bli på däck, öfver hvilket
den ena störtsjön efter den andra vältrade sitt hvita skum,
så att luckorna måste påläggas, hvarigenom det stackars
manskapet nere i fartyget kom i en ohygglig belägenhet,
saknande frisk luft och plågadt af sjösjuka, hvars
utgjutelser synnerligast besvärade dem på nedersta bottnen, i
anseende till uppbörden af evakuationerna från de ofvanföre 
liggande. Officerarne instängde sig i kajutan, hvars
fönsterluckor också måste före, till värn mot det
våldsamma, påträngande vattnet. Ljus upptändes. Man
nödgades ligga stilla, emedan det var platt omöjligt att stå
på benen. Lyckligtvis voro blott 2 bland oss sjösjuka,
den ena vår gamla major, och han kröp in i kaptens kabyss
innanför kajutan. På längden var det emellertid alldeles
odrägligt nere i kajutan: man kunde inte annat än längta
efter ombyte; också försökte några af oss att på
eftermiddagen kräla upp på däcket för att andas ut. Där
mötte en ryslig anblick. Stormen hade nått sin höjd.
Vågorna liknade skyhöga berg, mellan hvilka skeppet
slungades med en sådan fart, att när det från ryggen af
en våg slungades ned i djupet, tycktes det direkt skola
gå till botten. Det andra fartyget syntes långt borta och
försvann stundtals mellan vattenmassorna, till dess det
i nästa ögonblick visade sig så högt uppe, att det liksom
hängde uppe i luften. Från de svartgrå molnen
nedpiskade ett groft regn. Vågornas och stormens
fruktansvärda dån döfvade sinnena. Genomvåt stod styrmannen,
fastbunden vid rodret. Kaptenen däremot var alldeles ifrån
sig. Visst hade skrämseln förjagat ruset, men allt hans
kurage hade följt med, så att han stod där handfallen,
utan att kunna något företaga. — Finska kusten syntes
nu tämligen nära; på en holme sågos till och med träden 
ganska väl. Men ehuru vinden inte egentligen låg åt
landet, fruktade man likväl, att skeppet skulle krossas mot
klipporna. Kanonskott lossades för att påkalla lots, men
förgäfves! Man kunde nästan förutse, att ingen skulle våga
sig ut i stormen. Det led mot aftonen, och något parti
måste tagas. Nakna berguddar sträckte sig ut i sjön,
och de bränningar, som sköljde öfver klipporna, utvisade
vårt öde, om vi nalkades stranden. Det beslöts således
att gå ut till sjöss öfver natten, då man icke vågade
anlöpa kusten utan lots. Denna natt går aldrig ur mitt
minne. Alla voro förbryllade, ångest och fasa stodo
läsliga på hvarje ansikte. Oredan var obeskriflig. Det
knakade och brakade i fartygets alla fogningar, liksom de
velat skiljas åt. Vågorna dunkade våldsamt på sidorna,
och vid krängningarna ramlade allt på hvartannat, så
människor som liflösa ting. En officer hade tagit plats
på sidobänken i kajutan, med sin kappsäck till örngått;
men vid en rullning flögo både han och kappsäcken till
motsatta sidan utan att röra vid golfvet. Majoren visade
sig en gång stretande i dörren till sängkammaren, men
slungades oemotståndligen i andra väggen, hvarifrån gubben 
på händer och fötter måste söka sig tillbaka till sin
håla. Annorlunda än krypande kom man ingenstans.
Kantiner, schatuller, stolar och allt, hvad inte var
fastsurradt, slängde fram och tillbaka vid vändningarna och
tumlade öfver oss, som lågo på golfvet. Ack, hvad här
längtades efter dagen! Men timmarna gingo kräftgången.

Omsider inträdde morgonon. Skeppet vände, så fort
det kunde dirigeras. Kursen togs åter mot norden för
att återvinna den kosa, man under natten förlorat.
Stormen började så pass lägga sig, att man kunde kräla upp
på det af vattnets öfverspolande slippriga däcket.
Hvilken vällust att få andas ut i friska luften! Ingen behöfde
det bättre än det stackars manskapet nere i fartygets
innanmäte. Också försummades ej att öppna luckorna till
skeppsrummet — en åtgärd så mycket angelägnare, som
en verklig pestånga strömmade ur skeppsskrofvet. — Vinden 
var visst mindre våldsam, men hafvet ändå så pass 
uppretadt, att vi ganska häftigt gungades på de höga
svallningarna efter stormen. Till Kristinestad kunde vi
ej inkomma, emedan fartyget ej förmådde arbeta sig fram
åt det hållet. Man närmade sig emellertid kusten, och
slutligen kom lots ombord, en gråhårig hedersman, som
förde oss in till Kaskö, beläget närmare ut i hafsbandet,
och dit också den mindre farkosten redan aftonen förut
lyckats inlöpa. Lotsgubben välkomnades på allt sätt. Han
hade under gårdagen i sin spetsiga båt försökt bana sig väg
till skeppet och redan varit så nära, att han tydligt hört
huru manövern anordnades för att gå ut till sjöss, fastän
ingen om bord kunnat bli honom varse bland de skyhöga
vågorna. På eftermiddagen voro vi redan i Kaskö hamn.
Hvad fröjd, då ankaret föll! Det var emellertid för sent
att debarkera förrän följande morgon, då kvarter intogos
på herrgården Bennvik, belägen på fastalandet, midt emot
köpingen Kaskö. All sjösjuka var sin kos, vid det foten
sattes på landbacken.

Efter erhållen underrättelse att general Vegesachs
korps stod vid Lappfjärd, 4 mil från oss, afsändes en
officer att uppsöka generalen, anmäla vår landstigning
samt undfå förhållningsorder. Under tiden kvarstannade
bataljonen på Bennvik.

Således voro vi då på finsk botten! Det hörde likväl 
till vår otur att landstiga i en bedröflig stund, just
som lyckans timglas var utrunnet! Träffningarna den
1:sta och 2:dra september, vid Ruona bro och Kuortane,
voro inledningen till ryssarnes återkommande öfvervälde.
Finska armén stod på vändpunkten för reträtt norr ut.
Vi kommo alldeles lagom att dela alla mödor, alla
försakelser, oskiljaktiga från ett långt och besvärligt återtåg.
Ryssarne hade hunnit så pass förstärka sig, att deras
framgång borde vara försäkrad, då man däremot å svenska
sidan försummat öfversända tillräckligt antal trupper till
ersättning för afgången vid finska armén. All hjälpsändning 
finnarne fingo, var general Vegesachs fördelning,
bestående af två svaga brigader, en under öfverste
Brändström (som vi hade det missödet att återse), med 2 
Upplands och 2 Västmanlands bataljoner af Helsingeregementet
och dess vargering samt dessutom ett par skvadroner
Lifgarde till häst och ett batteri af 8 artilleripjeser,
alltsammans på sin höjd 3,500 man.

Bennvik var eller, rättare, hade varit en ståtlig
egendom; nu låg allt i ruiner. En rik egare, superkargören
Bladh, som tillbragt lång tid i Ostindien, hade användt
sitt öfverflöd till att försköna stället och samla ett slags
museum af konstalster och sådana kuriositeter, han
hemfört från Indien. Af denna härlighet var likväl ringa i
behåll, sedan ryssarne fått makt därmed. Herrgårdshusen
voro väl skonade, emedan högre officerare bebott dem;
men många andra byggnader voro afbrända, dyrbarheterna
sönderkrossade, planken nedrifna, träden kullhuggna, ja,
själfva gräsvallen på gården omvänd. Ohygglig var denna
förstörelsens bild, hvari jag första gången skådade frukten
af krigets själfsvåld. Bland stengruset af de brända husen
lågo högar af söndrigt japanskt porslin, sidentrasor,
hufvudlösa kinesiska dockor, guldprydda bokpärmar, bitar af
gravyrer, stolfötter m. m., allt ett verk af kosackerna, hvilka
slutat plundringen med att släpa bort egaren själf, bunden
mellan hästarna, för det han var känd att icke hylla ryska
intressen. Hela trakten rundt omkring hade blifvit gräsligt 
härjad. Egentliga orsaken till en sådan förbittring
hos fienden var böndernas uppresning förliden sommar,
då de sammansatt sig att tillfångataga eller döda sina
ryska gäster och genom verkställandet af beslutet
nedkallat hämndens åska vid fiendens återkomst. Också
utbröt den på välbeställdt ryskt manér; man hade till och
med korsfäst bönder på ett par ställen och farit fram med
sådant barbari, att hela massan af socknens befolkning
allmänneligen undflytt till finska armén, där en frikorps
upprättades af flyktingarna.

Hvad som blifvit i behåll af Bennvik var emellertid
ett jordiskt paradis för oss; det väl furnerade visthuset
och de vid plundringen skonade sängarna voro oss inte
litet välkomna. Hvilket afbrott från sjöresan! Där brist
och modstulenhet, här öfverflöd och lustigt leben! En 
fryntlig hushållerska (som jämte husfolket talade god
svenska) uppbjöd all förmåga att vederbörligen förpläga
oss. Och dessutom fanns här mycket olikt hembygden
att åskåda. Själfva inbyggarena vid kusten skilde sig
icke mycket från svenskarne; men bönderna inifrån landet,
hvaraf flere med en transport voro hitkomna, sågo helt
annorlunda ut med sina breda fullmånefysionomier och
frånstötande butterhet. Deras smutsbruna skinn torde få
tillskrifvas den rökning, de i pörten genomgå; men visst
är, att de i våra ögon voro ingenting mindre än fagra.
Och deras skrud sedan! Hufvudet betäckt af en låg mössa,
snarlik en kalott, benen omlindade med röda band ofvan
fotbetäckningen, som heter pjäxor samt liknar kängor
med den skillnad, att sula och öfverläder äro allt i ett
stycke, slutande i en spets, uppstående öfver tårna. Deras
åkdon föreföllo också rätt ovanliga: långa kärrkorgar med
lokarankselar. — Hvad språket angår, var det för oss en
obegriplig rotvälska, hvaraf blott ett eller annat ord
förmådde skaffa sig kvarter i minnet. Landet däremot var
fullkomligt svenskt: gråsten och granskog, gärdesgårdar
och djupa diken.

Länge fingo vi dock ej traktera oss på Bennvik.
General Vegesach sände bataljonen order att marschera
till Lappfjärd, och den 5:te bröto vi upp från det rara
kvarteret. Vädret var regnduskigt, utsikterna vederstyggliga, 
ingenstädes en koja; bara skorstenar, svärtade af
lågan, utvisade hvar husen tillförene stått. Sådan var hela
denna numera öde nejd ända till Närpes kyrka, något
mera än en mil från Bennvik, där order mötte oss att
vända om för att sjöledes afgå till Vasa. Således en ny
sjöfärd! Alla skutor sattes i rekvisition, och följande
dagen seglade vi bort; men liksom förra seglingen blef äfven
denna idel söl. Man landade än här, än där vid holmar
och klippor. Till tidens förkortande lånade några af oss
ett par bössor af sjöfolket och förlustade sig med att vid
ankringsplatserna skjuta beckasiner, hvarpå fanns stort
öfverflöd. Ett annat tidsfördrif var besöket på en i
skärgården stationerad brigg, inredd till örlogsman, som från 
sjösidan bevakade fienden utanför Vasa. Jag hade aldrig
sett något krigsfartyg och tyckte mycket om denna lilla
fästning på vattnet. — Vid en af dessa landstigningar
hände sig, att en af våra soldater, som aflidit ombord,
måste begrafvas. Kyrkogård var ej att tillgå, ej heller
präst. En af våra fanjunkare, infödd dansk och ett
original, med talanger för köket, men skral i tjänsten,
jordfästade den döda i en skogsbacke, där liket nedlades i
uniform och utan kista. Så tillgår i fält, där lifvets
vanliga konvenanser måste öfverhoppas.

Den 10 september landstego vi ändteligen på fullt
allvar, en half mil från Vasa. Första natten tillbragtes
under hällregn i uthusen vid en herrgård. Här mötte
den mindre angenäma synen af var kärälskeliga öfverste,
öfverkommen till Finland för att kommendera 1:sta
brigaden af general Vegesacks fördelning, hvartill vårt
regemente räknades. Nu gjorde han en kort visit och var,
trogen sin goda vana, bekajad med ett duktigt rus, sade
dumheter och stänkte oss fulla med smuts vid sin ridt i
vattenpussarna. Hans åsyn var i sanning intet godt förebud. 
Krigets omväxlingar befriade oss likväl snart nog
från denna tyranniska befälhafvare.

Dagen därpå marscherade vi igenom Vasa. En skarp
strid hade egt rum vid midsommartiden inne i själfva
staden, då en del af Västerbottens regemente blef
tillfångataget vid ett af de många tanklösa landstigningsförsöken, 
som alltid företogos i så ringa skala, att de
tycktes enkom tillställda för att bortpluttra människor och
krut. Staden blef vid samma tillfälle utplundrad. Den
erbjöd nu den otrefligaste anblick: husväggarna voro
rispade af kartescher, fönsterluckor och skyltar
genomskjutna; allt bar förstörelsens stämpel, synnerligast
omkring östra tullen, hvarigenom vi utgingo. Ett stycke
till höger från samma tull låg hofrättshuset, en reslig och
stolt byggnad, höjande sig öfver alla andra där i trakten.
Ingen militär syntes till; staden var redan utrymd af
armén och dess tillbehör.

Bataljonen gick direkt genom Vasa, utan ringaste 
uppehåll. Marschen fortsattes till Lillkyro, dit vi
framkommo på aftonen efter att länge hafva åtföljt Kyro åns
strand. Denna trakt är den fruktbaraste i Österbotten.
Bördiga, väl skötta åkerfält afväxlade med leende ängar,
i hvilka små lundar af björk och hassel höjde sig i talrika
grupper. Byarna lågo tätt nog, men folket begrepo vi ej.

Icke långt från Lillkyro stötte vi på de första finska
trupperna, ett parti Savolax jägare omkring en bivuakeld.
Nyfikenheten dref mig genast fram att bekika de käcka
krigarne, hvars bragder sedan länge fängslat min
uppmärksamhet. Huru flat blef jag icke, huru gäckades icke
min väntan! Dessa fula, plumpa ansikten, dessa korta,
tjocka figurer i trasiga och sotiga, ljusgrå tröjor och
tillknycklade, gröna hufvudbonader; kunde de väl passa
tillsammans med ryktet om Savolax jägarnes ihärdiga tapperhet 
och bedrifter? Det syntes mig platt omöjligt. Och
sådana voro dock Savolax jägare, sådan massan af finska 
soldaterna! Föga presentabla på paraden, men dess
bättre på slagfältet! Emellertid studsade vi svenskar vid
första anblicken af finnarne. Den alltför vanliga följden
af mångårigt fredslugn, att nämligen skapa soldaten till
en automat för flärdfullt gyckel, hade så pass vunnit
burskap i vårt land, att man inbillade sig se soldaternas
förträfflighet i finurlig ställning, i klädsel, med ett ord, i
sådant lappri, som karaktäriserar en välbeställd
dansmästare; och det behöfdes väckelsen af närvarande krig
för att lära oss inse, att den sannskyldige soldaten är den,
som utan knot fördrager mödor, hunger och städse är
redo att för fosterjorden gjuta sista droppen af sitt blod.

Samma afton inträffade en stor del af norra finska
armén vid Lillkyro. Det förstås, att vi genast begåfvo
oss ur kvarteret för att beskåda de tappra finnarne, och
att forskningsbegäret tillväxte med hvar anländande
bataljon, ehuru skymningen snart satte en gräns för vår
nygiriga längtan att närmare betrakta stridskamraterna.
Kvällen var lugn men kylig. Den klara himmelen med
de tindrande stjärnorna bebådade frost. Länge sutto vi
utanför stugan, fröjdande oss åt det muntra sorlet af 
människoröster, som uppfyllde den stilla luften och
blandades med ljudet af vagnars och kanoners skramlande
buller på landsvägen.

Tidigt på morgonen den 12 hördes aflägsna
gevärssalfvor söder om ån. De antydde, att hvilan var föga
varaktig vid denna armé, där man stridde nästan
dagligen. Ovan vid så krigisk liflighet skyndade jag ut i
förmodan att få se hela armén under vapen, men blef inte
litet flat att finna närmaste gården vimlande af halfklädda
soldater, ganska likgiltigt rökande sina pipor och
sträckande sig helt makligt i morgonsolen. Ingen tycktes taga
notis om skjutningen vid förposterna, som nu blef taffelmusik 
vid var frukost, hvarvid vi till gäster fingo några
finska officerare, som kommo att söka upp sina forna
kadettkamrater bland de våra. De voro muntra, hjärtligt
vänliga män, dessa finnar, fulla af mod och god vilja;
och lika dem alla deras landsmän. De beklagade, att man
med så litet allvar bedref kriget å svenska sidan, helst då
en stor mängd trupper hade bort vara disponibla i Sverige;
men fast och orubbligt var deras beslut att anstränga alla
krafter för befrielsen från det nesliga ok, som hotade dem,
och med öppna armar emottogo de oss såsom bröder och
stridskamrater. Deras entusiastiska, ridderliga anda måste
anslå alla svenska sinnen; också dröjde det inte länge,
förrän svenska trupperna lifvades af samma anda, som
förmådde dem att offra lif och blod för det förtryckta
fosterlandet.

Finska armén var under kriget fördelad i 5 brigader: 
1:a brigaden, kommenderad af öfverste Palmfelt,
bestod af 1 bataljon Åbo läns regemente, 1 d:o Åbo läns
rusthålls, 1 d:o Nylands jägare; 2:a brigaden, under general
Döbeln, af 2 bataljoner Björneborgs regemente, 1 d:o
Björneborgs rusthålls, 1 d:o Österbottens regemente; 3:dje
brigaden, under general Gripenberg, af 1 bataljon Tavastehus 
regemente, 1 d:o Tavastehus jägare; 4:de brigaden,
under general Cronstedt, af 3 bataljoner Savolax
regemente, 1 bataljon Västerbottens regemente, 2 bataljoner
Savolax med d:o karelska jägare; 5:te brigaden, under 
general Sandels, af 1 bataljon Västerbottens regemente,
1 d:o Österbottens regemente, 1 d:o Kajana, 1 d:o Savolax
jägare, 1 d:o Vasa läns rotering, 1 d:o Uleåborgs rotering,
hvartill senare kom 1 bataljon östgöta rotering. Men i
denna reglering skedde ofta förändringar, så att
bataljonerna tillhörde än en, än en annan brigad, allt som
omständigheterna och korpsernas detacherande erfordrade.
Dessutom funnos två betydliga frikorpser, under befäl af
öfverstelöjtnant Fieandt och kapten Gyllenbögel, bestående 
dels af ransonerade fångar utaf Sveaborgs garnison,
dels af landtvärn och bönder från Vasatrakten. Den
förstnämnda af dessa uppgick ända till 1,200 man. Kavalleriet
(Nylands och karelska dragonregementena) var fördeladt
på alla brigaderna liksom artilleriet. Styrkan af general
Vegesachs fördelning är förut omnämnd. Af dessa
brigader förde den 5:te kriget på egen hand i Savolax; alla
de andra utgjorde den så kallade kustarmén. Högsta
befälhafvaren för alltsammans var fältmarskalken Klingspor,
som likväl hade minsta andelen i arméns ärorika bragder.
Han hade gjort sin bana i kommissariatet under 1788 års
krig och därefter ibland hufvudstadens lättfärdiga kvinnor;
att kommendera en armé var först ett ålderdoms tilltag;
också gick det därefter. Utlefvad, skral både till kropp
och själ, berättigades han till befälet blott och bart af sin
grad såsom generalbefälhafvare i Finland. Vid armén
var han alltid osynlig. Aldrig hade han varit något
slagfält nära, med undantag af Siikajoki, hvarest segern vanns
visst icke af honom, men för honom; det vill säga, att
hans excellens bodde i Pietala gård vid Siikajoki, dit
ryssarne framträngde, hvarför armén måste anstränga alla
krafter, på det hans excellens dyra person icke skulle bli
bortknipen; och se, resultatet af så berömvärda
bemödanden blef den första segern! — Lik andra höga herrar
bar herr fältmarskalken namn af arméns chef, under det
alla dess rörelser dirigerades af den käcka generaladjutanten, 
general Adlercreutz, som personligen åtföljde och
med rätta förtjänade att kommendera så raska trupper.
Honom allena, jämte egen tapperhet, kunde finnarne tacka 
för den glans, som alltid skall utmärka detta fälttåg, ehuru
utgången blef så olycklig till följd af regeringens slapphet.
Lugn och beslutsam förstod general Adlercreutz att i det
längsta uppskjuta verkan af de beständigt förnyade
motgångar, som fiendens öfverlägsenhet och vår regerings
sorglöshet vållade. Personligen tapper, var han fullkomligt 
vuxen att visa vägen genom farorna, hvilka han, långt
ifrån att sky, snarare sökte med en ynglings ifver. Ja,
hans behjärtenhet gick stundom ända till öfverdåd. Man
såg honom blottställa sig för faror, som till och med de
modigaste ansågo såsom förmätenhet. De segrar, armén
vunnit allt sedan slutet af april, kunna utan öfverdrift
tillskrifvas hans förtjänster, välförståendes att han därvid
kraftigt biträddes af trappra och driftiga brigadchefer, af
hvilka företrädesvis böra nämnas general Cronstedt samt
öfverstarne Döbeln och Sandels. Långsamt hade visserligen 
armén gått framåt, men därtill bidrogo utan tvifvel
landets naturliga beskaffenhet och vårfloden, som i detta
af större och mindre strömmar genomskurna bergland
hindrade operationerna till långt in på sommaren.
Därjämte mötte på alla punkter en öfverlägsen fiende, så
mycket mer fruktansvärd för svenskarne, som de i
anseende till mängden af vägar måste sönderdela sin lilla
styrka och kunde endast presentera mindre detachement
på hvarje ställe, där man borde utbreda sig. I slutet af
augusti var emellertid strandarméns ställning sådan, att
högra flygeln, under öfverste Döbeln, stod vid Lappfjärd
och Numjärvi, på gränsen af Åbo och Björneborgs län.
Hufvudstyrkan hade på Lappovägen framträngt förbi Alavo,
med detachementen ända till Virdois och Ruovesi, och
vänstra flygeln, eller Fieandts korps vid Karstula, på
Lintulaxvägen, som söder om Saarijärvi delar sig åt Savolax 
och Tavastehus. Savolaxska eller 5:te brigaden, under
Sandels, hade hela sommaren bibehållit en fast ställning
vid Toivola, nära Kuopio, hvarifrån smärre korpser
genomströfvat landskapet ända till ryska gränsen och därunder
tillfogat fienden oerhörda förluster af proviant eller
arméförråder af alla slag, utom fångar, hvaraf brigaden ensam 
under sommarmånaderna tagit öfver 1,000 man. — Vid
september månads ingång började ryssarne återtaga
offensiven, i det de med öfvermakt anföllo alla punkter. Vid
Lappfjärd blefvo de afslagna, men däremot tvingade de
vänstra flygeln från Karstula ända till Perho, norr om
Lintulax, och hotade hufvudkorpsens rygg, hvarför denna
måste draga sig till Kuortane. De blodiga och olyckliga
träffningarna vid Kuortane, Ruona och Salmi, som
kostade finnarne 22 officerare och 900 man, afgjorde på så
sätt Finlands öde, att efter dessa motgångar daterades
arméns reträtt först till Lappo och sedermera öfver
Ylistaro till Lillkyro, där högra flygeln från Lappfjärd
(numera kommenderad af general Vegesach) också inträffade,
under det 1:a finska brigaden vid Härmä, på Lappovägen
till Nykarleby, och Fieandts korps vid Neder Vetil, på
Lintulaxvägen till Gamlakarleby, häftigt förföljdes af
ryssarne, hvilka på det viset redan stodo i arméns rygg.
— Sådan var ställningen vid armén, då vår bataljon
förenades med den för att få sin andel i ett par heta strider,
men också få del i den långa och mödosamma reträtten
norr ut.

Frampå förmiddagen den 12 sattes trupperna i rörelse
från Lillkyro. Såsom nykomna fingo vi äran utgöra
arriärgardet. Uppställda på en åker vid landsvägen blefvo
vi på så sätt fördelningschefen, general Vegesach,
föreställda, att han red förbi bataljonens front, uppmärksamt
mönstrande manskapet. Två af hans medföljande
adjutanter buro redan den helt nyligen stiftade
tapperhetsmedaljen i guld. Jag anade inte, då jag här första
gången skådade denna dekoration, att ödet beskärt mig äran
att om två dagar få tillkämpa mitt bröst en dylik. Så
går det! — Efter generalens aflägsnande defilerade hela
den härvarande delen af armén förbi oss. Det var det
gladaste skådespel, jag nånsin egt. För allt i världen hade
jag inte velat vara borta, ty så mycket trupper hade jag
aldrig sett tillsammans på en gång; till på köpet trupper
som dessa, så länge och så rättvist föremål för allmän
beundran. Vackra voro de emellertid icke — det vill säga, 
icke i den mening, man vanligen fäster vid uttrycket
vackra trupper, nämligen långa, resliga figurer, väl
putsade, väl hopsnörda, väl rättade, väl inöfvade maskiner
för exercisfältet. All yttre prakt saknades totalt hos
finnarne, som med nog mycken benägenhet för osnygghet
och med sina lappade, utslitna uniformer på intet vis
kunde göra anspråk på att briljera. Vackraste regementet
var Nylands och därnäst Tavastehus. Ibland dem funnos
verkligen herkuliska gestalter med manligt sköna ansikten.
Savolaxare och karelare voro i allmänhet fult folk, med
ett på en gång sturskt och trumpet utseende, gråbrunt
skinn af pärtröken, men viga och smärta kroppar.
Österbottningarne voro långa och ståtligare, men ansågos
såsom de dåligaste af finska soldaterna. Olik hela det
öfriga finska infanteriets, var deras uniform blå, hvartill
hörde gula byxor. Karelska jägarne buro gröna uniformer,
dragonerna och artilleriet blå, men alla öfriga grå, hvart
regemente afskildt af olika kragar och uppslag. Såsom
fälttrupper voro finnarne oefterhärmliga: tappra,
ståndaktiga, nöjda med litet, alltid färdiga till anfall och
förträffligt instruerade i fälttjänsten. Tyvärr minskades
dagligen deras antal genom oupphörliga strider, som ständigt
slukade nya offer. Att ersätta vakanserna var inte
tänkbart, så länge fienden innehade dessa regementens
roteringsorter. Också voro bataljonerna svaga och
inkompletta; många hade blott hälften af primitiva styrkan.
Till 4:de finska brigaden räknades en Västerbottens
bataljon, med långt, raskt, välbildadt folk, utmärkt af en
liflighet, som man skulle tro oförenlig med nordbons
lynne. De svenska trupperna, som intogo queuen i
kolonn, voro obestridligen de prydligaste både till utseende
och takt, men äfven dessa illa beklädda. Upplands
regementes blå jackor hade gula kragar, helsingarnes hvita.
De senares vargeringsbataljon var klädd i ett slags grå
färg, mycket stötande i brunt, och var i synnerhet rik
på ungt, trefligt manskap. Öfver hufvud utmärktes alla
af ett martialiskt utseende.

De trupper, som nu voro stadda på vandringen från 
Lillkyro, utgjordes af svenska fördelningen under general
Vegesach och 4:de finska brigaden under öfverste Cedergren, 
hvilken kommenderade i stället för general Cronstedt, 
som blifvit blesserad vid Alavo. Af 2:dra finska
brigaden medföljde blott en Österbottens bataljon. General 
Vegesachs fördelning, med undantag af den Västmanlands 
bataljon, som ännu ej landstigit, slutade tåget.
Öfriga finska brigader voro redan norr ut att fördrifva
ryssarne ur vår rygg och hålla strandvägen till Uleåborg
öppen.

Sedan alla voro i marsch, sattes också vi i rörelse
såsom arméns arriärgarde, åtföljda af 2 sexpundiga kanoner. 
Vårt jägarkompani gick i queuen.

Under första timmarna af marschen föreföll ingenting
anmärkningsvärdt. Vi gingo genom skog och kuperad
mark; men på eftermiddagen, sedan vi inträdt på en
tämligen stor och väl odlad trakt, började kosacker visa sig på
långt håll. Länge åtnöjde de sig med att observera oss,
tills vi framkommo på ett åkerfält, då de nalkades allt
närmare jägarne, görande min att omringa dem. Nu
spriddes ett par jägarplutoner i kedja och sköto i
retirerande, utan att dock afskräcka kosackerna, som följde
dem näsvist i spåren. För att med ens bli kosackerna
kvitt, stannade den ena kanonen på en liten höjd,
hvaröfver vägen krökte, och vid jägarnes ankomst affyrade
den ett skott, som sträckte några kosacker till marken
samt jagade resten på flykten, hvarefter vi ostörda
fortsatte vår marsch, utan att mera bli någon fiende varse
på hela dagen. — Sådan var vår reception vid finska
armén.

Natten tillbragtes i en sumpig skog, nära och söder
om Vörå kyrka. Här, midt i skogen på ett ställe, där
vägen krökte öfver en liten slätt, uppkastades genast en
låg vall tvärs öfver landsvägen; en kanon placerades där
bakom, och vår bataljon kopplade gevären å ömse sidor
om vägen. Ett kompani uppställdes på vedett i
skogsbrynet till den lilla slätten, understödt af några och 20
hästgardister framom förposterna. Natten var kylig och 
himmelen besådd med stjärnor, hvilkas sken utbredde en
svag skymning, så att man på mindre afstånd kunde
igenkänna till och med obetydliga föremål. Ingen eld fick
upptändas. Supén måste därföre anrättas af bara kall
potatis, hvarefter man lade sig till ro på en utbredd kappa,
med en soldatränsel till hufvudgärd. Hvilan blef likväl
kort. Mot midnatt stördes tystnaden af ryssarnes gälla,
enformiga sång, först på afstånd, men småningom allt
närmare och närmare, tills den plötsligen tvärtystnade vid
en salut från våra vedetter, hvarpå fienden genast svarade.
Här blef således musik af helt annan natur och en
allmän uppståndelse. Hästgardisterna redo vid första skottet
för tusan pocker, nära på att öfverrida oss, ödmjuka
fotgångare, i sin brådska att komma i säkerhet bakom
infanteriet. Vedetterna blefvo nu ensamma vid uppbörden
af ryssarnes anfall, som likväl var tämligen lamt, ehuru
skjutandet fortfor en god stund och kulorna pepo oss om
öronen. Omsider ledsnade man att skjuta på en fiende,
den man inte såg. Allt blef tyst. Hvar och en uppsökte
ånyo sin hårda bädd för att fortsätta den afbrutna
slummern, medan vedetterna vakade för oss. Men aldrig kan
jag glömma den natten! Sofva kunde jag ej. Litet emellan 
hördes kosackernas hesa skrål nära intill vår vedettkedja. 
Med spända öron lyssnade jag till ljudet under
trädet, där jag låg, brinnande af längtan efter striden,
som för mig egde alla nyhetens behag.

Så snart morgonrodnaden förkunnade dagens
annalkande, förnyades ock leken. Ryssarne blefvo nu
närgångnare; de trängde envist fram. Vedettkedjan måste
förstärkas med ett par plutoner, hvilket dock föga ville
hjälpa mot fiendens ifriga bemödande att vinna terräng.
Alla grepo till vapen, och det töfvade icke länge, förr än
manstarka hopar af ryssar visade sig i skogsbrynet på
andra sidan om den lilla slätten. Strax dundrade
kanonerna emot dem; men de fingo också artilleri på sin sida,
så att i gevärselden blandade sig nu äfven kanonernas
åskknallar. Efter hand måste vi alla fram i elden. Det
kompani, hvartill jag hörde, ryckte upp på vänstra flygeln 
af jägarekedjan, och det gick tämligen hett till en hel
timme; musköterielden smattrade, kulorna hveno, de
afskjutna trädkvistarna brakade och kanonerna intonerade
sitt forte i denna skrällande konsert, under det skogen
genljöd af eldvapnens dån. Men antingen ryssarne funno
oss determinerade, eller något annat skäl bevekte dem till
återhållsamhet, allt nog, deras eld afstannade, de drogo
sig tillbaka och lämnade oss i ro. Denna skärmytsel
öfvertygade oss likväl, att ryssarne voro andra fiender än
norrmännen: ihärdigare och långt mera böjda för striden.
Här fingo vi våra första sårade: en kamrat, fänrik Törneblad, 
och 7 man blesserades jämte ett par artillerister.
En af de senare mistade benet och dog inom en timma.
Åsynen af de plågor, han led före sin hädanfärd, var
hjärtslitande, men ännu ohyggligare den arme karlens ränsel,
som låg midt ibland oss, fullsmetad med lefrad blod och
köttslimsor; den ingaf en högst revolterande känsla. — 
Här var egentligen första stridsfältet, jag åskådat. Jag
kan dock inte påstå, att jag erfor något öfvervägande
motbjudande. Visst var den motbjudande, denna anblick
af sargade människokroppar, men det hela egde något
hänförande, något retande, jag törs icke säga — 
muntrande.

Några timmar efter vår nattliga strid fingo vi
uppbrottsorder. Armén var redan afmarscherad. En ny
bataljon emottog arriärgardet, och vi intogo för första
gången vår plats i brigaden. Allt hade ett så rörligt, så
animerande utseende. Landsvägen böljade af en lång
ström krigare, vapnen blänkte i solskenet, de betydelsefulla 
kanonerna trängde tungt fram igenom infanterikolonnerna, 
luften genljöd af glädtigt larm och vapengny. 
Den, hvars hjärta likt mitt klappade för krigsgudens
dyrkan, måste finna sig högeligen belåten! Hvartåt ögat
vändes, möttes det af krigiska föremål. Härtill kom, att
vandringen skedde genom en väl bebodd, bördig nejd,
uppfylld af löfskogsgrupper och genomskuren af åar.

Dagens marsch var ovanligt maklig. Man rastade
ofta och flera timmar i sänder; det tycktes alldeles inte 
vara brådtom. Denna senfärdighet var så mycket mer
förvånande, som ett aflägset, starkt kanondunder stundtals
lät höra sig. Ryktet var därom mångahanda; några
gissade på en sjöträffning, andra ville veta, att vi redan
voro kuperade, och att de föregångna trupperna höllo på
att öppna passagen. Mot aftonen fingo vi hafvet i sikte
och vid dess strand Oravais kyrkoby, där allt antydde,
att man ämnade disputera ryssarnes framträngande eller
åtminstone göra det ganska dyrköpt. I skogsmarken fälldes 
träden till förhuggningar, hölador på ängarna närmast
byn omskapades till blockhus för infanteriet, på höjderna
invid byn uppkastades vallar för artilleriet; öfverallt voro
de förut anlända trupperna i ifrigt arbete, men vår brigad
användes icke; den fick i all stillhet intaga kvarter i byn,
hvarest ett rum på gästgifvargården uppläts åt officerarne 
af Västmanlands bataljon. — Samma afton förflyttades 
jag till tjänstgöring vid Sahlbergs kompani, hvars
kapten var en 50 årig, sjuklig man, som behöfde biträde
af en yngre kamrat.

Redan kl. 5 morgonen därpå, den 14 september,
manades vi ur kvarteret af stark musköterield, interfolierad
med kanondunder, som nådde vara öron från förposterna,
uppställda i skogen en fjärdingsväg från Oravais. Allt
antydde, att ryssarne voro i antågande, och vi förbannade
af all själ deras fjäskande. Att slåss var minsta konsten,
men att slåss fastande var bra hårdt! Också voro vi ense,
att fienden skulle kväsas för sin näsvishet att inte vänta,
tills vi hunnit äta frukost. Snart voro vi på benen och
ute i fria luften. En mild sol muntrade sinnet och
belyste denna märkvärdiga dag. Alla trupper i och omkring
byn skyndade till vapen med fast beslut att göra sin
skyldighet, och som skjutandet fortfor, började soldaterna,
anande hvad som förestod, själfmant putsa och öfverse
gevärslås och patroner. Brigaden formerades inne i byn,
färdig att vid första vink utrycka. Så förflöto ett par
timmar. Omkring kl. 10 beordrades Västmanslands bataljon 
att bege sig fram, medan resten af brigaden borde
kvarblifva i reserv. På landsvägen trängdes trupper, 
adjutanter, kanoner och ammunitionsvagnar om hvartannat
i muntert vimmel, under det de bataljoner (helsingar),
som utgjort förposterna och nu återkommo ur elden,
rangerades å ömse sidor om vägen. De hade redan lidit
ganska mycket i ett skarpt nappatag med fienden. Själfva
brigadchefen öfverste Platen, svårt sårad, förbands här
under öppen himmel, sittande på en kanonlavett. Vid
förbimarschen skallade från alla håll blesserade helsingars
uppmanande till hämnd, och man kunde på våra soldaters
ansikten läsa det allvarliga beslutet att hörsamma
uppmaningen; men för öfrigt gingo alla hurtigt och frimodigt
dagens blodsarbete till mötes.

Oravais ligger invid hafvet, på en bergshöjd, som
från väster till öster småningom förlorar sig i en rad
skogsbeväxta kullar, sträckande sig ända till Kimo bruk,
1½ fjärdingsväg inåt landet. Långs dessa kullar var
arméns position utbredd. Vår bataljon placerades på
centerns högra flygel, ett stycke till vänster från landsvägen.
På en liten höjd till höger om oss stodo 2 kanoner, och än
flera längre bort på bergssluttningen. Till vänster hade
vi 1 bataljon västerbottningar och därefter hela 4:de
finska brigaden. Alla dessa trupper marscherade bakom
linjen för att intaga vänstra flygeln. Nedanför bergshöjden
utbredde sig vidlyftiga, flacka ängar långt inåt landet,
och midt igenom ängarna, parallellt med höjderna
framslingrade en tämligen djup å. Söder om ängarna vidtog
åter en tät granskog, hvarigenom landsvägen löper fram
från Vasa till Uleåborg. Arméns ställning var längs
bergssluttningen och så vald, att den dominerade slätten och
vägen, den enda débouché ryssarne egde genom skogen.

I det ögonblick vi intogo vår plats i linjen, var
striden redan i full gång nere på ängarna, tummelplatsen för
så väl svenska som ryska jägare. Tusentals gevärsskott
smattrade å ömse sidor om ån, hela fjärdingsvägen bortåt. 
De under gårdagen inredda höladorna hade redan garnisoner, 
hvilka tappert besköto ryssarne. Lätta krutröksmoln
lågo liksom ett täcke öfver den gröna slätten, där krigare
krälade som myror.


Just i detsamma vi uppmarscherade, öppnade också
kanonerna sin fruktansvärda eld, företrädesvis mot den
punkten i skogsbrynet, där landsvägen, krökande öfver
slätten nedanom Oravais, förlorade sig i granskogen; ty
där deplojerade ryska kolonnerna för att längs
skogskanten formera linje. Grant var att beskåda denna
manöver, hvarvid de hvita remtygen och de blänkande
gevären, återstrålande i solskenet, framglänste mellan de
gröna träden. Ryska artilleriet svarade lika flinkt å sin
sida, så att kanonaden blef den starkaste jag ännu hört.
Vårt artilleri egde likvisst avantagen öfver det lägre stående
ryska, hvars kulor anställde en förfärlig konsert öfver våra
hufvuden. Men om dessa kanonkulor icke tillfogade oss
annan skada än att afklippa topparna på de tunnsådda
löfträden i bergsbacken och låta dessa nedregna öfver
våra hufvuden, så voro granaterna så mycket mer ohöfliga;
10 à 15 sådana nedslogo i närheten af vår bataljon och
förpassade vid kreveringen några af de våra till
evigheten.

Ända till middagstiden var Västmanlands bataljon
en blott och bar åskådare af det krigiska skådespel, som
uppfördes på ängarna nedanföre, ehuru vi redan måst
smaka stridens bitterhet förmedels verkan af de fördömda
granaterna. Vår höga ståndpunkt och afståndet förnekade
oss deltagandet i kämpandet nere på slätten. Dessutom
var högra flygelns position så stark, att fienden
ingenting kunde företaga mot den punkten. Vänstra flygeln
däremot, som inte egde annat stöd än skogen, var redan
från början invecklad i den mest mördande drabbning.
Mot den riktades förnämligast ryssarnes anfall med de
eftertryckligaste försök till öfverflygling. Dessa deras
försök, så kraftiga de än voro, strandade dock mot
finnarnes orubbliga mod och hårdnackade envishet att
behålla platsen; men så var också elden på denna punkt
sådan, att ingenting därmed kunde förliknas.
Ogenomträngliga moln af krutrök utbredde sig öfver hela dalen,
hvarifrån utan ett ögonblicks uppehåll knattrade så väl
jägarnes som den regelmässigare bataljons-gevärselden.


Till diversion för den hårdt ansatta vänstra flygeln
beslöt general Adlercreutz att genombryta ryska centern.
Nu kom äfven turen till oss. Order meddelades svenska
trupperna att rycka ned från backarna, gå öfver ån och
anfalla ryska linjen med bajonetten. Manövern utfördes
högst gravitetiskt. Vår bataljon öppnade balen. Vi ryckte
an mot ån. På den tiden förstod man icke att anfalla i
kolonn. Vår gamle major lät därför fanrotarna få
riktpunkt och kommenderade på exercismanér en ordentlig
linjemarsch öfver ängarna, hvartill ryska kanonkulorna
sjöngo takten, under det de bortsopade hela rotar af de
våra. Icke förty klefvo vi manhaftigt på, med all
ackuratess i rättningen, ända tills vi voro nära de aktiva
jägarena, som vid vårt annalkande kastade sig bakom vår
linje och följde efter. Numera voro vi inom skotthåll för
ryssarnes musköterield, som åstadkom långt värre
förödelse än de med densamma uppspäckade kanonkulorna.
Den verkade förstörande på det ringa afståndet. Soldater
stupade hoptals, antingen döda eller illa sårade; äfven
flere officerare föllo. Härigenom blef bataljonons vänstra
flygel utan befäl; också började 7:de och 8:de plutonerna
släpa efter linjen i ett slags oreda. — Framåt gossar!
ropade majoren, gående midt före bataljonen, och ropet
förvandlade sig i ett skrålande hurra utåt hela linjen.
På sådant vis nalkades vi åbrädden. Där gällde det att
komma öfver vattnet; och se, det var inte så lätt! Till
en början råkade vår vackra linjemarsch att inställa sig
själf vid den rast, som naturligtvis måste föregå passagen
öfver det våta elementet. Ån var så pass djup, att några
våghalsar höllo på att drunkna, emedan de utan behörig
varsamhet plumsade ned i vattnet. Bra hårdt syntes det
oss att vänta döden af både vatten och eld, fastän någon
relâche vankades i senare alternativet vid åbräddarna,
som beskedligt skyddade för kulorna, hvilka hveno sin
väg bort öfver vara hufvuden. För min del fann jag mig
befogad att begagna ett stratagème sedan skolåren: jag
tog nämligen, med biträde af en gärdselstång, ett skutt
öfver hela ån, utan att det ringaste få fotbad, såsom mina 
vadande herrar kamrater. Småningom lyckades någon
hvar att praktisera sig öfver, med undantag likväl af ett
par så tungfotade, som alls inte kunde besegra
svårigheterna, ibland dem vår hederlige major, som också från
den stunden tappades bort för resten af dagen. Närmaste
följden af hans uteblifvande var den, att ingen linjemarsch
mera ifrågakom, kanske också af det skälet, att det
alldeles otroliga kulregnet från fientliga bataljonerna i
skogsbrynet just inte medgaf att tänka på något alignement. 
En hvar skyndade framåt med görligaste hastighet,
ty vi märkte, att vi råkat komma midt i gapet af ett
fruktansvärdt artilleri, understödt af ett par
infanteribataljoner. Kanonerna sprutade kastescher, som kastade
i luften höga strålar af dy och förhjälpte en mängd af de
våra till evig hvila. Skrik och jämmer ökade dödens
fasor. Omöjligt skulle jag bjuda till att måla den
pinsamma känsla jag rönte, då jag under framrusandet kom
en kanon så nära, att jag kunde se luntan föras på
fänghålet och i detsamma omhöljas af den ur mynningen
utfrustande elden och röken, så att jag inte visste, hvar jag
var hemma. Verkan af detta sista skottet var sådan, att
vårt anfall för ett ögonblick förlamades: halfva plutonen
kastades till marken; de oskadde föllo öfver de stupades
kroppar; men lyckligtvis voro vi nu vid målet. Artilleriet
kom likväl undan. Föreställarna hakades fast vid
kanonerna med en oförliknelig hast, och det bar utaf i värsta
galopp öfver stenar och trädrötter, just som våra soldater
räckte ut händerna att nappa tag i ekipaget. Ryska
infanteriet afvaktade icke heller vårt bajonettanfall; det tog
till fötterna i sällskap med kanonerna. Vi sågo inte mer
af hela herrskapet än skymten af deras hvita byxor, som
skymtade mellan träden, ehuru vi följde efter i snabbaste
språng. Det var dock fåfängt att hinna dem. Ifvern att
förfölja fienden var emellertid så stor, att vi försummade
rangera våra plutoner: alla kommo löpande liksom i en
fårskock, hvilket längre fram vållade allmän villervalla. — 
I alla buskar och snår lågo döda eller illa sårade ryssar,
förnämligast på det stället, hvarest de om morgonen 
deplojerat under våra kanoners portée. Marken var där
öfverströdd med blodiga och vanställda lik.

Attacken mot ryska centern hade blifvit understödd
af hela svenska linjens avancerande, hvarigenom fienden
på alla punkter var tillbakadrifven. Öfverallt i skogen
glänste svenska gevär i solskenet, och soldater trängde
fram mellan träden. Från den nära landsvägen hördes
slamret af vårt artilleris och kavalleris frammarsch.
General Vegesach kom att tacka våra soldater för deras
käcka uppförande. Nu först fingo vi veta, att öfverste
Brändström blifvit svårt blesserad under sitt bemödande
att rätta den ögonblickliga oredan på bataljonens vänstra
flygel efter befälets undanskjutande. Den honom
efterträdande brigadchefen var öfverstelöjtnant Drufva på
Upplands regemente.

Mer än en god fjärdingsväg förföljdes ryssarne, tills
vi hejdades af ännu en å, och där förändrades scenen.
Friska trupper kommo fram, dem till understöd, så att de
ånyo fattade posto. En stark och dubbel jägarekedja
mötte oss, sekunderad af de brutala granaterna, som
oförtrutet spridde sina sönderspringande skärfvor i vår
anryckande marsch. Striden förnyades nu rätt allvarligt.
Fienden var oss öfverlägsen, vi dessutom icke samlade
efter den oreda, attacken i våra leder vallat. Officerarne
uppbjödo visst alla krafter att ordna truppen, men den
var för mycket blandad af olika regementen, och under
vara bemödanden att formera något helt växte immerfort
fiendens skaror. Mycket befäl var bortskjutet, så att
ganska få officerare syntes till, och manskapet så
fullkomligt skingradt, uttröttadt och utan ammunition, att
ingenting förmådde sätta det i kraftig verksamhet. Man
hade alltför oförsiktigt förlitat sig på den vunna
fördelen. Jag och en kamrat till, vi gjorde länge vårt bästa
att med en liten hop af diverse korpser på det ifrigaste
mota ryssarnes häftiga påträngande. Värst var, att
soldaterna allmänt klagade öfver bristande ammunition. Och
således måste vi slutligen vika, sedan vi, omringade på
alla sidor, började frukta att blifva afskurna från resten 
af armén, hvilken, att sluta efter skotten, drog sig
tillbaka öfverallt. Vid allt detta understöddes vi manligen
af några Savolax jägare, hvilkas språk vi ej förstodo, men
som ej behöfde vår uppmaning för att exempelvis
uppmuntra de svenska soldaterna att sälja lifvet det dyraste
man kunde, i det de icke underläto att låta hvarenda
dristigt framträdande ryss bita i gräset. I sakta mak
skredo vi tillbaka till Oravais och sökte nu att komma
upp på landsvägen, hvilket äfven lyckades. Här råkade
vi den återtågande kolonnen, om man så kan kalla ett
sammelsurium af alla vapen, utan den ringaste ordning
och utan anförare. Hade fienden varit mera ihärdig i sitt
anfall, skulle vi tagit oss rätt illa ut. Lyckligtvis hade
ryssarne fått så pass minnesbeta, att de gingo saktmodigt
framåt, lämnande oss godt rådrum att hinna undan.

Utkomna ur skogen möttes vi af en ny linje utaf
friska bataljoner ur reserven, uppmarscherande på ängen
under skydd af artilleriet på bergshöjden. Den nya
brigadchefen hade placerat sig midt på vägen för att kalla
ihop sina vilseförda. Han tillsade oss att gå upp till byn,
den utsedda samlingspunkten för alla ur striden
återkommande. Öfverlefvorna af bataljonen råkades på detta
ställe — men i hvilket tillstånd! — Officerarne voro en
löjtnant, adjutanten och jag; om morgonen, samma dag,
hade vi likvisst varit 9 tillsammans! All underrättelse
saknades om de felande. Af underofficerare och
manskap fattades mera än hälften; men många hade aflägsnat
sig för att hjälpa sårade kamrater och återkommo
småningom. I alla fall funnos inte 300 man under gevär.
Och alla voro vi samtligen tilltygade; våta, tillstänkta
af dy, nersotade af krutrök, med genomskjutna kläder!
Ganska få hade sluppit en eller annan skråma. På mig
hade en kula gått genom hatten och en annan borttagit
bygeln på mitt värjfäste.

Bakom byn rangerades alla ur elden återkommande
trupper samt tillstaddes någon hvila, medan ny ammunition
utdelades. Pluraliteten utgjordes af finnar, sedan reserven
numera intagit deras plats. De kommenderades af 
öfverste Cedergren, som red af och an på en röd skäck, på
hvilken en kula upprifvit sidan, så att tarmarna pöste ut.
— Verkligt imponerande är åsynen af en ur elden
återvändande krigarskara med sina sotiga bajonetter, sina
krutbesprängda mustascher, sina af fängkrutselden
besudlade ansikten och den allvarsamma, barska blicken!
Sådana voro här alla; därtill blodbestänkta på händer
och remtyg till följe af det biträde de lämnat både vän
och fiende! Men glädtighet och skämt återtogo snart sitt
välde. Man pratade muntert om dagens skiften och om
de mödor man redan öfverstått. Man beredde sig på nya,
allt med en sorglös likgiltighet, liksom hade inga faror
existerat.

På själfva landsvägen stodo långa rader af kopplade
gevär. Rundt omkring, på vägen och uti dikena, sutto
eller lågo soldater, hvilande på sina ränslar. Mellan dem
stodo grupper af språkande. Trängseln var gränslös, ty
utom ammunitionsvagnar och ridande, som färdades fram
och åter, smögo tjogtals fångar, hvilka föstes tillhopa lik
boskap på en åkertäppa bakom byn; och dessutom gingo
eller buros i alla ögonblick blesserade för att embarkeras
på skutor, ankrade vid hafsstranden. Läkarne hade full
sysselsättning; i synnerhet var öfverfältläkaren Bjerkén
särdeles verksam på den plats han intagit nära batteriet
vid landsvägen, förbi hvilket alla måste passera och där
öfning ingalunda fattades uti hans blodiga, fastän
välgörande handtverk.

Emellertid fortgick striden ånyo med lika bitterhet
som på morgonen och uti samma position, hvarur fienden
icke var mäktig att delogera armén. Däremot blefvo
anfallen mot vänstra flygeln allt mer och mer betänkliga.
Alla våra disponibla trupper måste tåga åt det hållet för
att arbeta emot den hotande öfverflyglingen. Vår
bataljon delades i två detachement, hvaraf det ena, Lif- och
Sahlbergs kompanien, under mitt befäl beordrades att ställa
sig längst ut på vänstra flygeln, som nu utgjordes af
1:sta brigaden. Vi marscherade öfver de skogiga kullarna,
bakom den linje Upplands och Helsinge regementena
formerade, och uppställde oss vid slutet af linjen i en
stenig, med låg marskog beväxt terräng vid foten af ett
berg. Brigadadjutanten gaf mig anvisning om stället, där
vi placerades i nästan rät vinkel mot den öfriga linjen.
Lifkompaniet ryckte ut på jägarkedja, Sahlbergs kompani
förblef bakom det i sluten trupp. Själf vandrade jag
emellan båda för att vaka öfver alltsammans, sedan numera
intet annat befäl fanns kvar än en fanjunkare vid
hvartdera kompaniet, men lyckligtvis bägge dugliga karlar.
Ryssarne, som inte voro särdeles manstarka, blott några
spridda trupper här och där, veko vid vårt anryckande,
och gevärselden började genast. Deras egentliga styrka
agerade till höger om oss, emot var brigadlinje; men
småningom drogo de sig allt mer emot min jägarkedja,
så att de snart voro oss mångfaldigt öfverlägsna. Deras
mål, att öfverflygla oss, fordrade kraftiga anfall på denna
vår yttersta punkt, hvarför deras antal växte hvart
ögonblick. Ändock fortfor vår väl underhållna eld att hålla
dem på vederbörligt afstånd. Åtskilliga gånger voro de
bra närgångna: de föllo med sådan fart och öfvermakt på
jägarkedjan, att den kastades tillbaka på den slutna
truppen, hvilken då med bajonetten måste rycka fram och
återställa jämvikten. Men förvånande var ryssarnes
vördnad för våra bajonetter. Så fort de fälldes, ryggade
fienden hastigt tillbaka. Nekas kan icke heller, att det måtte
vara bra hemskt, när en hel rad bajonetter kommer en så
där burdus på lifvet, att man ser hvitögat på fienden och
i hans ursinniga blickar läser den onda meningen.

I vild förbittring rasade striden ända till mörkningen.
Skjutningen var ytterst häftig. Ingen ville ge vika;
jägarkedjan slogs man mot man. Många af mina knektar föllo;
på mig själf gick ännu en kula genom hatten, ofvanför
hjässan. Och såsom jag förutsåg, att slutet skulle bli
reträtt, var jag angelägen, att de sårade i tid fördes
undan till Oravais; de minst skadade fingo transportera
sådana, som inte kunde hjälpa sig själfva.

Lika liflig var musköterielden bakom oss vid
brigadlinjen: den skakade luften och spridde en så tjock 
krutrök öfver rymden, att man ej kunde se tio alnar ifrån
sig. Med denna linje hade vi för öfrigt ingen annan
kommunikation (ehuru en Upplands bataljon stod tätt
bakom oss) än besöket af de personer, som tillförde oss
frisk ammunition.

Ju längre det led mot aftonen, dess äfventyrligare
blef vår ställning. Gynnad af skymningen hade ryssarne
letat sig fram bakom vår vänstra flygel och uppklättrat
på berget bakom oss. Man kunde mot den ljusa
himmelen skönja konturerna af människogestalter, hvilka
dessutom belystes af den fladdrande elden ur gevären,
hvarmed vi från höjden saluterades i ryggen. Vi voro nu nära
att alldeles omringas och hade i skumrasket svårt att
urskilja föremålen. Vi måste sikta efter fiendens skott, och
som dessa nu mera lossades icke allenast framför, utan
ock bakom oss, blefvo både jägarkedjan och den till dess
sekurs uppställda slutna truppen lika häftigt invecklade i
striden. Elden ur handgevären hade oafbrutet fortfarit
till den grad, att de heta gevärspiporna näppeligen mera
kunde omfattas. Och ända intet hopp om aflösning! —
Min ställning var rätt kinkig. Soldaterna mumlade
halfhögt om fångenskap, och mina närmsta i befälet, de båda
fanjunkarne, hade hvar efter annan gjort föreställning
om nödvändigheten att tänka på reträtt. Ung och
oförskräckt, ville jag emellertid alls icke låna örat åt dylika
uppmaningar, och därtill kom min oerfarenhet, som
alldeles inte ville fatta möjligheten af reträtt utan
brigadchefens order. Sådant skulle synts mig vara ett
oförlåtligt fel. Att mitt detachement skulle glömmas bort,
var inte tänkbart; men så gick det likväl. Jag längtade
efter tillstånd att afmarschera, men allt förgäfves.
Slutligen hände sig, att den fanjunkare, som kommenderade
jägarkedjan, blef, två steg ifrån mig och under vårt
samtal, genomborrad af en kula — han sjönk till marken vid
mina fötter, rosslingarna ur hans bröst trängde till mitt
öra. Jag blef så betagen, att jag inte kunnat bli det
värre, om jag själf skjutit karlen. Jag föreställde mig,
att hans lif varit frälst utan min öfverdrifna envishet att
stå kvar för länge. Genast inkallades kedjan, och hela
detachementet, väl slutet, sattes i marsch, medförande
den svårt sårade fanjunkaren. 
<footnote>Hans namn var Torngren. Han tillfrisknade och lefde sedan länge.</footnote>

Natten bredde redan sitt täcke öfver jorden och
gynnade vår reträtt, så att vi osedda kommo förbi berget,
vid hvars fot spridda ryssar anträffades, som
tillfångatogos och instuckos bland soldaterna. Min plan var att
repliera på brigaden, ehuru jag i min ungdomliga
oerfarenhet fruktade för ansvaret att hafva lämnat min post.
Huru stor var då icke min glada förvåning vid upptäckten,
att brigaden redan var sin kos! Tio minuter förut hade
jag likväl sett blixten af deras eld. — Nu gällde det att
genom skogen söka sig fram till Oravais, hvarvid jag
måste befara att råka fienden i min väg. Lyckligtvis voro
ryssarne lika utmattade som vi, så att de gingo framåt
med största varsamhet. Marschen påskyndades. På vinst
och förlust vandrade vi i skogen och råkade så bra välja
vägen, att vi gerad inträffade i Oravais kyrkoby. Denna
besattes nu af finnarne, som skickade en patrull emot oss.
Inne i byn mötte oss flere personer till häst, däribland
general Adlercreutz själf, som, efter några obetydliga
frågor, befallde mig skynda landsvägen fram efter armén.

Marschen fortgick hela natten. En ström af
människor och hästar uppfyllde landsvägen. Mörkret var sådant,
att man under beständiga knuffningar ej kunde igenkänna
den knuffade. Men om synen här var öfverflödig, så blef
örats organ dess bättre anlitadt. Hundrade ljud uppstego
i natten; öfverallt jämrade sig sårade, hvar och en på
sitt tungomål. Artillerister och trosskuskar hojtade åt sina
tröttkörda kampar och utöste tjogtals svordomar hvar
gång de körde fast, hvilket timade i alla ögonblick; hjul
och vapen skramlade, soldaterna skrålade. Alla dignade
af trötthet och hunger. Också jag hade ingenting förtärt
sedan morgonen. En korpral bjöd mig ett par knallar med
litet smör, och det var min enda måltid för hela dagen.

Gränslöst trött var jag därjämte, men däremot fanns
ingen hjälp; promenaden måste ovillkorligen fortgå. Visst
anställde jag ett litet försök att få hvila, i det jag kröp
upp på en förbitågande trosskärra, körd af en karelsk
jägare, som fåfängt ropade sitt „pois, pois!“ Jag låtsade
ej begripa honom. Men åkningen aflägsnade mig från
min trupp, så att jag snart måste klifva ned igen och
fortsätta vandringen till fots. För öfrigt kände jag mig
rätt nöjd och munter. Jag hade ändteligen fått vara med
i en allvarlig strid — det så länge efterlängtade målet
för mina önskningar!

Vid dagningen fick man omsider skåda sig omkring
i svärmen af det smutsiga och blodsölade sällskapet och
något samla sin trupp ur den orediga marschkolonnen.
Vid Juutas, där Lappovägen stöter tillsammans med
strandvägen, stodo de finnar, som den 13:de afslagit ryssarnes
försök att tränga fram i arméns rygg. Det var deras
kanonad vi hört under marschen till Oravais.

På morgonen den 15 anlände armén till Nykarleby,
beläget 3½ mil från Oravais. En allmän rastning påbjöds,
och trupperna inkvarterades i staden, så långt utrymmet
medgaf. Denna hvila var också af högsta behof, ty alla
voro ytterst fatiguerade och på allt vis illa åtgångna. —
Min första omsorg efter ankomsten till Nykarleby var att
söka upp den andra halfvan af bataljonen samt därefter
underrätta mig om kamraterna, hvilka till större delen
anträffades liggande på halm i en liten kammare på
gästgifvargården. Nu vankades frågor å ömse sidor. Mig
hade man ansett dödskjuten. Fyra af kamraterna voro
sårade, och majoren jämte den gamla kapten Svinhufvud
så utfatiguerade, att de blifvit ordentligt sjuka. Efter
kapten Schewen, som var illa blesserad i benet, fick jag
befälet öfver 1:ste majorens kompani, detsamma, vid
hvilket jag börjat min tjänstgöring. — Förlusten af manskap
kunde ännu ej uppgifvas: många saknades, men man
hoppades, att en stor del vilsekomna skulle åter inställa sig.
Det visade sig sedermera, att bataljonen af underofficerare
och manskap hade 92 man mindre än vid träffningens
början. Huru många af dem voro döda, kunde aldrig
utrönas, emedan en stor del sårade togos om hand på fartyg
för att transporteras till sjukhusen, hvilka voro så
beskaffade, att man sällan återfick någon afpolleterad.

Under loppet af dagen besöktes vi af brigadchefen,
som i de förbindligaste ordalag tackade mig för mitt
envisa motstånd aftonen förut, hvarigenom brigadens vänstra
flygel i det längsta bevarades från öfverflygling. Han
tillade därjämte, att han ämnade föreslå mig till
erhållande af tapperhetsmedaljen i guld. Jag däremot, som
väntat snubbor, för det jag lämnat slagfältet utan order,
stod helt förbluffad. Men så går det till! Man skär
lagrar utan att ana det. Allt i den här världen är <sp>tur
eller otur</sp>!

Sålunda ändades, efter 14 timmars blodigt fäktande,
träffningen vid Oravais, den mest mördande, den längsta
under hela finska kriget, och som också blifvit den sista,
om inte den käcka general Döbeln dagen förut lyckats
piska ryssarne ifrån Juutas, nära Nykarleby, dit de redan
framträngt i arméns rygg. Hela vår effektiva styrka
kunde kanske räknas till omkring 4,500 man af alla vapen,
hvaraf tre fjärdedelar svenskar. Finnarne hade vid Oravais
blott 4:de brigaden, utom några svaga bataljoner af de
öfriga. General Adlercreutz kommenderade på stället i
sin egenskap af arméns generaladjutant. Vår förlust var
ganska stor: omkring 40 officerare och 1,200 man
dödskjutna och sårade, men ganska få fångna. Ibland de
blesserade räknades general Vegesach samt
brigadcheferna öfverstarne Platen och Brändström. Om mängden
af lossade skott under denna dag kunde slutas däraf, att
hvar soldat tilldelades 2:ne gånger nya patroner, 60 hvarje
gång, utom dem, som fyllde patronköket vid stridens
början. Ingen trofé gick förlorad, hvarken kanon eller
fana, icke en gång en trumma. Att ryssarne förlorade
långt mer än vi, kan med säkerhet antagas, utan att
därför behöfva tillgripa den vanliga taktiken i armérapporter,
som alltid till det minsta tredubblar fientliga härens
förlust. Men saken talar här för sig själf: ryssarnes 
deplojering under vårt artilleris mördande eld, deras hela dagen
fortsatta människoödande anfall mot vår vänstra flygel,
oberäknadt träffningens öfriga skiften, borde åstadkomma
en förlust i stor skala, hvilket äfven deras flera dagars
overksamma kvarstående på slagfältet tycks bestyrka.
Uppoffring af människolif ingår emellertid föga i
ryssarnes beräkningar — de behöllo fältet; hvad kunde de önska
mer? — Men man kan påstå, att äfven svenskarne vunno
sitt ändamål, ty vi måste slåss vid Oravais för att
uppehålla fienden, till dess våra förutskickade kamrater hunnit
öppna oss den tillstängda vägen för vår reträtt norr ut.
Och denna plan lyckades! — Med ära försvarade svenska
mannamodet i denna blodiga kamp sitt urgamla rykte.
Svenska soldaterna visade ett mod, en uthållighet, som
i alla hänseenden berättigade dem att strida i bredd med
de mera krigsvana finnarne. Endast gardet till häst hade
nog brådtom att vända ryggen till under ryssarnes
förföljande i skogen, där — man måste rättvisligen
medgifva — terrängen var ofördelaktig för kavalleri,
åtminstone för annat kavalleri än de mindre granna, men bättre
i krutröken invigda karelska dragonerna, som under hela
tiden åtföljde infanteriets rörelser utan att låta ryssarnes
åsyn skrämma sig. Men höllo gardisterna mindre bra ut
en corps, så måste dock några af deras detacherade utstå
rätt hårda prof, de nämligen, hvilka såsom ordonnanser
åtföljde general Vegesach, en man som inte skydde att
se fienden i synen och sålunda utsatte sig för den häftiga
elden. Nästan värst blottställdes den ordonnansen, som
blifvit anbefalld att följa generalens son, en oförvägen,
grönklädd pojke om 12 eller 13 år, som med barndomens
oförståndiga liknöjdhet störtade sig i de ögonskenligaste
faror, blott och bart förroskull.

Naturligtvis borde en så långvarig, så blodig
drabbning framte skådespel af mångfaldigt ohyggliga
variationer. Mera hundrade lik lågo på slagfältet, synnerligast
i skogen, där ryska kolonnerna först uppmarscherade;
äfven blesserade afvaktade här och där stunden till sin
förlossning. Det gulnade gräset var på många ställen, i
ordets bokstafliga mening, dränkt i blod, och trasor af
blodstänkta kläder eller linne lågo kringströdda öfver
allt bland bitar af patronpapper, remtyg eller skräp af
alla slag. Gärdesgårdarna hade försvunnit, träden voro
sönderspillrade — ja, själfva marken bar vittne om den
allmänna förödelsen genom den revolution kanonkulorna,
och förnämligast kartescherna, i densamma åstadkommit.
— Hvad mänskligheten beträffar, lämnade den fullkomligt
passande motstycken till de öfriga rysligheterna. Här ett
par exempel. Vid bataljonens uppehåll för att passera
ån varseblef jag en Västmanlands soldat, liggande på
åbrädden. Jag närmade mig och igenkände min förra
uppassare vid 1:ste majorens kompani, på hvilken en
kanonkula borttagit ena foten och slungat den långt från
kroppen. På hjälp var föga att tänka; min gamla
trotjänare blef väl bortburen, men dog af förblödning på
vägen till fältskären. — En af våra soldater träffades
under vårt framstormande mot ryska batteriet af sista
karteschskottet, så att hela hans kropp förvandlades till
en enda, oformlig, blodig köttmassa. En annan ville ur
ån upphämta en läskedryck och träffades af en kula, i det
han lutade sig ned för att sänka sin kopparflaska, hvarpå
han tumlade hufvudstupa i vattnet och försvann för alltid,
sannolikt dödligt sårad. Efter anfallet mot fiendens center
påträffades i skogen en framstupa liggande, blåklädd figur,
den soldaterna, narrade af färgen, vände om för att se om
han lefde. O jämmer! Tarmarna runno på marken ur den
upprifna magen, och ändock andades mannen: det var en
långskäggig kosack. — En illa sårad, halfdöd rysse hade
den djärfheten att, där han låg i sitt blod, skicka ett skott
efter oss, och blef därför ihjälklubbad med gevärskolfven,
innan han kunde ryckas undan soldaternas förbittring. —
Ett sådant massakrerande vid kallt blod skulle åses med
fasa under lifvets vanliga, fredliga förrättningar; men här
gjorde det föga intryck, åtminstone på mig, som ändå
tror mig vara fullt ut så blödsint som någon annan.
Hvaraf kom det? Månne af annat än vanan eller rättare
förpliktelsen att bevittna horrörer? Ty dagens 
tilldragelser voro verkligen af den rysliga beskaffenheten, att
man slutligen inte skattade ett människolif mer än en
myras. I en sinnesförfattning, då man utan betänkande
offrar sitt eget lif, måste man lika ringa akta sin nästas.
Likväl må ingen inbilla sig, att våra soldater i allmänhet
ådagalade ett så barbariskt lynne. Tvärtom! Jag var
denna dag vittne till flera hedrande än vanhedrande
gärningar. Jag såg till exempel, huru sårade med tecken
till det ömmaste deltagande och efter bästa förmåga
understödde eller rent af buro andra sårade landsmän,
till och med ryssar, som voro värre åtgångna, än att de
själfva kunde hjälpa sig, till förbindningsstället. Den där
grymma, djuriska vildheten varade blott så länge
bajonetten vändes mot fienden; så fort det hette „hvila
gevär!“ följde också synbarligen mänskligare känslor, och
medlidandet intog öfverspänningens ställe. Soldaterna
gingo så långt i fromhet, att de efter striden på sitt vis
anställde betraktelser öfver sina blodiga mandater. Så
hände, att en korpral af Lifkompaniet, utmärkt skicklig
skytt och därför anförtrodd en eröfrad norsk jägarstudsare
med rättighet att skjuta, när och på hvad sätt han ville,
under nattmarschen från Oravais yttrade, att han önskade
sig „icke ha synd för gårdagen“, såsom orden föllo; och
tillspord, hvad han därmed menade, svarade han: „jag
sköt i går 47 skott och bara två bommar“. — Således
kände den gode mannen något slags samvetsskrupel öfver
sina 45 träffare.

I två dagar fingo vi hvila ut i Nykarleby. Kvarter
hade jag fått och en säng, hvilket då för tiden inte
vankades alla dagar; men intet mat fanns, hvarken i kvarteret
eller utom hus. Den konfusion, som följde
krigshändelserna i spåren, mängden af hungriga magar och den lilla
stadens klena resurser nekade stadsboarne att på behörigt
sätt undfägna sina gäster. Också tog jag mitt parti: jag
åt litet och hvilade dess mer; likaså kamraterna och
manskapet; vi rastade i ordets fulla bemärkelse. Ingenting
var för öfrigt att skåda, ty Nykarleby är inte något
märkvärdigt ställe: låga, rödmålade trähus med torftak, på sin
höjd ett eller annat tegeltak, illa stenlagda gator och ett
irreguljärt, skräpigt torg — se där hela härligheten! Det
förhåller sig så, att, har man sett en svensk småstad, man
kan i andanom föreställa sig alltsammans.

På gästgifvargården var en allmän samlingsplats för
alla, som ville se om de sina. En mängd blesserade
officerare hade blifvit ditförda för att sedermera
transporteras vidare. Ibland främlingar, som första dagen också
församlades dit, ehuru de måste nöja sig med gården till
kvarter, voro alla under gårdagen fångna ryssar. Jag
roade mig med att närmare betrakta dessa lydiga
instrument för våld och despotism. Såsom soldater äro de
ypperliga; lättfödda och lättfotade synas de skapade just
för krigsyrkets mödor, hvaruti svält och fatiguer kunna
räknas till hufvudingredienserna. I allmänhet af smal
och smärt växt tycktes de inte tillhöra något särdeles
kraftfullt släkte. Smutsbruna, magra fysionomier — många
med svarta, aflånga kinesögon — platta näsor och starkt
utstående kindknotor antydde deras asiatiska ursprung.
Lukten af den olja, de använda för sina remtyg, var så
genomgripande, fast ej vidrig, att den uppfyllde
atmosfären i deras grannskap. Ehuru orena och snuskiga så väl
på den synliga delen af kroppen som på kläderna, kunde
deras dräkt ändå sägas vara docklik: de trånga, gröna
frackarna slöto så tätt till, att de liksom voro fastväxta
vid kroppen och gåfvo dem ett nätt och prydligt
utseende. Små, låga mössor af hattfilt, från flinten
nerstupande öfver pannan, lämnade den genom ett nära
afklippt hår nästan kala nacken till solhettans disposition.
Många sutto på marken med korslagda ben på
orientaliskt vis. Någon nedslagenhet förspordes alldeles icke;
de tycktes bära fångenskapens missöde med största
likgiltighet; och bara dem unnades hvila jämte något att
äta, så önskade de ingenting bättre. Sådan är trälen!
De fysiska behofvens tillfredsställande är hans enda
lefnadsmål.

En sällsam omständighet var den, att jag dessa dagar
befann mig alldeles lomhörd, sannolikt af det långa, 
oerhörda skjutandet, som förryckt mina stackars örhinnor.
Slogs en dörr häftigt till, strax tyckte jag mig höra ett
kanonskott. Det minsta buller pinade jämmerligt
hörselorganen.

Den 17 september bröt armén upp från Nykarleby.
Marschen skedde brigadvis, så att jag inte vet, hvilka
trupper deltogo i tåget; men som jag i staden sett
soldater af det vidtfrejdade och bland finnarne företrädesvis
utmärkta Björneborgs regementet, så förmodar jag, att
äfven 2:dra finska brigaden stött till de öfriga. — Vår
bataljon var nu ganska medtagen. En löjtnant (baron
Falkenberg) förde befälet, och utom honom voro vi blott
2 officerare; spel och manskap uppgingo tillsammans till
inte fullt 300 man, sedan alla sjuka och blesserade blifvit
afpolletterade till sjukhuset. Ingen fientlighet förspordes
under marschen, som därföre gick ordentligt och stilla,
utan annat uppehåll än de vanliga rastningarna och ett
par timmars väntan, medan trosskolonnen passerade. Och
det var en reputerlig tross man bestod sig vid finska
armén. Oberäknadt de vanliga ammunitions-, proviant- och
sjukvagnarna, medförde befälet stora skaror vagnar och
kärror, tungt lastade med allt, hvad dessa stackars
husvilla i en hast kunnat frälsa från hemorten. Också
framtedde deras packvagnar det befängdaste sammelsurium af
husgeråd; till och med en mängd pirrögda tärnor, mer
och mindre fagra, följde med i släptåg såsom hushållerskor
eller kanske i någon ljufvare befattning; ty finska
soldaterna förstodo att försötma hvilostunderna efter fejd och
vedermödor. — Åt hvar och en officer bestods en
hästration i kontant mot förbindelse att själf ombesörja
fortskaffandet af sin tross.

Vid vägskillnaden till Jakobstad, som den dagen
passerades, förnummo vi, att vårt regementes 2:dra
bataljon efter en lång och vidunderlig sjöfärd anländt till
samma stad, men icke hunnit debarkera innan arméns
reträtt utan måst söka en ännu nordligare hamn, hvarför
ock denna bataljon icke kunde användas vid armén förrän
på sena hösten.


På eftermiddagen fingo vi kvarter i Essevö by bakom
ån af samma namn, där förposterna gjort halt. En enda
bondkoja var tillräcklig att rymma officerarne af vår och
en af Upplands bataljoner, som nu ett par veckor bortåt
beständigt följdes åt i kvarter. Manskapet inrymdes på
logar och i andra uthus. Trångt var väl öfverallt; men vi
bodde åtminstone under tak. Och som bönderna hellre
sålde sina får till oss än lämnade dem för intet till
ryssarne, kunde vi därjämte ganska ordentligt anrätta våra
måltider.

Länge åtnjöto vi dock ej inkvarteringens lugn.
Redan den 18 voro ryssarne i våra spår. De anföllo
förposterna framför Essevö å med en sådan brådska, att
dessa, för svaga att emotstå puffen, måste lämna sin
ställning och småningom repliera på hufvudkorpsen. 1:sta
svenska brigaden beordrades rycka fram. Orderna härom
gjorde intrång i vår middagslur, hvarur vi väcktes af de
skrällande trummornas kallelse till vapen. Dagen var
vacker och lugn, förhärligad af en varm septembersol.
Marschen riktades ned till ån, dit terrängen sakta
sluttade, beväxt med ung björkskog, inneslutande landsvägen
å ömse sidor. Söder om ån bröts vägen i nästan rät
vinkel, följde stranden till höger genom ängar och
försvann i en hög tallskog, hvilken lik en ram infattade en
rätt täck tafla, lifvad af en talrik människoskara.
Fältvakten var redan ankommen till bron, som sammanband
stränderna och på vår sida försvarades af flera fältverk
samt en väldig mängd finska trupper. Till höger om
landsvägen, på en liten kulle ett stycke från stranden,
var uppkastadt ett batteri för 2 kanoner af finska
artilleriet. Bakom samma kulle formerade vår brigad sin
linje med en till buskarna vid åbrädden framskickad
jägarkedja, som således stod parallell med landsvägen på
fientliga eller andra sidan om ån. 1:ste majorens kompani
(under mitt befäl) beordrades till kanonbetäckning för de
2 pjeserna, kommenderade af en gammal, rödbrusig
artillerilöjtnant, med en grön, omilitärisk mössa vårdslöst
hängande öfver ena örat. Han var en rättfram, tokrolig
krigsbusse, den där löjtnanten, som tjänt sig upp från
underofficer, och som redan i den graden förvärfvat sig
Svensksunds silfvermedaljen en collier. Han prisade
svenska truppernas käcka uppförande i slaget vid Oravais och
föreslog att göra närmare bekantskap vid ett glas vin,
hvilket genast framskaffades ur hans nära intill stående
trosskärra.

På fientliga sidan om ån stodo de svenska förposterna
i en halfcirkel framom bron, mellan tufvorna på ängen.
I tallskogen långt bort hördes trumslag, som bebådade en
kolonns anryckande; och det dröjde icke länge, förrän
ryssar, framsmygande i den hukade ställning deras jägare
plägade iakttaga, började sprida sig öfver ängen. Elden
öppnades mellan dem och våra förposter, som likväl drogo
sig öfver till fältvakten för att gemensamt med dem
förfoga sig öfver bron och antända densamma. Strax därpå
blef en tjock, fientlig truppmassa synlig på landsvägen
uppe i skogen. Den avancerade mot slätten och stormade
utom kanonhåll, bakom sina tiraljörer, hvilka långsamt
skredo fram till åbrädden. Nu böljade äfven vår brigads
jägare sin plottrande eld öfver vattnet. Bron stod redan
i ljusan låga, röken hvirflade upp i hög sky, och lågorna
fräste; men icke förty sökte ryska jägare bana sig väg
däröfver, medan andra deras kamrater lifligt besvarade de
våras häftiga skjutande. Kulorna hveno öfver oss, så
högt likväl, att de ej voro farliga. Vi roade oss att från
vår lilla kulles spets öfverskåda dalen och sågo huru
ryssarne kröpo på magen för att komma in i buskarna vid
åbrädden. Flere officerare i gröna syrtuter och röda
kragar visade sig ibland dem, några till häst. Deras kolonn
kom allt närmare och närmare på landsvägen. Med
ögonen fästade på denna kolonn och luntan öfver fänghålet
stodo våra artillerister likt katten lurande på råttan,
färdiga att tända på, och väntade blott sin officers
betydelsefulla „fyr“ för att slunga döden i ryssarnes leder.
Ändteligen gaf han tecknet; elden blixtrade ur kanonerna, eko
upprepade skotten, och när röken skingrat sig, syntes
ingen kolonn till: den hade kastat sig omkull. Vi sågo

hela landsvägen garnerad med hufvudbonader och
bajonettspetsar. Vid bron började äfven kanonernas dånande
buller, och likaså på ryska sidan framfördes artilleripjeser,
så att inom några minuter var kanonelden rätt skarp.
Det blef på en lång stund ganska allvarsamt omkring den
lilla kullen. Och under allt detta stod vår artillerilöjtnant
orörlig, dirigerade sina pjesers eld med orubblig köld,
fastän fiendens kulor upprefvo jorden i batteriets
bröstvärn och strödde den öfver oss allesammans. Vi, som
utgjorde kanonbetäckningen, lågo stilla på gräset i
sluttningen bakom batteriet och hade ingenting annat att göra
än helt simpelt åskåda den förstörelse, kanonkulorna
anställde både i marken och bland de gulnade björkbuskarna.
Annars var träffningen tämligen skarp omkring bron, där
den rasade i vildt tumult. Å ömse sidor syntes man bra
envis. Svenskarne ville hålla sig kvar i sin position,
ryssarne förjaga dem därifrån. Skjutningen gjorde dock
vida mindre skada, än man bort vänta af det åsklika
skrålet. Jägarne, som egentligen underhöllo den, hade
svårt att träffa hvarann i deras liggande ställning.
Artilleriet, i synnerhet talrikt vid bron, intonerade emellanåt
rätt flitigt, till ringa båtnad för ryssarnes flera gånger
itererade försök att framtränga i massa mot broruinerna.
Kanondundret upphörde likväl snart nog, skymningen
kom emellan; men jägarelden höll länge uti. Ju mer det
mörknade, dess härligare blef skådespelet omkring oss.
Man skulle här fått ämne till ett grant eldskensstycke,
i effekten af det rödbruna, skimrande ljuset från den
ännu brinnande bron, som i kapp med de snabbt
öfvergående blixtarne ur handgevären spridde sin glans öfver
både människofigurer och hela den omgifvande naturen.
Det var i sanning en skön tafla!

Längre fram på kvällen afstannade all skjutning.
Fienden, uppgifvande förslaget att forcera oss i fronten,
drog sig inåt skogen. Man uppsköt fortsättningen till
morgondagen. Svenska bataljonerna kvarstannade i
närheten af ån, likväl något tillbakadragna. Bivuaker
upprättades, gevären kopplades, och tapto genljöd genom
hela dalen. Eldar uppflammade inom några minuter
öfverallt i buskarna, omringade af officerare och soldater,
språkande om dagens företeelser. Hvar och en beredde sitt
nattläger så godt han kunde, och det dröjde inte länge,
förrän dalen, nyss så bullersam, var försänkt i djupaste
tystnad, endast afbruten af vakteldarnas sprakande och
skiltvakternas anrop.

I första dagningen den 17 voro alla på benen.
Toiletten är inte tidsödande i bivuaklifvet och består
mestadels i att afskaka halmbyskje eller mossa från kläderna
— allt efter hvilobäddens olika beskaffenhet. Ett rykte
utspriddes, att fienden om natten turnerat oss förmedelst
passagen af ett vad, en mil ofvanför Essevö bro. Finnar
affärdades åt det hållet för att bjuda de öfverkomna
spetsen. Men som trossen bittida på morgonen
bortsändes, var lätt att uträkna, huru föga allvar man hade
i sinnet med försvaret af Essevö bro.

En del af morgonen förflöt utan uppträde. Inga
förberedelser till anfallets förnyande förspordes. Mellan
träden i tallskogen på andra sidan ån uppstego rökpelare
från ryska bivuakerna, och deras vedetter promenerade
af och an i skogsbrynet. Vi kunde således i all
maklighet sköta om vara hushållsbestyr, förnämligast i och för
frukosten — en måltid, som alltid eger sina behag och
hvarmed man i bivuak måste finna sig synnerligen
belåten, emedan man sällan kan vara förvissad att få middag.
åtminstone inte annorlunda än på stående fot.

Gevärssalfvor i öster ljödo snart i våra öron.
Därigenom bekräftades berättelsen om ryssarnes öfvergång
vid det omtalade vadet. Man afvaktade nu utgången af
den för hand varande kampen, hvilken skulle afgöra
herraväldet vid Essevö å. Och i förhoppning att
förnimma hvad slags planer förehades, besökte vi litet
emellanåt de framför stående krigskamraterna och kullen, där
artilleriet ännu kvarstod, hvarifrån man hade obehindrad
utsikt öfver hela landsträckan. Men ingenting förspordes,
allt förblef lugnt och stilla. — Ett icke obetydligt parti
fångar lunkade förbi under eskort af gulbebyxade 
österbottningar, som förtäljde, att fångarna blifvit afskurna vid
fiendens återtåg öfver vadet. Men just som denna
segertidning afhandlades, anlände en adjutant att afhämta en
bataljon af 2:dra svenska brigaden till succurs. Af
skjutningen, som närmade sig, kunde också slutas, att
framgången var klen på svenskarnes sida. Det dröjde inte
heller länge, innan trumslagen i skogen midt emot gåfvo
anledning att ana ryssarnes rörelser äfven från det hållet.
Man kunde således vänta sig att snart bli indragen i leken,
och våra knektar undersökte redan sina gevärslås och sina
ammunitionsförråd. Men den dagen anlitades vi icke; vi
fingo afmarschera mot norden, i riktning mot
Gamlakarleby.

Dagens vandring var föga anmärkningsvärd. Länge
hördes gevärselden bakom oss jämte ett och annat
kanonskott; men i vår kolonn var allt fredligt. Brådtom hade
man inte heller: vi gingo 2 mil, hvarunder ofta rastades.
Vid en sådan rast framfördes till brigadchefen en nyss
fångad kosack. På nära håll hade jag aldrig skärskådat
det slags folket och försummade således inte tillfället att
tillfredsställa nyfikenheten. Han hade slagits förtvifladt
men måst ge sig, sedan hästen blifvit skjuten. Nu syntes
han nedslagen och förbryllad. Hans ansikte var
fullkomligt ludet — med undantag af ögon, nästippen och ett par
tjocka, röda läppar — långt tofvigt hår under en liten låg
klädesmössa, fladdrande omkring axlarna; den platta, breda
näsan förrådde asiatisk härkomst och förhöjde ingalunda
skönheten. Utan något militäriskt i klädseln, som liknade
våra sjömäns, utmärkte sig karlen egentligen med sina
silfversmidda remtyg och dyrbara, damascherade pistoler,
hvilka man likväl fråntagit honom.

Vårt nattläger vankades i en gård af Kronoby
kyrkby, där officerarne på öfligt sätt inträngdes i en
enda stuga och manskapet i andra kyffen. Reträtten
fortsattes morgonen därpå utan ringaste krigshändelse.
Marschen var ganska ledsam och enformig genom en vild
skogsmark och under ett fint duggregn, som trängde
genom kläderna. På eftermiddagen inkvarterades 
bataljonen i Storby, en fjärdingsväg från Gamlakarleby, och
följande dagen gingo vi vidare utan att komma till staden.
Vid bron öfver Kauko ström voro fältverk redan uppförda,
hvilket åter förebådade tillämnad blodsutgjutelse. Vi
tågade förbi till vara utsedda kvarter i gården, tillhörande
Järvi by.

Nu förgingo ånyo några dagar i stillhet och ro.
Bataljonens personal ökades genom ankomsten af vår
gamle major och kapten Svinhufvud, hvilka åter
tillfrisknat, likaledes genom musikdirektören, en bildad man
och utmärkt artist, kommande direkte från Sverige, och
som förmedelst de vackra toner, han lockade ur sin
klarinett, förkortade mången aftonstund i vår lilla, förtroliga
krets.

Den 25 ramlade åter larmtrummorna vid kvarteret.
Trupperna ryckte ut; ett oangenämt och ruskigt väder.
Regnet smattrade på hattkullarna, och häftiga väderilar
upprörde luften. Vi stodo några timmar under gevär för
att åhöra en rask gevärseld i öster, men fingo hemgå, så
fort densamma vid mörkningen upphörde. Ryssarne hade
anfallit vid Kelviå men fått stryk af där posterande
finnar. Detta försök stod i samband med deras
turneringsplaner, hvarigenom de så ofta nödgade svenska trupperna
att förändra ställning, det vill säga att gå tillbaka. Så
hade det likväl ej bort vara, ty i ett land som Finland,
så kuperadt, så genomskuret af rinnande vatten, hade
defensiven icke bort vara svår att effektuera; och mig
åtminstone synes, som armén mycket längre kunnat
bibehålla sig på en för detta operationssätt så fördelaktig
terräng. Nu spilldes ständigt blod utan motsvarande
resultat. Efter några dagars motstånd invid den ström,
man försvarade, lämnades positionen vid fiendens
flankturneringar, i stället att med samlad styrka kasta sig
öfver de merendels svaga detachement, som öppnade
vattenpassagen för den fientliga hären. Sant är väl, att de
dagliga striderna medtogo folk, och att således armén blef
för svag att bjuda fienden spetsen på alla punkter. Men
daglig reträtt försvagar den moraliska kraften hos en här;
också märktes redan dess bedröfliga inflytande på finska
soldaterna. Alltid villiga att slåss började de likväl visa
benägenhet för desertering, längtande efter hembygden,
hvarifrån hvart steg åt norden aflägsnade dem; och vid
sådana omständigheter var ej underligt, om de påminde
sig ryssarnes löfte, att sådana soldater, som lämnade
svenska lederna, skulle få behålla sina boställstorp.

Den 26 var turen hos 1:sta svenska brigaden att
besätta förposterna vid Kauko bro. De kommenderade
bataljonerna samlades nere vid bron eller, rättare, ruinerna
efter bron, som blifvit upprifven vid reträtten, för att
medelst strömmen sätta en bastantare gräns mellan
fienden och oss. Vår eller norra stranden dominerade den
södra genom en rad af kullar och berg, som sänkte sig
sakta mot vattnet, hvars närmsta omgifning bestod af
ängar och gärden, sträckande sig österut inåt landet. En
gård nära stranden till höger om broskelettet var utsedd
till förposternas högkvarter, hvarföre också alla husen
rodan hunnit genomskjutas från ryssarnes batterier på
andra sidan strömmen, så att de blifvit fullkomligt
genomskinliga. Fältverken tvärs öfver landsvägen invid bron
voro fullsatta med artilleri och folk. Midtemot dessa
syntes ett ryskt batteri, så oförsynt konstrueradt, att
ingen på svenska sidan kunde komma utföre den
långsluttande backen ned till vattnet utan att hälsas af dess
kanoner, hvilka visserligen vid dylika tillfällen ådrogo sig
eftertrycklig näpst från de våra; men sådant gjorde icke
dess mindre promenaden utföre ganska betänklig. — Vid
framkomsten beordrades var bataljon intaga förposterna
till vänster om vägen och en Upplands bataljon att stanna
i retranchementen och bondgården. Anlända till
backens öfre klint, gjordes en kort halt, hvarefter vi med
något raskare takt begåfvo oss utföre. Genast blixtrade
det ur ryska kanonbatteriet, och on kula dansade fram
öfver vara hufvuden. Härpå följde ett par kanonkulor
till, hvaraf dånet rullade lik åskan mellan bergen. Det
kompani, jag kommenderade, hade queun i kolonnen och
stod i detta  ögonblick just i begrepp att vandra backen
utföre, då vi allesammans öfverhöljdes af sand och grus,
uppkastadt af kanonkulorna. Vi sluppo likväl helskinnadt
undan liksom resten af vår bataljon. Upplänningarne
däremot, som följde oss i hamn och häl, fingo ett par man
dödskjutna. Äfventyrligast föll det sig, sedan vi afvikit
från vägen nere på en äng, sträckande sig längs
strömmen, och där vi måste vandra man efter man öfver smala
stockar, utlagda såsom spång i kärret. Där antastades vår
flank af de infama kanonkulorna, dock lyckligtvis utan
annan verkan än att med dy och ler fullstänka våra figurer
och förmå oss vara litet mer snabbfotade än vanligt. —
Af alla krigets faror ges ingen jämförlig med hvad man
kallar „kläda skott“. Att liksom ett villebråd under
jakten vara skottaflan för fiendens konstfärdighet i
målskjutning är både hemskt och lämnar ett intryck af
häpnad, som sannerligen pröfvar en bra karls beslutsamhet.
Det vore inte det ringaste svårt att falla i en öppen strid,
ansikte mot ansikte med fienden; men att så där bli
skjuten i språnget synes mig rätt beklagligt och alldeles
inte ärofullt. Jag har också sett mången behjertad
krigare ganska tvehågsen för ett dylikt gatulopp. — Men
för att nu återkomma till vårt, så aflopp det utan allt
slags manspillan. Vi togo hvilstationer bakom diverse
hölador på ängen och anlände friska och helbrägda till en
björkhage utom skotthåll för ryska kanonerna. Där
aflöstes en bataljon nylänningar, som likväl inte
afmarscherade förrän dagen efteråt. Dessa herrar voro rikligen
utrustade med lifsens förnödenheter både för bord och
säng. Det kompani, jag aflöste, kommenderades af en
ung officer, som i sin provisionella riskoja lefde såsom
en furste, medförande på förposterna en liten knubbig
finska, som följde honom i nöd och lust, och som trippade
beställsamt omkring den ambulanta kökselden, på det
hennes beskyddare riktigt skulle få smörja kråset. Det
förstås, att jag blef gäst i hushållet och därvid befann
mig öfvermåttan väl. Sedan sejouren på Bennvik hade
icke vankats en så fet supé. Men beklagligtvis fick jag
blott till nästa morgon vederkvickas i så godt lag.

Två dagar förflöto under god öfning i
förposttjänsten, likväl endast på exercismanér, ty inte den ringaste
krigiska osämja afhördes. Vi sågo väl ryska patruller
och vedetter på andra sidan strömmen; men om ryssarne
spjärnat emot var ankomst till förposterna, så hade de
nu blifvit alltför spaka och fogliga. Intet skott lossades,
inte en gång då våra soldater gingo ned till strömmen
för att hämta vatten, någonting som vanligen föranledde
skottväxling. Att underhandlingar om stillestånd
förehades emellan de krigande härarna bidrog törhända
mycket till den ömsesidiga fördragsamheten. Vi fingo nys
om denna negociation både genom den ovanliga
kommunikationen mellan arméns högre befäl och genom en
kamrats användande såsom parlamentär, hvarunder han
tvenne gånger besökte öfverste Kulneff, ryska
förposternas chef, och därifrån medförde nyheten om vapenhvilan.

Bataljonen blef den 28 aflöst af helsingar och
återgick till sina förra kvarter i Järvi, hvarest det i Lohteå
den 29 afslutade stilleståndet kungjordes. Enligt
detsamma skulle svenska trupperna taga sin ställning vid
Himango, med förposterna längs den älf, som rinner ur
sjön Lesti och utfaller vid Kannus by.
Demarkationslinjen skulle vidare gå från nämnda sjö längs gränsen af
Vasa län rakt öfver till Idensalmi kyrka i Savolax. Ett
neutralt område borde finnas mellan båda härarna.
Stilleståndet kom svenska armén rätt väl till pass; den behöfde
hämta sig efter september månads heta strider och däraf
härrörande fatiguer; men för ryssarne syntes det utan
någon förmån. De uppehöllos i sin påbörjade framgång
vid en årstid, da fälttåget ännu med all fart kunde
utföras; och om man på svenska sidan begagnat tiden att
tillsända finska armén den så länge väntade, så länge
erforderliga förstärkningen af nödiga trupper och
krigsmateriel, så hade utgången ännu kunnat bli ganska
tvifvelaktig. Till ryssarnes lycka följde man i den höga svenska
administrationen blott den regeln att lefva för dagen,
och man gaf framtiden helt och hållet på båten.

Stilleståndet var nu emellertid ingånget. En 
dislokationslista allmängjordes. Svenska fördelningen förlades
på förposterna. Vår bataljons kantoneringskvarter
anvisades uti Välikannus by, belägen inom Ylikannus
kapellförsamling af Lohteå socken. Uppbrottet till de nya
kvarteren skedde den 1 oktober, och ankomsten skedde dagen
därpå efter en ledsam och trög 5 mils marsch, första
dagen i regn och snöslask, som gjorde de dåliga vägarna
än dåligare, och den andra vid genomträngande nordlig
blåst och på frusen, knagglig, tunt snöklädd mark, sådan
den visar sig vid vinterns första inträde.

Vid nattkvarteret i Lohteå hände oss helt
oförmodadt att få höra svenska språket i allmogens mun.
Man råkar stundom vissa trakter i Finland, synnerligen i
närheten af kusten, där landets språk icke är gängse och,
hvad värre är, icke ens förstås af innevånarne, som,
tilläfventyrs härstammande från svenska kolonister, flera
generationer igenom bibehållit sitt modersmål. När härtill
kom några täcka, glada och vänliga flickor, som
småleende och fryntligt emottogo de inkvarterade, så är lätt
begripligt, huru väl man borde trifvas där i huset,
ändock att trakteringen inte var öfverdrifven. Men
sådant var nu mera vanligt i de finska bondgårdarna i
anseende till mängden af hungriga, som öfversvämmade
landet och ganska geschwindt uppslukade matförråden. —
Långvarig blef emellertid inte glädjen att kunna samtala
med värdfolket; den räckte netto från aftonen till
morgonen, hvarunder sömnen egde företrädesanspråk på tiden,
så att högst ringa återstod för konversation. Långt hellre
hade vi sett, om svenska språket varit det ställets
tungomål, där vi borde tillbringa stilleståndstiden; men så väl
var det tyvärr icke! Där voro innevånarne rama finnar,
så till språk som lynne; och vi måste skatta oss lyckliga
att råka på en bonde, så pass mäktig svenskan, att han
kunde öfverantvardas förtroendeposten att blifva vår tolk.

Välikannus var en stor, åtminstone vidt utsträckt by,
ty den räckte en hel fjärdingsväg. Förhållandet med
finska byarna är sådant, att de alls inte likna våra.
Merendels belägna vid de många vattendragen, som i alla 
riktningar genomskära landet, intaga de ej sällan en half
kvadratmils rymd, hvarest hemmanen ligga på spridda
afstånd här och där, fullkomligt enstaka och afskilda från
hvarandra; ja, de hafva till och med särskilda namn,
ehuru alla tillsammans utgöra en gemensam by, som har
egen kyrka eller kapell; ty finska socknarna äro så
vidsträckta, att de gå hela 9 till 10 mil inåt landet, längs
älfvarna, och ega utom moderkyrkan 4 till 5 kapell. Så
visade sig åtminstone förhållandet i Österbotten, det enda
finska landskap jag besökt.

Uti gården, dit majorens kompani förlades, funnos
blott två stugor, knappast tillräckliga att inrymma
manskapet. Jag kunde således inte härbärgeras utan måste
inflyttas i närmaste gård, bebodd af Bergs kompani,
kommenderadt af löjtnant b:n F., med hvilken jag blef
kvarteringskamrat i ett otapetseradt, så litet boningsrum, att
afståndet mellan våra sängar utgjorde netto fönstrets
bredd, hvilket, försedt med små dunkla rutor, spridde en
svag dager i rummet; synnerligast var den innersta delen
beständigt insvept i skymningens skuggor. Fönstret låg
åt ett instängdt gårdsrum, med utsikt åt torftaket på
värdfolkets midt emot belägna mat- eller spannmålsbod, mot
hvars vägg en slipsten hvilade, och nära därinvid gapade
den mörka ingången till ett vagnslider, fullproppadt med
gamla kärror och åkerredskap. Allt bar ett vanvårdadt,
dystert utseende; till och med gräset på gården gömdes
under multnade spånor och halm. Rummets möblering
var också högst sparsam: två skrala sängar, ett par
trästolar och ett murket bord — se där hela härligheten!
Dessa persedlars äfvensom själfva rummets snuskiga
tillstånd påkallade dessutom en general rengöring, innan
man vågade taga alltsammans i besittning. Men sedan vi
någorlunda lyckats uppstäda det lilla, låga och af en smal,
sotig spisel uppvärmda kyffet, som hette vårt rum, sågo
vi därstädes de tre veckorna af stilleståndstiden ganska
hastigt förflyga, hvarunder vi bodde trångt och utan
allsköns bekvämlighet, det förstås, men åtminstone tröttnade
aldrig vänskap och innerlig hjärtlighet att förljufva 
kamratlifvet, så att man under muntert skämt lärde sig
visligen umbära, hvad omöjligen kunde anskaffas, äfven af
sådana husgerådsartiklar, som i det modestaste lefnadssätt
höra till lifvets alldagliga behof, men det oaktadt måste
anses såsom idel lyx i dessa usla bondresidens. Vi voro
också ganska väl till mods och nästan barnsligt förnöjda
öfver hvarje obetydligt husgeråd, som kunde anskaffas
till ringaste minskning i den allrådande bristen.
Fältlifvet med sina faror och försakelser har det med sig, att
det slutligen blir en vana att låta världen ha sin gång,
så att man tar den goda tiden med glädje och den onda
utan knot. — Det var likväl icke nog med omsorgen för
bostaden; äfven på anskaffning af ätvaror måste man vara
betänkt, ty i kvarteren funnos föga eller intet, så att till
och med brödbakning måste ombesörjas. Med ett ord,
för att lefva blef man tvungen handlägga de minsta
detaljer i hushållsvägen. Midt öfver farstun var en större
stuga, bebodd af värdfolket jämte 15 våra soldater. Dit
förlades vårt kökshögkvarter under ledning af en städse
flottig krigsbuss, som regerade enväldigt i köksspiseln
under dagliga bemödanden att på det smakligaste tillaga
sina fårkotletter och sin fårbuljong. Sällan varierade
rätterna. Men med god aptit till bundsförvant kunde vi
säga oss göra goda maltider. Ja, vi kommo ända därhän,
att tätt och ofta och så långt utrymmet medgaf kunna
se små kotterier af kamrater vid middagsbordet, hvarvid
dock bristande knifvar och skedar ålade gästerna
förbindelsen att föra sådana med sig och på köpet hålla till
godo att nyttja samma glas på flera man hand. Det
förstås, att vi i vår ordning undfägnades vid lika gästfria,
men också, hvad bordsservisens tillhörigheter angick, lika
torftigt utstyrda bord hos kamraterna. Allt tillgick på
verkligt fältmanér: man höll sig till fatens innehåll utan
att vara särdeles nogräknad i serveringen; och som
hufvudändamålet vanns, att lefva lustigt med glada vänner, så
föll det ingen in att fästa sig vid sådana småsaker som
bristande duktyg eller tallrikar. För dessa senare hade
man i alla fall hittat på ett oskattbart surrogat i ett slags
prydliga och verkligt elegant lackerade träskålar, som
såldes öfverallt i orten. Med ett ord, man slog sig bra
nog ut och hade alltid roligt vid dessa små festiviteter,
där visserligen kräsligheter uteblefvo men aldrig sång,
löje och munterhet, hvilken därjämte exciterades af god
tillgång på drickbart vin. — Närmast vårt kvarter hade
majoren sitt. Han var således vår närmaste granne, och
fastän subordinationen noga uppdrog gränslinjen mellan
honom och oss, så måste dock den militära etiketten
något stå tillbaka för behaget att passera tiden
angenämare. Gubben var dessutom en sällskaplig hedersman af
gammalt skrot och korn, som gärna trifdes i ungdomens
sällskap med glaset i hand och ingalunda försmådde våra
små gästabud. En bland oss, som allrabäst vetat
arrangera sin hofhållning, var regementskvartermästaren, som
lyckats associera en finsk flicka med sitt hushållsbestyr
och därigenom hade stora fördelar framför oss andra, både
i anseende till hennes förmåga att kommunicera sig med
landtfolket och hennes köns större fallenhet för
kokkonsten.

Vår förtroliga krets i kantoneringskvarteren ökades
genom 2:dra bataljonen, som ändteligen förenades med
armén vid stilleståndets början. Länge hade den flackat
omkring på hafvet med den beständiga otur att löpa in
i hamn, just som ryssarne voro på vippen att besätta
densamma, hvilken omständighet jagade bataljonen
hufvudstupa ut igen på det våta elementet. Elaka tungor ville
lägga sölet på bataljonschefens skuldror under
förutsättande, att han ogärna gaf sig in i så beskaffade lekar,
som förehades vid finska armén. Må därmed vara hur
som helst, visst är dock att manskapet fick umgälla den
långsamma sjöfärden med fullt ut så stora förluster genom
sjukdomar som vårt manskaps förluster mot fienden. —
Det kärkomnaste vid mötet med 2:dra bataljonen var
emellertid anträffandet af den nya, grå munderingen,
hvilken åtföljt densamma i släptåg, efter att förut ha rest
världen omkring, och nu med fröjd emottogs af de våra,
som just i nödens stund fingo utbyta sina gamla, trasiga
paltor mot goda och varma kläder, så mycket mer
efterlängtade, som vinterfälttåget redan visade sig i perspektiv.
Munderingsjackorna voro grå med blå kragar, uppslag och
uppveck på skörten, samt pantalongerna också grå, snäfva
och åtsittande, jämte svarta halfdamasker, gående upp
på halfva benet liksom stöflar. Det kuriösaste af hela
dräkten var likväl de så kallade regementsmärkena, ehuru
dessa ej anlades förrän följande året vid hemkomsten.
De bestodo i små, runda, målade träbrickor af olika
färger, till skillnad regementena emellan, och fästades
framtill på hatten, strax ofvanför messingskordongen.
Västmanlands regementes färger voro blått, hvitt och rödt.

På sätt jag redan nämnt lopp tiden med hastig fart.
Vi exercerade en stund och hvilade resten af dagarna,
merendels i mycken enformighet. Någon egentlig
sysselsättning gafs inte utöfver hvad tjänsten tillhörde; böcker
saknades totalt och saknades ej heller af de fleste bland
kamraterna, som voro gräsligen bekajade med benägenhet
för kort, ett studium som ganska nitiskt bedrefs från
morgon till kvällen. Promenaderna voro inte heller
lockande, emedan de första dagarnes torra och vinterlika
väderlek måst ge vika för den omilda, kulna hösten med
sitt appendix af regn, blåst och bristande solsken. Ute
stötte man på djup smuts eller vattenpussar; det var
klokare att sitta kvar vid spiselbrasan. Inga herrgårdar
funnos i nejden, så att sällskapslifvets nöjen inskränktes
till umgänget inom officerskorpsen. Folket förstod oss
ej och var föga intressant. Det råder stor tvärhet och
butterhet hos finnarne jämte mycken slughet och
illparighet. Den öppna godhjärtenheten, man så ofta blir varse
i svenska bondens anlete, söker man förgäfves i finnarnes:
deras ansiktsdrag äro tjocka och breda, deras växt kort
men smidig och utvisande styrka och vighet. Likt
nordens flesta barn ha finnarne blå ögon, ljus hy och nästan
linfärgadt hår, men deras hud har ett smutsigt utseende,
måhända en följd af den inrökning, deras lekamen undergår
i pörtena, ehuru dessas egentliga hembygd råkas först i
Uleåborgs och Savolax län. Äfven bland kvinnokönet
aldrig någon ståtlig skönhet. Onekligen funnos där och
hvar små täcka flickungar; men merendels hade en sådan
liten tärna blott och bart ungdomen att tacka för det
uppseende, hon ådrog sig; och huru litet behöfver väl
icke kvinnan för att behaga vid aderton eller tjugu år! —
För öfrigt skulle vi haft svårt att riktigt bedöma
finnarnes lynne och karaktär: vår fullkomliga okunnighet i
deras språk borde nödvändigt inskränka gemenskapen
med dem till det allra oundvikligaste.

Om söndagarna hade vi kyrkparad vid Ylikannus
kapell, en gammal men ljus och tämligen treflig träkyrka,
en half mil från kvarteren. Finska gudstjänsten föregick
alltid vår, hvilken sedan bestriddes af en tjock, ohyfsad
fyllbult till präst, anställd vid andra bataljonen.
Allmogen kvarstannade sedermera för att begapa militären,
ehuru den inte förstod mera af vår predikan än vi af
deras. Marschen fram och åter skedde också i sällskap
med bondflocken, som syntes särdeles trakterad af våra
krigiska evolutioner. — Vägen till kyrkan hade den
sällsamhet med sig, att man hart nära Guds hus måste öfver
älfven utan annan kommunikation stränderna emellan än
en spång, bestående af två timmerstockar, lagda öfver
några i vattnet stående höga bockar, och så smal, att
blott gående och ridande (till den senare färden
erfordrades frihet från svindel och särdeles vana) kunde komma
däröfver, oaktadt vägen inåt landet var tämligen god och
den enda som fanns. För åkdon var resan således slut
vid framkomsten till spången, en olägenhet, som borde
vara kinkig för allmänna rörelsen; men jag hade tillfälle
anmärka samma oregelbundenhet på flera ställen i
Finland; den är en af landets egenheter.

Ett tidsfördrif för manskapet — tilläfventyrs för att
inte alldeles låta det slå sig på latsidan — var fältverks
uppförande framför Himango kyrka i en ganska vidsträckt
skala. Himango, beläget närmare gränsen af Uleåborgs
län, var medelpunkten för svenska arméns ställning under
stilleståndet. Det kunde bli den förmanligaste punkt för
ett hårdnackadt motstånd, när fientligheterna åter skulle
utbryta, och af sådan anledning anlades förmodligen
befästningen. Nog af, alla bataljoner måste till samma
arbete lämna sin kontingent, som i några dagar sysselsattes
med gräfning, vallars uppkastande, stens uppbrytande,
skogsröjning o. d. Också på min lott föll en sådan tre
dagars kommendering i spetsen för 200 man, hvarförutom
tvenne dagar åtgingo till fram- och återmarschen, så att
nära hela veckan förflöt i denna hvarken roliga eller
ledsamma befattning. Väl och lyckligt på stället, hade jag
platt ingenting att göra, om inte att åse knektarnas
trälande. Himango är en marknadsplats, hvars alla
boningshus upptogos af herrar fortifikations-officerare med sina
adjutanter, skrifvare, ritningsplaner och pappersluntor,
så att vi gräfvare måste åtnöjas med marknadsbodarna,
hvilka naturligtvis voro utan möbler, till och med utan
fönster, emedan sådana snppleanterades förmedelst
brädluckor. Lyckligtvis var luften ännu måttligt kall och
någorlunda passande för vårt halfbivuakerande på
granrisbäddar. Jag hade dessutom en lustig
kommenderingskamrat, en fyrtioårig fänrik af Upplands regemente, som
trakterade med en mig förut okänd rätt, nämligen
kojufver, hvilken han högeligen prisade och dito spisade med
långt större aptit än jag. Därtill regalerade han med
förtäljandet af sina bonfortuner hemma i Bälinge socken i
Uppland, som utgjort teatern för hans bragder i den vägen,
hvartill jag dock inte tilltrodde den gode vännen särdeles
lysande framgång i anseende till hans lilla puckel mellan
axlarna och hans koppärriga, gråbruna anlete.

Under vistandet i Välikannus fingo vi besök af ett
högst oväntadt främmande, nämligen kosacker. De hade
rakat förirra sig, kommit öfver demarkationslinjen in på
arméns område och presenterade sig en vacker dag midt
ibland de svenska trupperna. Såsom fångar blefvo de ej
ansedda, utan sändes tillbaka till ryska förposterna. De
voro fem till antalet. Ingenting militäriskt utmärkte dem
med undantag af beväringen; de liknade våra bönder i
sin klädsel, några blå, andra grå, utan ringaste
uniformsaktigt; hufvudet ensamt skilde sig från bondkostymen
genom den lilla ryska mössan, och utom mustascher buro
de äfven tofvigt skägg på hakan. Hästarna syntes rätt
dåliga: små, magra och ytterst vanskötta. Det hela
lofvade inte stor krigisk nytta. Också hade vi lärt oss föga
akta kosackerna såsom fiender; de voro farliga endast för
värnlösa.

Redan för länge sedan hade general Vegesach utbytt
befälet öfver vår eller, såsom den hette, svenska
fördelningen mot någon annan korps i Sverige. Om generaler
var på denna tiden alltid ondt vid armén — jag fruktar
nästan, att den bristen förblifvit permanent. I själfva
verket må nu därmed förhålla sig huru som helst, så var
den nya fördelningschefen blott öfverste, nämligen chefen
för Upplands regemente grefve Schwerin, en lapprikarl,
som med möda kånkade sin stora istermage, och som inte
hade något kärare än att tillbörligen proppa den väl full.
I strategin gjorde han inga underverk och var ej heller
angelägen därom; han riktade blott sina spekulationer på
kokkonsten och lämnade alla andra omsorger åt de båda
brigadcheferna, till all lycka ett par redbara och
oförskräckta män. Med adjutanter var han i alla fall rikligen
välsignad; ibland andra åtföljdes han af två ryska
äfventyrare från svenska Pommern, hvilka ej förstodo ett enda
ord svenska eller finska, men kunde för öfrigt vara af
samma nytta som deras medbröder af vår egen nation, i
ty att de till häst flängde obarmhärtigt, undantagandes
när de redo bakom den lunsiga fördelningschefen, hvilken
lydde den gamla regeln „festina lente“ och hatade allt
fläng såsom skadligt för matsmältningen. Antingen den
inre, bättre känslan påminde honom om hans oduglighet,
och han därigenom uppmanades att, på sitt sätt, söka
vägen till underhafvandes välvilja, eller att han blott
älskade representera; nog af, han gaf dundrande
middagar, till hvilka de högmögende af befälet inbjödos jämte
en eller annan utkorad äfven af lägre grad. Vid en sådan
högtidsmiddag, söndagen den 23 oktober, förnam min
kvarteringskamrat, Falkenberg, att ryssarne den 19
uppsagt stilleståndet, så att fientligheterna åter skulle taga
sin början den 27, samt att vi om två dagar skulle ut
till vidare krigsbragder, hvarom order redan cirkulerade,
fastän de icke än hunnit vår bataljon tillhanda i anseende
till omvägar mellan brigaderna. Genast underrättades
jag genom en biljett om denna nyhet för att i förväg
kunna taga nödiga arrangement för det åter börjande
fälttåget. Den svenska bonden tillkallades, får blefvo genom
hans bemedling upphandlade och slaktade och vår tross
iordningsatt. Vi hade nu hunnit öka den senare på ett
sätt, som värdigt motsvarade bruket vid finska armén,
förmedelst anskaffande af häst och åkdon, sängar och
det oumbärligaste husgerådet. Allt blef satt på den fot,
att vi kunde marschera när som helst, hvilket också
inträffade den 26 oktober, då vi bjödo farväl åt våra
modesta kvarter, som ända genom vanan blifvit oss kära
nog för att icke lämnas med saknad, allrahelst som
årstiden nu mera var högst ofördelaktig för krigets
fortsättande.

Vi voro visst mer uthvilade men icke manstarkare,
än då vi beträdde kantoneringskvarteren; ty den
förstärkning, man bort påräkna af tillfrisknade blesserade
och sjuka, uteblef alldeles. Arméns sjukanstalter voro i
den bedröfliga ställning, att, då en sjuk soldat afsändes
från sin korps, man sällan kunde hoppas få återse honom.
I sjukhusen vanvårdades patienterna i högsta måtto, och
något annat var inte tänkbart, så organiserade eller,
rättare, desorganiserade sjukhusen voro, utan sängar, utan
medikamenter och utan tillsyn. Utom sjukdomen måste
de arma patienterna bli ett rof för alla upptänkliga
kroppsliga lidanden, och döden plägade merendels afsluta
räkningen. Elände och brist hörde under detta olyckliga
krig till ordningen för dagen i krigsadministrationens alla
grenar. Äfven det friska manskapet handterades föga
bättre än det sjuka. Förplägningen uteblef stundom
alldeles, eller också sattes den på förknappning. Hvad
beklädnad och utredning beträffar, så lappades allt, hvad
lappas kunde, men nytt fanns aldrig att tillgå. Ja, själfva
det viktigaste för kriget — ammunitionen — var ofta knapp
och ständigt af skralaste sort. Patronerna passade ej till
gevären, och flintorna sprungo sönder efter några skott.
Så behandlades manskapet. Till befälet utbetalades
aflöningen högst oordentligt. Redan vid denna tid egde
det betydliga fordringar. Till lycka för våra arma kassor
fanns hos allmogen lifsmedel för billigt pris och i
tillräcklig mängd. Endast sådant, som måste tagas ur
köpmannens hand, var öfverdrifvet dyrt. Spekulanter kommo
öfver från Sverige med hela skeppslaster
förnödenhetsvaror, hvilka i sjöstäderna hållas till salu för enorma
pris. Man behöfde blott pengar för att hos en dylik
krämare få allt, hvad önskas kunde, både för klädseln och
gommen. Lustigt var att i dessa flyttbara handelsbodar
betrakta det befängdaste sammelsurium af de mest
olikartade varor, blandade om hvarandra, såsom kläder,
silkesdukar, toilettartiklar, smörbyttor, likörer, lybska
medvurstar, viner, engelska ostar, porterbuteljer, tobakskarduser,
holländska sillkaggar, sulläder o. s. v.

Efter uppbrottet från kvarteren i Ylikannus ställdes
kosan till Himango, där brigaden samlades. Väglaget var
högst miserabelt. Man vadade i smuts högt upp på benen.
Vid Himango tillstötte trupper från alla väderstreck. Man
hade möda att på de uppblötta landsvägarna få fram
kanoner och den stora mängd tross, som medfördes till folks
och hästars underhåll. Hela trakten vimlade af krigsfolk;
man kan lätt föreställa sig, hvilket tumult härigenom
åstadkoms. Vårt regemente förlades till en dålig by norr
om kyrkbyn. Men armén dröjde blott få dagar vid
Himango; den vände snart ryggen åt detta ställe och dess
ståtliga fältverk för att koncentrera sig längre norr ut uti
någon förmånligare ställning, där ryssarnes gamla
favoritvurm för turnering blefve förknippad med större
svårigheter. Förgäfves var således vårt skansgräfveri.
Mästerstyckena öfvergåfvos; de lämnades till fiendens beundran.
Man kunde däraf draga den slutsatsen, att meningen med
deras anläggande aldrig varit någon annan än manskapets
sysselsättande under hvilotiden.


Den anda, som lifvat finska arméns högre befäl, och
som förmått med små resurser frambringa tämligen
lysande resultat, var påtagligen icke mer densamma efter
stilleståndets upphörande. Troligen ledsnade man att se
sina förhoppningar ständigt gäckade genom regeringens
oförklarliga liknöjdhet mot finska armén och dess
berömvärda ansträngningar. Måhända hade man smickrat sig
med den förlåtliga förmodan, att stilleståndsperioden skulle
tillbörligen begagnas till arméns så nödiga förseende med
passande förstärkning af manskap och krigsförråder. Men
om så var, hade man grundligt misstagit sig: intet slags
hjälpsändning förspordes. Följden blef också den, att
operationerna efter stilleståndet inskränktes till en enda
retrograd rörelse från gränsen af Vasa län till Torneå.
Några få, heta drabbningar föreföllo väl, hufvudsakligen
den vid Idensalmi i Savolax, hvarest ryssarne fingo en
general (furst Dolgoruki) dödskjuten och blefvo illa slagna,
fastän segraren dagen efter nödgades godvilligt rymma
fältet mot den öfverlägsna fienden; men vankelmodiga
anordningar utvisade tydligen, att nedslagenheten och
misströstan fått makt med generalitetet. Värst var att
själfva soldaterna började inse fruktlösheten af sina
hjältedater emot öfvermakten. Deserterande inrotade sig
formligen bland finnarne, så fort det blef bekant, att alla
öfverlöpare fingo återvända till sina hemorter. Men icke
förty var man ännu lika redobogen att bjuda fienden
spetsen: första ljudet af stridssignalen förjagade all
modstulenhet, och man hastade in i elden med all den forna
villigheten, oaktadt hvarje strid, såsom blott en förtviflad
paus i den eviga reträtten, tjänade till intet annat än att
ytterligare förminska våra glesnade leder. Hvad fientliga
kulorna sparade, härjades af fältsjuka, förvärfvad i bivuaker
uti smuts och snö, strapatser och klen föda. De sjukas
antal besteg sig redan de första dagarna af november till
6,000 man, och ryssarnes antal tillväxte i samma mån
svenskarnes aftog. Hurudant slutet skulle bli, var inte
svårt att förutse, allrahelst som impulsen uppifrån numera
alldeles uteblef, just som det mest gällde att gifva 
soldaterna exempel på tålamod och ihärdighet. Hvad mig
enskildt vidkom, hade ingen motgång förmått rygga min
gränslösa tillgifvenhet för krigsståndet. Nyligen hade jag
blifvit underrättad, att konungen tillagt mig guldmedaljen
för tapperhet i fält; den var min första skörd på ärans
bana. Ungdomsyran dref mig beständigt att önska allt
mer få vandra samma bana fram. Hvad betydde då
mödor och fatiguer! Med ungt blod och förträfflig hälsa
kunde jag tryggt bjuda dem spetsen.

Den 27 oktober marscherade trupperna till Kalajoki.
Man ämnade bakom denna breda älfs höga stränder än en
gång försöka krigslyckan. Vårt regemente förlades i norra
kyrkbyn och fick goda kvarter. Jag hade i synnerhet
skäl att prisa mitt, i ett slags herrgårdshus, där ett stort,
ljust, möbleradt hörnrum med en dråplig säng jämte andra
länge saknade bekvämligheter vankades. Värdinnan, ung
och gästfri, talte svenska och hyllade hjärtligen sin
inkvartering. Här var ett härligt lif! Därtill ytterligare
den omständigheten, att Kalajoki, en slags köping och
marknadsplats, är en ovanligt treflig, fri och öppen ort,
belägen å ömse sidor om älfven, hvars stränder på den
tiden sammanbundos genom en hög och vacker träbro.
Öfverallt sågos människor, öfverallt var lif och rörelse.
En känsla af lefnadslust gaf sig högt tillkänna vid det
muntra sorlet af den rörliga taflan af så många föremål;
alla lifvades af den magiska kraften, som krigslydnaden
förmår åstadkomma.

Under arméns vistande vid Kalajoki blef jag
kommenderad — den 2:dra november — att med 30 man afgå
på fältvakt till Tynkä, en mycket viktig post, hvarifrån
man befarade anfall på arméns vänstra flygel. Också
behagade brigadchefen personligen förtydliga den
meddelade instruktionen. Tynkä är en by, ¾ mil från
Kalajoki, belägen på en udde, formerad af en större å, som
infaller i Kalajoki älf. Landsvägen inåt landet löper längs
älfven söderut, men åt norden går en annan väg åt
Pyhäjoki, och det var för denna väg man hyste största
farhåga. Starka dragonpatruller voro i jämn rörelse för
att bibehålla kommunikation mellan Kalajoki och Tynkä.
Framkommen till min post emottog jag af företrädaren i
befälet (en officer af Upplands regemente) det ledsamma
förtroendet, att han med största svårighet kunnat göra
sig begriplig för byfolket, och vid afskedet skänktes mig
utkastet till en i hast uppgjord karta öfver trakten.
Däraf syntes, att vägen inåt landet grenade sig från byn
i två delar: en åt Alavieska och Pielisjärvi kapeller, och
den andra åt Rautio och Sievi kapeller. Men största
betydenheten egde den väg, som, ehuru skral, likväl var
praktikabel från Tynkä bakom arméns rygg till Pyhäjoki.
Med ett ord, posten var af högsta vikt, ehuru högst
vådlig, emedan man lätt kunde bli afskuren från armén.
Nödiga posteringar utsattes at flera håll, synnerligast på
gångstigarna i skogen, som framför fronten begränsade
dalen utmed älfven söderut, och på hvilka gångstigar täta
patrulleringar förrättades. Vår okunnighet i språket
beröfvade oss upplysningar af bönderna. Ingen i hela byn
förstod svenska,. Emellertid aflopp allt fredligt och stilla
de två första dagarna, fastän den osäkerhet, som åtföljer
förpostbevakningen, lämnade ingen ro, ej heller kände
jag någon böjelse för hvila. Jag visste huru viktigt mitt
uppdrag var, hvilket dessutom harmonierade med min
kärlek för yrket.

Tredje dagen på morgonen fick jag rapport, att
kosackerna visat sig på skogsstigarna. De närmade sig.
Skott växlades och klattrade hela förmiddagen utan att
vi kunde bli kosackerna kvitt. Efter hvar salut,
hvarmed de uppvaktades, försvunno de väl för en stund, men
kommo snart åter. Denna ovanliga envishet tycktes vittna
om någon betydligare styrka i närheten, emedan kosacker
pläga blott inkvietera och genast vända ryggen till, utan
att afvakta någon allvarlig kamp. Jag drog själf åstad
med förstärkning för att tillspärra dem vägen, och då
först gåfvo de vika, men icke förrän de ur sina karbiner
rätt ihärdigt besvarat vår gevärseld. Vi fingo en kosack
fången, för hvilken hästen stupade och i fallet slog
ryttaren under sig. Han var något oregerlig i första 
ögonblicket och ville högst ogärna bekväma sig till
fångenskapen, men måste ge med sig, då han märkte, att saken
var ohjälplig. Från middagstiden syntes ej flere kosacker,
och mina djupt in i skogen inträngande patruller råkade
ingen fiende. Om aftonen blef jag aflöst af
österbottningar.

Det lugn, armén några dagar åtnjutit vid Kalajoki,
kunde ej bli långvarigt. Just vid samma tid min fältvakt
oroades af kosackerna, hade äfven avantgardet blifvit
anfallet ¾ mil framför armén. Västmanlands 2:dra bataljon
ansattes hårdt både af artilleri och infanteri och kastades
tillbaka efter en icke obetydlig förlust. En afbränd bro,
som uppehöll fienden, frälsade dock bataljonen från
motgången att helt och hållet rymma fältet.

Söndagen den 6 november, middagstiden, skallade
åter en häftig gevärseld vid förposterna. De hastigt på
hvarandra följande skotten vittnade om en het strid.
Kanonernas åskknallar blandade sig äfven med
gevärselden. Vid Kalajoki kommo alla genast i rörelse.
Trummorna skallade mellan husen, bataljonerna ilade till sina
larmplatser. Under tiden blefvo våra kamrater forcerade
af en öfverlägsen fiende, som häftigt förföljde dem. Snart
glimrade mot solen deras bajonetter mellan rökmoln; men
i en småskog, nära ingången till byn, gjordes halt för att
steg för steg bestrida fiendens framryckande. Nu syntes
man för en timme eller något mer iakttaga stillestånd.
Skjutningen afstannade. Kanhända funno ryssarne sig
icke belåtna med att attackera i en så ofördelaktig
position, emedan vi, oberäknadt strömmen till försvar, besatte
en hög strand, hvarifrån den motsatta sidan af älfven
fullkomligt dominerades. Det låg dock ryska generalitetet
om hjärtat att vara herrar i den på deras sida belägna
delen af byn, och för att bemäktiga sig den började åter
anfallet med ursinnighet. I så fatta omständigheter blef
striden snart allmän. Infanteribataljonerna
uppmarscherade. Den till stridsplats utsedda slätten gaf i detta
ögonblick en lysande anblick af alla dessa trupper,
anryckande för att intaga sina anvista ställningar. Älfvens
norra strand garnerades innan kort af hela svenska
fördelningen jämte några finska trupper, alla otåliga att få
börja leken med ryssarne. Vår bataljon hade fått plats
till vänster om bron, på några åkertegar, sakta sluttande
mot stranden, hvars närmaste omgifning kläddes af låga
albuskar. Dit ned detacherades jag med ett kompani för
att i buskarna formera jägarkedja. Härifrän var utsikten
fri och obehindrad öfver fientliga sidan, så att vi noga
kunde observera ryssarnes rörelser på ängarna invid byn,
dit de närmade sig i bataljonskolonner, föregångna af
utsända spridda trupper mot de våra, som ännu voro mästare
i Söderbyn. Handgevärselden var skarp och uthållande,
och ifrån norra stranden spelade svenska kanonerna åt
alla håll, där de kunde göra duktig verkan.

Som fienden alltjämt sökte vinna terräng, utan att
bry sig om de offer dess ihärdighet kostade, föll grefve
Schwerin (befälhafvare på stället) på den finurliga idén
att tända eld på Söderby, och sedan våra trupper
småningom dragit sig därifrån, äfven på bron, hvarigenom
åtminstone en oöfverstiglig barrier uppdrogs mellan oss
och ryssarne. Att eftersinna den fasansfulla belägenhet,
ett så vanvettigt beslut skulle tillskynda inbyggarna, föll
icke den stinna herr fördelningschefen in. Han hade ju
intet kök i den delen af byn! Huru kunde man då töfva
att sätta påfundet i verket, hvarigenom till det minsta
vanns några dagars uppskof i de för makligheten så
genanta kvartersflyttningarna? Att en hop familjer blefvo
ruinerade var en småsak, ej lönande att grubbla på. Det
var dessutom inga familjer i ordets förnäma tydning. Den
barbariska befallningen till mordbrand utfärdades således
utan betänkande. Lång besinningstid medgafs ej heller
bönderna för att rädda sin egendom undan
ödeläggningen; de måste hufvudstupa ur stugorna, som flux itändes.
Man såg det stackars folket stappla till skogs, männerna
med bylten af sängkläder eller dylikt, kvinnorna med barn
på armarna, fösande boskapen framför sig. Snart stod
hela byn i lågor, och hvirflar af eld och lågor höjde sig
himmelshögt. Kyrkan, byggd af trä, i denna del af byn
fattades ock af elden, som hastigt spred sig uppåt, kastade
eldkolonner ut genom de höga fönstren och itände tornet.
Näppeligen sågs någonsin ett rysligt skönare skådespel,
synnerligast då dagen började aftaga, hvilket gjorde
effekten ändå grannare. Och midt under lågornas förhärjelse
upphörde intet ögonblick knallarna af kanonskotten,
smattrandet af gevärssalfvorna att genljuda i luften, som
därjämte genomsusades af kulornas hvisslande ljud.

Länge voro vi stilla åskådare; men i samma mån
ryssarne drogo ut sin högra flygel, påkallades ock vårt
biträde. Ryska jägare nalkades strömmen och voro nu
inom vårt skotthåll. Djärft och oförväget störtade de i
spridda hopar fram på den brinnande bron, ehuru den
redan var så pass insvept i rök och lågor, att öfvergången
var omöjlig, allrahelst som broplankorna blifvit till stor
del upprifna innan antändningen skedde. Våra skott, som
flankerade bron, riktades däråt med mycken säkerhet i en
jämn och väl underhållen musköterield, så att mången
lyss pliktade med lifvet för sitt öfverdåd. Väl kommo
ryska tiraljörer ned på stranden och svarade käckt, men
deras kulor foro till det mesta öfver våra hufvuden och
läto oss blott höra musiken af sitt klingande ljud. Det
var roligt att i aftonstunden se dessa fientliga jägare,
huru de, belysta af det flammande eldskenet, hukande
smögo neråt älfven under ett regn af kulor från vår sida.
På sådant vis fortgick striden hela kvällen, under byns
fortfarande brand. De flesta hus hade vid nattens början
redan nedbrunnit, men bron, byggd på höga pålhvalf,
förstördes långsammare; äfvenså kyrkan, hvarifrån elden
kastade sitt återsken vida omkring på berg och skog.
Länge omfamnades tornet af lågorna, innan det, alldeles
öfverväldigadt, omsider måste vika för deras våldsamhet
och med förfärligt brak nedstörtade bland stenhopar och
ruiner. Bron brann längst; ända till morgonen motstod
den förhärjelsen, men då föllo de kolnade stockarne, den
ena efter den andra, i vattnet.

Mot aftonen träffade mig en kula i högra höften,
dock så lindrigt, att den endast rispade skinnet och ref
sönder kläderna. Jag visste i förstone icke en gång
därom, ehuru jag rätt väl kände slaget af dess vidrörande;
men gående igenom ett busksnår trodde jag mig blifvit
träffad af någon tillbakafallande gren. Alltihop var dock
en småsak. Läkaren försäkrade om morgonen, att jag
kunde gratulera mig, att kulan träffat, emedan den annars
skulle åstadkommit en stygg kontusion genom blodets
sammanpressande. Nu var det blott en skråma, som efter
en vecka var läkt och intet ögonblick hindrade mig göra
tjänst.

Striden upphörde om natten, då ingen såg att skjuta
längre. Men trupperna måste kvarblifva i den innehafda
ställningen för att ej öfverrumplas, dock så, att de drogos
utom skotthåll, sedan förposter framryckt till strömkanten.
Sällan har väl någon affär aflupit med mindre förlust
efter så skarpt bataljerande å ömse sidor. Vår bataljon
räknade blott en död och tre sårade. Den höga stranden
skyddade oss för fientliga kulorna. Endast de närmast
vattnet placerade jägarne ledo någon skada.

Natten var mörk. Så mycket lifligare var effekten
af bivuakeldarna på båda sidor om strömmen och de midt
i vattnet stundom uppflammande eldkolonnerna från den
allt mer och mer slocknande brobranden. Man kunde af
de långt fjärran ifrån, in uti skogen, uppblossande
eldskenen sluta till fiendens betydliga styrka.

Så snart morgonen grydde, förmärktes att ryssarne
dragit sig från älfstranden för att bakom byn uppsätta
sina bivuaker, hvilka här och där invid gärdesgårdarna
på fältet voro synliga, liksom äfven grupper af figurer i
ölsupsfärgade kappor, vandrande af och an. De hade
tillika posteringar mellan de rykande grushögarna i den
förra byn, hvarifrån skott växlades hela dagen med våra
förposter. Svenskarne drogos nu äfven tillbaka till sina
kvarter men måste alltjämt vara beredda att utrycka.
Kanonskott dundrade litet emellanåt från våra batterier.
Man såg från grannskapet af dessa batterier, huru i den
aflägsnaste delen af dalen ryska kolonner voro i marsch
österut. Således var klart, att turneringsplaner åter 
förehades; och med anledning af denna gissning afsändes
svenska trupper att observera Tynkätrakten. Mot
aftonen hade ryssarne fått batterier färdiga i byruinerna,
hvarifrån en tämligt liflig kanonad öppnades, som snart
blef envis å ömse sidor. Ifrån den stunden var man ej
mer säker i husen, hvilka på flera ställen genomborrades
af kanonkulorna. Som likväl lokalen var högre på vår
strand, verkade kulorna blott på taken. Ryssarne togo
därföre sin tillflykt till granater. Dessa haglade ned på
fältet rundt omkring och gjorde vid kreveringen
förfärliga öppningar i marken, hvilken de sprängde i alla
möjliga riktningar. Ibland alla krigets mordredskap är
granaten den mest inkietterande: den båge, han i luften
beskrifver, saktar loppet tillräckligt för att äfven göra
honom synbar, hvarvid han ständigt tycks komma direkt
på en stackare.

Den 8:de var redan bekant att fienden lagt bro öfver
älfven, i trakten af Alavieska. Starkare detachement
måste ditåt för att, om möjligt, mota öfvergången; men så
fort lyssarne midt emot oss bemärkte dessa tillställningar,
fördubblades deras eld. Vårt regemente beordrades åter
utrycka, och dagen förgick under kontinuerlig öfning i
målskjutning. Vi hade likväl fått en annan plats än
söndagen, mera väster ut från bron, hvarigenom vi föga kunde
skada ryssarne, inkrupna som de voro bakom de
nerbrända husen. Fältet var flackt rundt omkring oss;
bataljonen låg därför i ett djupt dike, begagnande dess ena
sida såsom bröstvärn. Vi hade ock den omständigheten
att tacka för, att förlusten för dagen besteg sig till blott
5 blesserade, hvaraf likväl 3 dogo, emedan de voro sårade
af granatbitar.

Onsdagen den 9:de blef sista dagen för vårt vistande
vid Kalajoki. Förgäfves var således den tjocka
fördelningschefens barbariska påhitt att tända eld på byn.
Denna brand, för sin ändamålslöshet så mycket
fördömligare, kunde aldrig hindra ryssarne att söka sin väg
öfver älfven, ehuru de behöfde ett par dagar att
verkställa öfvergången, som i alla fall ej lärer skett här midt
emot oss, äfven om mordbranden uteblifvit. Om
morgonen denna dag voro de redan på var sida med så ansenlig
styrka, att de kunde gå offensivt till väga emot vår
vänstra flygel. Bedan bittida kördes häftigt skjutande
från Tynkä; och för att afvända vår uppmärksamhet
instämde genast ryska batterierna i byns ruiner, hvarifrån
hela vår frontlinje beströks. Man väntade sig en het dag.
Infanteriet stod i slutna kolonner, färdiga att deplojera
mot den väntade fienden, medan artilleriet besvarade elden
från andra sidan älfven. Under allt detta regnade
kanonkulor och granater öfver oss. Obegripligt var, att ingen
rätt betydlig skada skedde. En granat slog ned midt i
västmanlänningarnes 2:dra bataljon, men det oaktadt blef
blott en enda soldat dödad, emedan granatens brandrör
till all lycka släcktes i jorden. I ett hus, som varit
nyttjadt till proviantmagasin, voro 2 helsingesoldater
sysselsatta att skrapa kvarlefvorna ur en tömd smörtunna; men
de afbrötos i sin angenäma förrättning af en kanonkula,
som vid genomfarten af huset dödade bägge två.

Frampå förmiddagen erfor man, att en rysk kolonn
begifvit sig till vägs direkte från Tynkä till Pyhäjoki
för att komma oss i förväg. Man insåg då, att vidare
motstånd vore alldeles olämpligt. Nu blef reträtten
anbefalld och strax börjad af alla vid Kalajoki stående
trupper, under betäckning af dem, som åt Tynkäsidan i sakta
mak drogo sig undan för den påträngande fienden.

Marken var nu torr och tillfrusen, med en lätt
snöbeklädnad, så att marschen var mindre påkostande. Vi,
såsom varande ibland de först uppbrytande bataljonerna,
fingo ostörda fortsätta vandringen till Pyhäjoki; men
framkomna en mil därifrån skickades vi på förposter längs
en liten å, utfallande från Viiretsjön, vid hvars strand en
dålig skogsväg går fram från det inre af socknen för att
litet längre bort sammanstöta med landsvägen. Det var
på denna väg fienden troddes vara i antågande, fastän
dess högst skrala beskaffenhet gjorde den endast
tillgänglig för infanteri. Här tillbragtes en kall, ruskig natt,
i frost och småsnöande. Vi fröso kapitalt och egde ingen
annan utväg att mjuka upp lederna än att stundtals gå
in i ett torp bredvid sjön, där en brasa hela natten
sprakade i spiseln. Om morgonen kommo de raska
björneborgarne att intaga vår plats, och vi gingo i kvarter uti
Harakka bondgård, närmare Pyhäjoki Söderby.

Ryssarne lämnade armén numera ingen ro. Den
11 anföllo de häftigt förposterna vid Ypperi och slogo
dem tillbaka efter en hårdnackad, blodig drabbning,
hvilken räckte långt in på aftonen och slutade på det vis,
att finnarne behöllo sin nya ställning närmare Pyhäjoki.
Vi andra kvarblefvo väl vid kvarteren, fastän vi på kvällen
måste ut under gevär för att höra på skotten och afvakta,
om vår hjälp möjligtvis kunde behöfvas. Det var
kolmörkt och bra kallt. Hu, med hvilken otäck känsla sätter
man icke foten utom den varma kammaren med den
väntande sängen för att i en mörk, kulen natt vara
beredd på att få gå ifrån alltsammans!

Dagen därpå blef allarm öfverallt. Underrättelse
inlopp, att fienden samlades i massa framför våra
förposter för att, såsom det syntes, attackera på skarpt allvar.
Trupperna drogos till Pyhäjoki, hvarest vår bataljon
stannade några timmar vid ett länsmansboställe i sällskap
med österbottningar, som voro inkvarterade i gården.
De kommenderades af öfverstelöjtnant baron von Otter,
en distingerad officer, som flera gånger under kriget varit
anförtrodd befäl på egen hand och alltid med heder svarat
mot förtroendet. Däremot delade alls icke regementet
hans reputation: det var sämst bland alla finska
regementen, ehuru det bort vara så mycket nyttigare och
pålitligare, som kriget fördes i dess hemort. Denna dag
blef dock ingens mod pröfvadt. Ryssarne visade ringa
lust att anfalla oss i fronten: de drogo sig åt sidan för
att på vanligt vis söka en öfverflygling, en manöver som
svenskarne i anseende till underlägsenhet aldrig kunde
förekomma. Vår bataljon skickades till Parhalaks, inte långt
från Pyhäjoki, att observera flankrörelserna, hvilka nu
voro lättare än vanligt, sedan vintern kommit så pass i
gång, att man kunde våga sig öfver de frusna åarna och
kärren i denna trakt.

Den 14:de afgick bataljonen till Salo, nära
Brahestad. Här voro vi ändtligen i pörtenas rike. Vårt kvarter
var en stuga med spisel utan skorsten; röken måste ut
genom en taklucka, sedan den likväl gjort sin rund i
rummet och därunder erbarmligen marterat hvar och en,
som inte från barndomen uppväxt i rökregionerna.
Odrägligt var att vistas i ett sådant hybble, där man omöjligen
kunde andas, om inte liggande på golfvet, ty man var
färdig att kväfvas af rök vid försöket att stiga upp.
Därjämte retades ögonen af den pinsamma röken, så att
de ständigt voro gråtfärdiga. Obegripligt är, att icke
alla pörtinbyggare blifva surögda. Man kan däraf döma,
hvad vanan förmår öfver den arma människonaturen.
Men à propos af pörten: ett appendix därtill äro pärtorna,
— en slags stickor af hvad man kallar torrved — som
allmänt begagnas att lysa sig med hos bondfolket i norra
Finland; men som detta slags ljus inte kan sättas i
ljusstake och inte alltid kan bäras i handen, stickes det
stundom in i väggspringorna, till stor lättnad för
eldsvådors uppkomst och florerande.

Här vore stället att anmärka en annan egenhet i
finnarnes hemseder, nämligen deras vurm för bastubad.
Men sanningen likmätigt måste jag erkänna, att jag aldrig
haft mod att klifva öfver tröskeln till en sådan badstuga.
Den infernaliska hetta, som strömmade ut vid dörrens
öppnande, var tillfyllest att afhålla mig från vidare
försök. Det påstås dock, att dylika bad skola ega en högst
välgörande verkan. Finnarne älskade dem med passion
och springa ut ur den kokande hettan, nakna, med
eldröda kroppar, att svalka sig genom kullerbyttor i snön.
Åtskilliga gånger har jag sett finska soldater bete sig på
det viset.

Den 16:de stördes ånyo hvilan af kanondunder.
Avantgardet vid Piehinki fick nytt lif med ryssarne, och
den annalkande gevärselden bådade snart den vanliga
utgången. I Salo skyndade man till vapen. Vår bataljon
skickades väster ut för att genom ett tillfruset kärr söka
komma fienden i flanken. Efter en half timmes sträfvande
i ett tunt, snöbetäckt, tillfruset moras hade vi hunnit så
långt bort, att gevärselden knattrade bakom oss. Nu lät
bataljonschefen göra höger om, sände halfva styrkan förut
på kedja och följde efter med resten i sluten trupp
uppför en liten höjd. Jag hörde till den förra. Vi behöfde
inte sträfva långt ibland enbuskarna, förr än vi i
backsluttningen stötte på flanken af ryska jägare. I
ögonblicket började våra soldater en väl riktad eld mot
fienden, som, alldeles oberedd på vår ankomst från det hållet,
drog sig hastigt men skjutande ned på en slätt, troligen
en äng, där en större kavalleritrupp gjort halt bakom den
med finnarne kämpande linjen. Våra soldater stannade
på kullen, hvarifrån de saluterade kavalleriet och hade
den tillfredsställelsen att se flera karlar ramla af hästarna.
Om en liten stund repade åter ryska jägarne mod och
stormade förstärkta fram emot backen, där vi, ehuru
hårdt ansatta, gjorde ett så envist motstånd, att de ej
förmådde delogera oss ur skogsdungen på backens
sluttning. Man var å ömse sidor flitig att lätta på
patronköket genom en flinkt underhållen gevärseld; men aftonen
var inne, och med skymningen blef ryssarnes eld allt
svagare och svagare, till dess de slutligen öfvergåfvo sin
attack. Allt blef tyst. Vi sågo finska trupper rycka fram
öfver slätten för att ånyo utsätta förposterna i
grannskapet. Vid nattens början tågade vi åter till kvarteren,
medförande 7 blesserade soldater af bataljonen.

Denna var vår sista kamp på finsk botten. Dagen
efter marscherade hela armén brigadvis till det
namnkunniga Siikajoki, första vittnet till finnarnes framgång
under detta krig och beklagligtvis äfven stället, där deras
bedrifter upphörde; ty under arméns vistande vid
Siikajoki afslöts den konvention, som lämnade hela Finland i
fiendens våld. Svårigheten att fortsätta kriget i den
tillstundande hårda årstiden, den brist af de flesta
förnödenheterna, som föranledde sjukdomar och elände, samt det
genom dagliga fäktningar minskade manskapet — allt 
sådant föreskref general Klecker (som efter fältmarskalken
Klingspor emottagit högsta befälet) den ovillkorliga plikten
att söka det lindrigaste medel för att frälsa, hvad ännu
återstod. Underhandlingar öppnades således och slutades
genom konventionen i Olkijoki af den 19 november, hvilken
ålade svenska armén att utrymma Uleåborgs län för att
intaga sin ställning vid svenska gränsen bakom Kemi älf.

Medan man dagtingade vid Siikajoki, tillbragte vår
bataljon några dagar i Nikala gård, söder om älfven. Här
sjuknade major Fredriksson, och befälet öfvertogs af en
kapten från 2:dra bataljonen, Lejonflycht, bror till den, som
kommenderat samma bataljon allt sedan krigets början.
Vår nya bataljonschef var en sträng, ordningsälskande
man med något narraktiga fasoner och en mun af åbäklig
vidd, som drogs upp till öronen, när han skrattade. Hans
grimaser voro därjämte de allra befängdaste, synnerligast
om han fick något godt att förtära, hvilket han gjorde
con amore. Fårkotletterna försvunno som ett intet i hans
vidunderliga gap. Annars vankades föga kräsligheter.
I kvarteren kunde man rätt och slätt lifnäras med den
mest hvardagliga spis; för att få något därutöfver måste
man i städerna söka upp de ambulanta judarna och deras
magasiner; men beklagligen låg för det mesta vår
marschruta förbi städerna.

Den 21 afgick bataljonen till Sipola genom djupa
skogen och den 22 till Limingo vid nordlig vind och
stark köld. Vintern var nu inne, fastän ännu utan snö.
Vi fingo hafvet i sikte, tillfruset och glatt liksom en
spegel. Vid Limingo låg den käcka Savolaxska brigadens
artilleri, som nu förenat sig med strandarmén; kanonerna
stodo uppradade utanför byn i en imposant linje. Den
23 gick bataljonon till Kiviniemi och passerade de ödsligt
flacka Limingo ängarna, en gråbrun slätt af en hel mils
vidd, något sällsynt där i landet. Kvarteret Kiviniemi
var städadt och hade en air af herrgård med bekväma
rum, som gjorde det trögt att skiljas därifrån.

Den 24 gingo vi igenom Uleåborg, som i detta
ögonblick liknade en kasern, ty i alla vinklar och vrår krälade
soldatfigurer. En flottbro var nyligen lagd öfver Uleå älf
till arméns bekvämlighet och för att lätta uppfyllandet
af konventionen, som stipulerade stadens utrymmande
till den 29 november. Också gick den ena trosskolonnen
efter den andra öfver bron, som gnisslade under de tunga
trossvagnarna. — Vi begagnade den korta rasttid, oss
beskärdes, att anskaffa släddon för vårt enskilda bagage
med hvad mera, som kunde behöfvas under marschen till
Torneå, hvilken nu visserligen komme att ske i allsköns
lugn, men också genom ett fattigt och ringa befolkadt
land, hvarest man måste bereda sig på jämmerliga kvarter.
De slädar, vi här fingo köpa, eller så kallade finnslädar,
se kuriösa ut med sina loka-rankselar och sin
ökstocksfason på ett par långa, platta, tunna, oskodda medar; men
de äro de behändigaste åkdon i världen både för sin
rymlighet såsom lastdragare och sin bekvämlighet att åka uti.
I dem sitter man icke, som i andra slädar, på sätet, utan
på bottnen, så att man i all maklighet kan sträcka ut hela
lekamen i den minst tröttsamma ställning.

Efter dessa ekonomiska anstalter skyndade vi att
besöka några sjuka kamrater, ur stånd att transporteras
och följaktligen bestämda till fångenskap, ibland dem var
gamle, hederlige major, hvilken vi nu sågo för sista
gången, ty gubben dog kort därefter. Slutligen försummades
icke heller en njutning, på länge främmande för någon
hvar bland oss, den nämligen att på ett värdshus
intaga en ordentligt lagad måltid, serverad vid dukadt bord
i varmt, städadt rum. Lång förfriskningstid unnades
likväl inte; vi måste snart fortsätta vandringen, som
stannade i Pällö by, det utsedda nattkvarteret, där följande
dagen rastades. Marschen skedde hädanefter bataljonsvis.
Föreningspunkten var grannskapet af Torneå, dit hela
armén begaf sig efter särskilda för hvar korps utfärdade
marschrutor.

Den 26 marscherades till Ijo. Älfven vid
Haukipudas måste därunder passeras, och fastän vintern var
rätt bister med frisk, kall luft, hade dock inte isarna
vunnit den styrka, att man med säkerhet vågade lita på
dem. Därjämte voro de hala af bristande snö. Sådant
hjälpte likväl ej; öfver måste vi och fingo således inte
frukta för isens svaghet. Vi begåfvo oss ned på den
glatta ytan med den försiktighet, att têten medförde långa
stänger och granrisruskor för att i händelse af fara
begagnas till räddning. Allt gick dock lyckligt och väl.
Och kölden var så skarp, att samma is två dagar därefter
bar artilleriet med kanoner och ammunitionsvagnar.

Stränderna af de stora, breda strömmarna i denna
del af landet äro ovanligt glada och tätt bebodda. Man
ser där hus vid hus. Människorna tyckas där
allmänneligen hafva stämt möte i dälderna invid de stora
vattudragen och lämnat resten af landet öde.

Den 27 gingo vi öfver Ijo älf, åter en bred, härlig
flod, hvars is inte allenast var fullkomligt säker, utan
också bättre att färdas i anseende till snön, som betäckte
den. Ju längre upp man kom, ju mera snö; den hade
fallit i mängd uppåt norden och ökades dagligen. Dagens
kvarter var i Olhava, en by utan något slags
bekvämlighet, men hvaröfver vi numera lätt tröstade oss dels af
vana, dels i förlitande på de bohagsting af både säng och
sängkläder m. m., som vi släpade med på trossen. Den
28 var rastedag.

Den 29 mötte åter tvenne större strömmar,
Kuivaniemi och Simo. Kvarteren voro utsatta i Simo by, icke
långt ifrån älfven. Snön var alnstjock på denna orten,
hvilket gjorde marschen dubbelt tröttande. Vägen lopp
genom vilda, ödsliga skogar, där blåsten susade mellan
träden och nedskakade snön från de slokande grenarna.
Snöripor voro de lefvande varelser vi sågo. De flaxade
Iran träd till träd och funno särdeles behag att förfölja
oss med sitt kuttrande, liksom de velat utmana oss till
envig. Vinden tjöt, och kölden började bli mera
genomträngande, än vi nånsin förr erfarit. Kinderna svedo,
händerna ville stelna, men man andades lätt och blef också
lätt på foten. En trosskusk hade det missödet att frysa
ihjäl; sittande på körsätet af sin ammunitionsvagn och i
all maklighet framvaggande i snödrifvorna, hade han sökt
mildra den bistra kölden genom förtärandet af flera
dagars proviantbrännvin, hvilket befordrade honom till evig
hvila förmedelst en djup slummer, hvarur han aldrig
uppvaknade.

I en sådan snöyra, att man knappast kunde se vägen,
kommo vi den 30 till Hietamäki gård vid östra stranden
af Kemi älf. Där rastades den 1 december. Denna älf
var den bredaste vi hittills sett. Lik en sjö vidgades
den nära utloppet, och hela milen uppåt syntes gård vid
gård i halfcirkel omkring bukterna af de ojämnt
slingrande stränderna. Man kan näppeligen föreställa sig en
vackrare däld än den, som innesluter Kemi älf. Huru
skön måste den inte visa sig sommartiden, förhärligad af
grönska, af växternas florerande och af vattnets glittrande
i solstrålarnas brytning!

Den 2 december passerades gränsestenarna mellan
Finland och Sverige. Bataljonen hvilade en timme på
detta ställe, hvarifrån vi inte skildes utan en sorglig blick
åt det land, vi lämnade, där stoftet gömdes af så mången
bland våra käcka krigare, där vi öfverstått så många bittra
stunder, men hvarifrån vi åtminstone medförde minnet af
en och annan hedrande vapenbragd. Glädjen att återse
fosterjorden var emellertid stor. Första fjäten på svensk
botten framkallade våra soldaters entusiastiska
hälsningsrop; skogarna återskallade af deras gälla glädjeyttringar.

Den 3 december kommo vi till Torneå; men som
våra kantoneringskvarter skulle blifva i Nikkala, 1¼ mil
längre bort, gingo vi staden förbi rakt öfver älfven till
Haparanda, där landsvägen möter. Torneå älf var här
stor som en sjö, 16 till 1800 alnar bred, med en ö vid
västra stranden, hvarpå staden är byggd. I söder,
närmare utloppet, sågs en annan ö med Torneå landskyrka
och prydliga prästgård midt för den stora isrymden, som
i detta ögonblick lifvades af rörliga grupper, dels
marscherande, dels åkande. Huru härlig var icke denna granna
tafla, belyst af en klar, frisk vinterdag, som strålade öfver
snöfältet långt upp åt norden, slutligen begränsad af
mörkgröna skogshöjder! Slamret i staden nådde vara öron,
och ur dess skorstenar höjde sig rökmoln i luften, så
behagligt vinkande, fastän den icke vinkade åt oss; ty
staden var liten och kunde knappast rymma högkvarteret,
hvarföre trupperna måste längre bort. Också vände vi
våra blickar från den frestande röken för att slippa
grämelsen öfver gäckade förhoppningar, i händelse röken
möjligen kunnat medföra lukten af stekos.

Kölden var rätt hvass, men också voro alla så
lättfotade på den under fötterna knarrande snön. Isvägen
var utstakad förmedelst granrisruskor liksom en liten allé,
landsvägen däremot snöplogad, och snön stod hög som
en mur å ömse sidor om den genom flitig körning
uppglattade stråkvägen. Snart framkommo vi till Nikkala.
Såsom vanligt voro kvarteren blotta bondstugor, men
tämligen rymliga bondstugor, så att man ej behöfde trängas
— en stor förmån i vår ställning!

Här unnades oss ändteligen en längre och
varaktigare hvila. Fälttåget var, om icke slutadt, åtminstone
uppskjutet till lämpligare årstid. Under tiden tillstaddes
samtliga trupperna att hämta sig efter öfverståndna
strapatser: och i sanning behöfdes icke ett sådant uppehåll,
ty alla bataljoner voro starkt medtagna. De sista 6
veckorna hade bortsopat en otalig mängd människor, mera
genom följderna af bivuaker i snö och regn än genom
kampen med fienden. Vår bataljon kom öfver till Finland
med 11 officerare och 560 underofficerare, spel och
manskap; af officerarne voro 3 blesserade, och däraf två så illa,
att deras framtida tjänstbarhet var ganska tvifvelaktig; 6
voro sjuka, hvaraf tre blefvo fångna i Uleåborg. Af
underofficerare och manskap gingo blott omkring 250
tillbaka öfver riksgränsen; resten hade antingen fallit för
fientliga kulor eller blesserade och sjuka omkommit i
uselhet och elände på de så kallade sjukhusen, hvarifrån
ganska få utgingo med lifvet i behåll.

Beundransvärd hade soldaternas ståndaktighet varit
under detta fälttåg. Ofta utan föda, — när sådan
vankades, alltid af skralaste beskaffenhet — utan skor och
ändock i ständig vandring, måste de tillbringa dagarna i
smuts, väta eller köld, och nätterna antingen i bivuak
eller också så trångt hoppackade i uthus eller andra usla
kyffen, att halfva styrkan blef liggande utanför. Följderna
af ett sådant lefnadssätt voro alltför påtagliga; också
strök mängden med. De åter, hvilka lyckan skonade eller
en starkare kroppskomplexion bevarade, kunde med så
mycket större skäl kallas krigsvana och härdade, som de
i sanning blifvit recipierade på det allra kraftigaste. Och
med hvilken köld de gingo i elden! För dem var en
träffning den enklaste sak i världen. Föraktande faran
gingo de den till mötes utan minsta besinning, ja, med
glädje och fröjd. Tyvärr voro de så få, dessa veteraner;
men om antalet var ringa, var hedern att tillhöra dem så
mycket större. På hundrade år hade Sverige inte egt så
flinka och krigsöfvade trupper.

I Nikkala råkades vårt regementes vargeringsbataljon.
Den hade ankommit söder ifrån med de trupper, som sent
omsider skickades finska armén till suckurs eller rättare
till försvaret af Västerbotten, dit krigsteatern efter all
anledning komme att förläggas, så framt fientligheterna
ånyo skulle fortsättas. Under sommaren och hösten hade
den legat på Åland och deltagit i de vanvettiga, kungliga
försöken att från denna ö återeröfra Finland förmedelst
landstigningar än här, än där på kusten, vid hvilka
landstigningar Gustaf Adolf nogsamt aktade sig att
personligen vara närvarande, men som af honom föranstaltades
på vanligt dåraktigt manér med en eller ett par bataljoner
i sänder, så att naturligtvis allt skulle misslyckas.
Vargeringsbataljonen hade ungt, duktigt manskap, fastän den,
i likhet med alla andra svenska trupper på den tiden,
icke egde halfva styrkan i behåll. Till en del kan väl
förlusten af manskap inom vargerings- och
landtvärnsbataljonerna tillskrifvas den omständigheten, att man vid
dessa truppers organisation icke gifvit dem någon äldre
stam, mera härdad genom längre vana och längre
tjänstetid. Vargeringen hade dock åtminstone den fördelen
framför landtvärnet, att korpralerna voro gamla, bepröfvade
soldater, uttagna ur regementet, då däremot befälet för
det senare till större delen var lika nybegynnare i
handtverket som själfva manskapet. Hvad nu vårt regementes
vargeringsbataljon beträffar, hade den mist något manskap
i elden vid de 2 eller 3 landstigningsförsöken, hvari den
deltagit. Till och med af befälet voro 2 officerare
dödskjutna, då vid vår otvifvelaktigt mera använda bataljon
ingen enda officerare stupat.

Det var klart, att på en tid, då uniformsvurmeriet
hörde till dagens ordning, skulle Hans Maj:t sträcka sin
nådiga omtanke äfven till vargeringens uniformisering, ty
däri trodde han hemligheten för soldaternas brukbarhet
ligga förvarad. Nu voro väl finansernas tillgångar så
inskränkta, att intet medel gafs att ordentligt bekläda och
utrusta vargeringsbataljonerna. Vargeringen, liksom
landtvärnet, måste därför nyttja egna kläder, hvilka ändå
lyckligtvis voro mestadels gjorda af grå valmar, ungefärligen af
enahanda snitt, så att de någorlunda egde den likhet, ögat
söker i krigarns klädsel. Och för att ytterligare
komplettera likheten, var noga föreskrifvet, att alla hattar
förseddes med den militära prydnaden: gul ullgarnsständare,
kompanimärke och ett slags hattkordong af hvitt band.
Hattarna jämte remtygen voro således allt, hvad som
egentligen skilde vargeringskarlen från bonden. Men om
man nitälskade för klädernas likhet med uniform, så var
man mindre nogräknad om karlens bevarande för köld och
oväder; kappor t. ex. bestodos blott för hvarannan man!

Nu öfverlämnade vi oss helt och hållet åt hvilans
behag. Vi sökte glömma de öfverståndna strapatserna,
det förflutnas motgångar, för att återsamla krafter till
framtida mödor. Allt gick ut på maklig ro. Inga vakter,
inga kommenderingar, intet fjäsk och korta order; man
hvilade och hvilade åter igen och kunde göra det så
mycket tryggare, som till och med befallning om
ammunitionens aflämnande ankom — ett ögonskenligt tecken, att
man inte mera ämnade slåss. En tragikomisk tilldragelse
timade i anledning häraf. I ett af kvarteren hade
kompaniets ammunition på aftonen blifvit hopsamlad, men
som det redan var för sent att afsända den till 
stabskvarteret, blef den kvarliggande på golfvet i en stuga,
innanför hvilken 2 officerare bodde. En bonddräng hade
varseblifvit högen af patronerna och beslutit att för sitt
jaktbehof beskatta den på nödigt krut och bly. Försedd
med en brinnande pärta gick han midt i natten åstad att
knipa fyndet, men råkade att fälla en eldgnista — och pang!
en explosion följde, som kastade honom själf sanslös
omkull och lyftade en del af taket i höjden. Officerarne
måste ut genom fönstret och patrontjufven, illa bränd,
till sängs.

Dagarna förflöto under hvarjehanda muntra
förströelser. Våra magra trosshästar, som hittills mödosamt
framsläpat bohagsting och matsäckar, blefvo nu i hast
befordrade till slädtrafvare, och finnslädarna, väl renfejade,
begagnades vid lustfärder till Torneå, hvarest vinförsäljare
och arméns judar öppnat sina lager och sitt
penningefiskeri i samma stund högkvarteret dit anländt. Hos
dessa herrar inställde sig gemenligen officerare af alla
regementen ur de spridda kvarteren för att få veta nytt
och för att rumla litet med gamla vänner, hvilkas
återseende vanligen återförde minnet af mången blodig strid,
där man sist sett hvarandra, och hvars skiften fryntligt
rekapitulerades vid glaset med högljudd stämma och
lifliga åtbörder. Att slika möten föranledde rika skördar
för de trafikerande säger sig själft; man plägar inte
hålla stort på myntet i fält, utan fattar med begärlighet
tillfället att byta ut det mot materiella njutningar, helst
då dessa erbjudas i gladt lag med lustiga vänner. Den
öppenhet i väsendet och hjärtliga vänlighet, som vanligen
karaktäriserar den äkta krigsmannen, gaf dessa små
sammanträden en högst liflig ton för den invigda.

Sådana lustresor utgjorde vårt förnämsta tidsfördrif.
Det förstås, att man därvid fäste mindre afseende på ståt
än på bekvämlighet. Liggande raklång i släden, körd af en
mustaschbeprydd körsven, flög man så till sägandes fram
öfver de gnistrande snöfälten, under det hår, pelsar,
slädfällar och den flämtande hästen alldeles betäcktes med
rimfrost. Kölden var under hela tiden ytterst skarp, luften
klar och aftnarna gudomliga. Stjärnorna tindrade i hela
sin majestätiska glans ibland flammor af norrsken, nära
nog så lysande som det milda, melankoliska månskenet.
Svårligen skulle man, utan att se dem, kunna göra sig
rätt föreställning om det blånande, praktfulla i dessa
färgrika, rörliga norrsken, som förgylla horisonten och blott
vid denna polhöjd bli synliga i sitt rätta flor. Af sådant
skäl voro kvällarna de angenämaste af dagens stunder,
och promenader under detta glittrande sken obeskrifligt
intagande. Men också behöfdes i sanning någon
ersättning för den otroligt korta dagen. Vid ljus stod man upp,
ljus brann till kl. 10 förmiddagen, och åt man middag
kl. 12, måste åter ljusen tändas. Dagsljusets hastiga
aftagande påskyndades dessutom af de tjocka isfällar, som
betäckte fönsterrutorna och blott tillstadde en behaglig
skymning inne i rummen.

Länge fingo vi inte njuta lugnet i Nikkala och de
förströelser det tillfälligtvis starkt befolkade Torneå erbjöd.
Svenska trupperna måste lämna rum åt de finska, sedan
den inträffade stagnationen i krigshändelserna medgaf
större utsträckning af kvarteren. Efter 10 dagar afgingo
vi således, först till Sangis, där finska språkets bruk
upphör, samt vidare öfver Kalix, Töre och Råneå till Persön,
dit Västmanlands regemente förlades, på 14½ mils afstånd
från Torneå. Den trakt af Västerbotten, vi härunder
genomvandrade, är en slättbygd med en mängd kullar
och ännu mer vatten och strömmar. Visserligen fanns
god råd på vilda och vidsträckta skogstrakter i all sin
dysterhet och enformighet, men hela kustlandet är
tämligen uppodladt, särdeles omkring byarna, där flacka
snöfält, vågformiga efter kullarnes sträckning, bebådade
tillvaron af vidlyftiga åkrar eller ängar, nu alldeles begrafna
under snö. Öfverallt sågos rymliga boningshus,
understundom i dubbla våningar, försedda med höga spisar,
hvars sprakande lågor mildrade verkan af den smällkalla
vintern utom knutarna.

Västerbottningarne äro ett raskt, lifligt och godsint
folk, med öppen blick, ljus hy och reslig växt. Jag vet
inte antingen den bistra kölden eller naturen åstadkom
deras rörlighet; men visst är, att de förekommo mig som
hade de haft kvicksilfver i benen. Aldrig såg jag
fortfärdigare människor: de löpte som vore de beständigt
jagade. Därtill glada, villiga och tjänstfärdiga, kunde
man få dem till hvad som helst. Deras dialekt var
släpande, med en brytning inte fullt ut så stark som
finnarnes, då de tala vårt språk, men något däråt i
uthållande ljud. — Torftighet, ett alster af klimat och landets
natur, mötte tämligen allmänt främlingen; men hvad som
fanns, erbjöds af godt hjärta. Bland födoämnen
framsattes vissa rätter, som voro kräsligheter längre söder ut.
Med förbigående af de flera slagen vildt jämte renkött
och rentungor, som äfven vankas i Stockholm, vill jag
blott nämna en fisksort, som inte finnes där, nämligen
taimen, en afart af lax, så mör, så fet, så läcker, att den
vore presentabel på ett furstligt bord; men som den måste
ätas alldeles färsk, beredd ungefär som graflax, kan den
inte bli någon långväga handelsartikel. — Att man befann
sig nära renarnas hembygd, visade ibland annat den
omständigheten, att så mycket af detta djurs skinn användes
till folkets nytta, både till pälsar, mössor, lappskor, ja,
man brukade till och med ligga på den mjuka hårsidan
af renkalfskinn, hvilket slags lakan man näppeligen torde
tilltro all dess lena smidighet.

Vid framkomsten till Råneå var jag redan sjuk.
Lyckligtvis blef prostgården mitt kvarter — en tillfällighet,
som troligen frälste mitt lif. Andra dagen var jag
urståndsatt att lämna sängen, ansatt af den häftiga
nervfeber, som under namn af fältsjuka anställde så stora
förödelser inom armén. Ungdomens kroppskrafter jämte
den gamla prästfruns moderliga omvårdnad besegrade
likväl, efter flera veckors lidande, den envisa febern, så att
jag för den gången slapp undan.

Emellertid hade regementet jublat i Persön och
förlustat sig där på bästa vis. I hela nejden rundt omkring
prisades de baler, officerarne anställt. Man var ledsen att
mista sådana gäster, men det hjälpte inte. Strax på 
nyåret fingo svenska trupperna order att återvända till
hemorten för att på rotarna åter organiseras. Man kunde inte
längre föda dem vid armén, utan måste genom deras
aflägsnande lätta utvägarna till underhåll för kvarlefvan af
finnarne. I Västerbotten kvarstannade sålunda, utom
provinsens eget, på roten förlagda regemente, endast sådana
svenskar, som, antingen sjuka eller nyss tillfrisknande,
voro ur stånd att åtfölja sina kamrater. Af konvalescenter
formerades slutligen en svensk bataljon under befäl af
öfverflödiga finska officerare, hvilken hela våren och
sommaren 1809 kvarblef i finnarnes leder och fick den
triumfen att för sina ärorika bragder bli ett efterdöme för
dugliga och käcka soldater.

Särdeles trögt skedde mitt tillfrisknande; det gick
dock småningom. Under tiden tillbragtes dagarna i
allsköns enformighet, mestadels i sängen, som i anseende till
det dragiga hörnrummet var ställd midt på golfvet,
framför en stor spis, där eldbrasan flammade dagen igenom.
För matt att komma ur rummet, hade läsning varit en
ganska passande sysselsättning, om n. b. böcker varit att
tillgå. Men på sådana var total brist. Fastän präst, var
värden större älskare af kort än af böcker, hvarom det
nattliga, rucklande stojet i hans rum (näst intill mitt) ofta
nog vittnade.

Denna rustare var son i huset och faderns adjunkt.
Fadern själf såg jag aldrig; han lefde ej tillsammans med
sin familj och sades vara en underlig man. Den gamla
prästfrun däremot var en ärans gumma, fast litet
enfaldig; hon trodde på skrock och trolleri och blef hjärtans
skrämd, när jag en gång företog mig att förmedels
tagelpiskan frälsa huset från verkan af en föregifven, häxande
lapps vrede, just då han som bäst var sysselsatt med sin
besvärjelse, för det man nekat honom mera brännvin.
Besynnerligt är, att lapparne allmänt anses ega
trollmakten i sitt våld; karlar, kvinnor, barn, alla medlemmar
af detta usliga folk tros besitta förmågan att genom
öfvernaturliga medel bringa olycka öfver människor och djur.
Också umgås man vänligen med lapparne. I Råneå såg
jag några lappar, alla lika fula, lika dvärgväxta, lika
smutsiga, med aflånga ögon och från hufvud till fot
höljda af renhund samt åkande i s. k. akjor, ett slags
korta båtar, dragna af en ren utan annat anspann än ett
dragtåg från bröstlokan, löpande under buken mellan
renens bakben. De kommo ned till kustlandet för att
utbyta de produkter, renhjordarna gifva dem, mot andra
af dem behöfliga varor, förnämligast brännvin — det gift
som slutligen skall utrota dessa fattiga och fåtaliga
nomader. Anmärkningsvärdt är, att lapparne aldrig emottaga
pappersmynt i handel. Få de inte vara mot vara, måste
betalningen ovillkorligen ske i silfvermynt, hvilket de släpa
med sig till ödemarkerna för att där begrafva det, ty
därifrån återkommer det aldrig.

Utom mig och min uppassare, båda lika sjuka, hyste
prästgården ännu en sjukling af vårt regemente, en
vargeringsunderofficer, som också vid genommarschen måst
intaga sängen. Liksom alla öfriga arméns individer hade
den stackarn inte på 4 månader fått ett öres aflöning och
var således utan pengar. För att komma hem, satte han
hela sin lit till mig, som, med den tunnaste taskbok i
världen, ändå måste lofva att taga honom med under resan.
Denna anträddes omsider i första dagarna af februari,
efter de varmaste tacksägelser vid afskedet från vår
godhjärtade, ömsinta värdinna. Vintern var lika sträng, föret
lika ypperligt. Finnslädarna, som brukas öfverallt i
Västerbotten, äro alldeles oförlikneliga reseåkdon, hvari man
slinker fram så lätt, sittande på bottnen med utsträckta
ben i en bekvämligt hvilande ställning. Gropiga vägar
mötte väl tämligen allmänt, en frukt af den ovanligt
starka trafiken af forslingar till och från armén, dels med
trossvagnar, dels med slädar af tyngre konstruktion; men
de långa finnslädmedarna kilade öfver ojämnheterna, så
att man alls inte besvärades af groparna. Den lifliga
rörelsen i arméns grannskap förorsakade, att man
öfverallt mötte nya ansikten, nya scener, som genom ständigt
växlande föremål sysselsatte den resandes uppmärksamhet
från gästgifvargård till gästgifvargård. — Bistert kallt var
det, så att hela fältgarderoben i sanning behöfdes för att
någorlunda bevara kroppen. För fötterna gafs ett godt
medel i renhuds lappskor, fyllda med hö, hvaruti foten
stacks utan stöfvel och bibehölls så varm som i det bäst
uppeldade rum.

Luleå gammelstad, en stor by, visade sig uppfylld
af magasiner och soldater af olika korpser. Där var ett
verkligt fältläger. Själfva staden såg jag inte; den ligger
en mil från den stora landsvägen nere vid hafvet. Så
fort jag vändt Luleå ryggen, blefvo landsvägarna mindre
lifliga. Ganska få soldater syntes numera till. Landet
var tyst och ödsligt. Piteå, beläget 20 mil bakom armén,
hade mindre beröring därmed och följaktligen mindre
tillopp af främlingar. Staden är anlagd på en holme i
älfven, i norr och söder innesluten af höga skogsbeväxta
berg. — Skellefteå är namnkunnig för sin vackra, runda
kyrka, af ovanligt prydlig arkitektur med kolonner och
sirater. Det påstås, att hon är den vackraste landtkyrka
i Sverige. Majestätiskt höjer hon sig i en så talrik
omomgifning af boningshus, att man skulle tro sig komma
till en stad, om inte det spridda läget vid första anblicken
erinrade om en väl bebodd landsbygd. Sunnanå
gästgifvargård ligger söder om älfven.

Umeå är beläget vid älfven af samma namn, hvars
stränder äro ovanligt höga. Staden syntes särdeles
obetydlig, likväl något lifvad af de trupper, som här förlagda
skulle bevaka Kvarken, hvilken i sin isbeklädnad gynnade
en möjlig öfvergång från Vasa.

Föga anmärkningsvärdt föreföll efter afresan från
Umeå. Först närmare Ångermanlands älfven blef landet
mera tätt bebodt. Där i trakten ligga flera kyrkor inom
kortare afstånd, såsom Vibyggerå, Ullånger, Skog, Nora.
Själfva älfven liknade en stor sjö, nu företeende en
snöslätt, djupt ingående i landet, med höga skogsbeväxta
bergshöjder till gränser. Vid Sabrå kyrka afgår vägen
till Härnösand, hvilket således inte passeras af en resande
på stora strandvägen. Sundsvall däremot måste jag
igenom, efter färden genom ett land, utmärkt af de mest
halsbrytande backar, säkert den backigaste landsvägen i
Sverige. Norrland är ett ordentligt alpland, omväxlande
af brådstörtande bergshöjder och djupa dalar, genom
hvilka en mängd större och mindre strömmar söka sitt
lopp från fjällen till hafvet. Blott omkring kusten och
strömmarnes utlopp är det bebyggdt och uppodladt till
2 à 3 mil inåt landet; djupare in är idel skog och ödemark.
Synnerligen ödslig förefaller gränsskillnaden mellan
Västernorrlands och Gefleborgs län, söder om Njurunda älf; men
landet blir gladare, så fort man nalkas Hudiksvallstrakten,
samt ändå sydligare vid Ljusnan.

I Gefle, en bland Sveriges större och följaktligen
prydligare städer, bytte jag blott om hästar, hvarefter
farten skedde väster ut till Bäck och Hedesund, där
Dalälfven passerades, och jag inträdde i Västerås län samt
nådde omsider den 18 februari Sala, målet för resan.

Här var marknad i full gång, följaktligen rätt
bullersamt. Den lilla staden vimlade af främmande köpare och
säljare, hvaribland äfven Stockholmsboar. Såsom vanligt
hade många intet annat ärende än att söka de
förströelser, småstädernas marknader erbjuda; också råkade jag
flera kamrater, alla ifrigt begifna på nöjen — något som
vi ett helt år måste umbära. Godt bord och goda viner
hörde till n:o 1 i dagordningen, därefter bal och
spektakel, hazardspel för amatörerna. Alla aftnar vankades
assemblé på stadens rådhus, vid talgljus och lumpen musik,
men som det oaktadt nitiskt bevistades af en mängd väna
fäntor under söta mammas vingars skugga, och hvilka af
oss muntert svängdes om i dansen. Flitigt besöktes
spektaklet. Skralt var det visserligen både till spel,
eklärering, orkester och teater (inredd i ett hus af laduskapnad),
men nyhetens behag öfverskylde i våra ögon bristerna.
Med ett ord, här bar allt stämpeln af ett lustigt leben,
mestadels förflygande i sus och dus. — Som likväl
ingenting på jorden är varaktigt, så togo ock våra
förlustelser en snöplig ändalykt i och med detsamma marknaden
upphörde. Spektaklet ensamt fortsattes ett par veckor
efteråt, stadsboarne till stor förnöjelse. Men en för oss
ungkarlar ganska kinkig brist efter marknaden var
tillslutandet af det kostliga värdshuset; och som staden i
hvardagslag inte bestod sig något matställe, hotades vi
att få lefva på hullet efter marknadsförtäringen. Slutligen
förbarmade sig en människoälskande apotekare öfver våra
stackars magar och fyllde dem nödtorftligen — det
förstås, mot ganska hög betalning.

Nu var regementet åter på roten och i lugnet, men
ack, huru fåtaligt! Knappt en tredjedel af
nummerstyrkan hemkom till provinsen, och underrättelse saknades,
om de frånvarande voro lefvande eller döda. Nu gällde
det att ersätta afgången, hvilket inte heller var så lätt,
i anseende till den stora minskningen af unga karlar, kriget
hade åstadkommit. Vargeringen var väl närmast i
ordningen att ingå i gamla stammen, men proportionsvis lika
illa åtgången lämnade den föga att påräkna. Länets båda
landtvärnsbataljoner, fastän också tämligen härjade, lofvade
dock bättre utsikt. De unga landtvärnisterna hade fått
smak för krigsyrket och togo gärna soldatlega.
Rekrytering pågick således för alla de numror, man med
säkerhet visste vakanta. Ensam officer vid det omkring Sala
roterade 1:ste majorens kompani, fick jag bestyret med
rekryternas insättande, redogörelse för fälttåget jämte
den vanliga tjänsten på roten. En del af dagen upptogs
af dessa tjänsteplikter, men den återstående förflöt i nog
mycken sysslolöshet. De marknadslystna kamraterna voro
bortresta, och i staden bodde ingen mer än regementets
2:dre major, både i ålder och grad så mycket öfver mig,
att jag inte kunde lefva med honom på någon mer
förtrolig fot. Däremot sällskapade jag dagligen med tvenne
officerare af lifregementet, som hade sin station i Sala.
Sällskapslifvet var för öfrigt högst inskränkt. Ingen
stadsbo såg folk hos sig mera än prosten grefve Schwerin,
boende ett stycke utom staden. Hos honom var man
alltid välkommen. Och jag kunde räkna hos honom såsom
en särskild rekommendation, att hans söner varit mina
studiekamrater. Den ena, en förträfflig yngling och
distinguerad artilleriofficer, stupade vid Oravais förra året, vid
början af sin krigiska bana, allmänt saknad af vänner och
bekanta. Fadren bevarade såsom en relik, till åminnelse
af sin fallne son, dennes genomskjutna hatt, upphängd i
sitt skrifrum. Grefve Schwerin var märkvärdig både
såsom författare och landthushållare. Han hade i yngre
år tjänt som dragonofficer och ingått i prästeståndet
blott för att, i förlitande på sin börds prerogativer,
vinna en diger inkomst, hvilket också lyckades honom
genom erhållandet af Sala pastorat, ett af de fetaste i
riket. Präst var han alls icke, prästkragen bar han aldrig,
och öfver kallet moquerade han sig öppet. Besynnerlig,
högsint och framför allt otålig, var han en älskvärd
sällskapsman men högst otreflig kortspelare, fastän han
högeligen älskade sysselsättningen med kortlapparna.

Vid den tiden fanns väl ingen svensk stad, där inte
fångna ryssar i mer eller mindre antal voro förlagda.
I Sala vistades blott en enda officer, tämligen hygglig
ung man, med vacker figur och förbindligt väsende.
Också stod han öfverhöfvan väl inskrifven hos stadens
damer. Oss andra regalerade han med öfverdrifvet
prunkande berättelser om Moskaus härligheter och förgyllda
kupoler. Förvånande är hans nations färdighet att lära
[sig] språk, troligtvis emedan dess eget är så svårt. Därtill
hörer ock ryssens fallenhet att i umgänget modellera sig
på det folk han lefver med, så att man kan antaga, att
en städad ryss gemenligen är en angenäm
sällskapsmänniska.

Salas förnämsta märkvärdighet är silfvergrufvan,
belägen 1¼ mil från staden. För att komma dit ned måste
man förtro sin person åt en hisstunna, gående på
järnkedjor 150 famnar ner i djupet — en alltför hemsk resa,
som, på köpet, lämnar föga tillfredsställelse, emedan de
mörka, kyliga, fuktiga, underjordiska gångarna ega alltför
stark likhet med grafhvalf, för att den lefnadslustige kan
finna sig väl därstädes. Man har svårt att återhålla en
lätt rysning vid föreställningen om de ojämna, skrofliga
hvalfvens möjliga infall att rasa, hvilket i själfva verket
icke synes otroligt, då vid sprängningar hela grufvan
skakas af de dofva skotten. När man i grufvans irrgångar
blir varse en mängd mörka figurer, med bloss i händerna,
sväfvande fram och åter, kan man ej hindra sig att tänka
på de gamles Tartaren.

Mitt vistande i Sala blef inte långvarigt.
Krigsbasunen, ljudande från alla håll, störde snart den korta,
makliga vinterhvilan. Sedan ryssarne fått fast fot på
Åland, hotade de att öfver det tillfrusna hafvet flytta
krigsteatern in i själfva hjärtat af riket. Öfverallt svaga,
utmattade, utsvultna, blef de svenska truppernas lott att,
vikande för öfvermakten ur ena positionen efter den andra,
slutligen nödgas utrymma hela Åland — vår sista finska
besittning. Regeringen gjorde väl ännu ett lamt försök
att understöda åländska fördelningen medels befallning
om skyndsamt afsändande af nyss hemkomna trupper,
hvaribland äfven vårt regemente; men det var för sent.
Dessutom hade nedslagenhet och misströstan om lycklig
utgång vunnit så pass insteg hos svenska soldaterna, att
man lätt kunde förutse, huru föga båtande hjälpsändningen
skulle ske. Öfvertygade att de gingo en ömklig död till
mötes, visade soldaterna inte ringaste håg att strida för
en redan förlorad sak. De knotade att uppoffras utan
ändamål och insågo ganska riktigt, att kungens
tjurhufviga envishet skulle störta landet i ett djup af elände.
Så långt var det ändtligen kommet. Missnöjet, jäsande i
hvarje soldatbröst, var på punkten att utbrista i handling.
Både befäl och manskap närmade sig under mörka aningar
den sorgliga framtiden. Nedstämda, misslynta samlades
alla individer af vårt regemente. Hos ingen anmärktes
denna manhaftighet i anletsdragen, detta lif och rörlighet
i väsendet, som plägar gifva krigsmannens hållning ett så
öppet och okonstladt skick.

Söndagen den 12:te mars på morgonen sammandrogs
1:ste majorens kompani i Grällsta by, 3 mil från Västerås.
Kronoskjuts var redan färdig att fortskaffa oss till
sistnämnda stad. Aldrig visade kompaniet en dystrare
sinnesstämning. Soldaterna hade i brännvinet sökt dränka den
bedröfliga vissheten att ej mera återse hemmet, och de
rotebönder, som hvar och en skjutsat sin karl till
samlingsplatsen, delade fullkomligt den allmänna oviljan samt
underblåste den idkeligen genom sin enfaldiga jämmer.
Öfverljudt puttrades. Ögonblicket för en betänklig
insubordination var i sanning ej långt borta. Till
förekommande af något sådant påskyndade jag afresan, och
disciplinen återtog sitt välde, så fort vi vändt ryggen åt byn.
De gamla krigsbussarna, bildade i den lärorika skolan af
förra årets blodiga fälttåg, voro ej svåra att bringa till
reson af det befäl, som delat farorna med dem. Få voro
de emellertid: hela kompaniets nummerstyrka uppgick ej
till 100 man, och däribland en tredjedel rekryter. 40
vargeringskarlar voro dessutom med.

I Västerås voro de andra kompanierna dels redan
ankomna, dels anlände de stundeligen. Allt återtog det
förra krigiska skicket. Regementet, som följande morgon
skulle afgå med marche-forcée till Grisslehamn, var
visserligen svagt; men med vargeringen, insatt bland den äldre
stammen, utgjorde det ändå två bataljoner, af 400 man
hvardera, sedan de mest oanvändbara blifvit utgallrade.
Trossen stod redan påpackad på planen utanför slottet,
och proviantering skedde ännu samma afton.

Morgonen den märkvärdiga 13:de mars uppvaknade
jag sent, högst förvånad att finna tiden för afresan
förliden. Men oron att hafva försofvit mig stillades snart
genom uppassarens förklaring, att order till afmarschens
inställande hade om natten ankommit, utan att han velat
onödigtvis väcka mig, då fältväbeln utfärdat dem i
kompaniet. Jag skyndade ut och hade ej hunnit många steg,
förrän den gamla kapten Svinhufvud med betänksam min
besvarade mitt spörsmål efter orsaken till dröjsmålet.
Om natten hade nämligen en kurir anländt från
öfverstelöjtnant Adlersparre, som med en västra arméns afdelning
höjt upprorsfanan och under marschen till Stockholm
redan tagit Örebro i besittning. Kuriren medförde
förslag att göra gemensam sak med västra armén.
Officerskorpsen sammankallades att deliberera öfver propositionen
hos regementsbefälhafvaren major Stjernstam, som 
kommenderade regementet under öfverste Brändströms
frånvaro, hvilken åter ämnat möta oss på vägen till
Grisslehamn. Stjernstam var utan hufvud, obeslutsam, rå och
okunnig, såsom den tidens flesta militärer. Han vågade
ingenting på egen hand. Redan illa skrämd att hafva
inhiberat uppbrottet, framställde han helt enkelt
Adlersparres proposition, uppmanade kamraterna att själfva taga
sitt parti: saken tålte i sanning öfvervägas. Äfven en än
mera kraftfull chef skulle i detta ögonblick haft svårt nog
att fatta decision i en så ovanlig kasus. Alla stirrade
förvånade på hvarandra, ingen öppnade munnen.
Omsider bröts tystnaden af regementskvartermästaren kapten
Virgin. Han genomgick i korthet förra årets
krigshändelser, uppdrog en tafla af deras bedröfliga resultat, visade
huru allesammans voro en följd af regeringens förvända
åtgärder, och framställde den frågan, om man rimligtvis
kunde hoppas att nu förestående fälttåg skulle aflöpa
lyckligare under den galnings ledning, som innehade
tronen, helst som kriget nu vore att förvänta på svensk
botten. Han föreställde kamraterna angelägenheten att
sätta en bom för dårskaperna och slutade med en
uppmaning att kraftigt understödja Adlersparre i ett företag,
hvarpå Sveriges väl eller ve berodde. Impulsen var
härigenom gifven. Vikten af företaget uppvägde faran, något
hvar insåg det, och man kom öfverens om att invänta
Adlersparres trupper, att emellertid taga staden i
besittning, men framför allt att försiktigt bereda manskapet
på hvad som förestode, öfverlämnande sättet åt hvarje
kompanibefälhafvares egen skarpsinnighet. Man åtskildes
genast för att gripa verket an.

Med hufvudet fullt af funderingar öfver det
uppträde, jag nyss bevittnat, lämnade jag rådplägningen. En
revolution således! Allt hvad jag läst om franska
revolationen sväfvade oredigt för min inbillning. Och i sådant
skulle jag blifva inblandad! Inte att jag fruktade
utgången, ty så ung jag än var begrep jag ganska klart,
att det allmänna missnöjet var en säker bundsförvant,
men det ovanliga i saken förbryllade mig. Därtill kom,
att allt mitt hjärta klappade högt för kriget, och långt
hellre hade jag velat vandra utaf till Grisslehamn än till
Stockholm. Nu måste jag likväl svälja förtreten öfver
mina tillintetgjorda förhoppningar för att följa
kamraternas exempel att revolutionera manskapet. Såsom
befälhafvare för 1:ste majorens kompani gällde det att sondera
truppen. Men sättet? Därvid fann jag mig i stort bryderi.
Jag återvände till kvarteret att rådgöra med min värd,
borgmästaren Hellman, som jag råkade vid frukostbordet,
sysselsatt med helt annat än revolutionsplaner. För honom
yppade jag min förlägenhet med begäran af godt råd i
denna kinkiga sak. Hellman var en man, som helgade
Bacchus en ohejdad dyrkan och frågade för resten föga
efter denna världens bråk. Han mumsade och hörde på,
drack en klunk och plirade med sin jovialiska blick.
Slutligen sade han med en leende, likgiltig min: „Mitt
råd är, att herrn tar en sup och låter de där sakerna
hafva sin gång“. — Här var således ingen tröst. Jag
måste handla på egen hand. Kompaniets korpraler
kallades på mitt rum; i allsköns korthet gjorde jag dem en
föreställning, huruledes fortsättningen af det olyckliga
kriget genom regeringens bakvända tillställningar skulle
kosta oss alla lifvet utan något slags nytta, emedan
Sverige lika fullt blef inkräktadt, men att det nu gåfves
en möjlighet att göra slut på landets lidande, om vi
förenade oss med västra armén, som beslutit marschera till
Stockholm för att förmå kungen göra fred. En korpral
frågade om de därigenom undveke att gå till Åland, och
då de därom fingo försäkran, förklarade sig alla
beredvilliga att följa mig hvarthelst jag ville föra dem. De
lofvade utforska och förbereda soldaterna, och vi åtskildes.
Glad öfver all förmodan skyndade jag till
regementsbefälhafvaren, hos hvilken lika beskaffade underrättelser från
de öfriga kompanierna inom en kort stund inlupo, och
hvilket allt synbarligen muntrade hans sinnesstämning.
Nu repade han mod. Tullarne besattes med vakt för att
någorlunda hafva staden i vårt våld. En garnison af
Västmanlands landtvärn fanns väl i staden, men den aktades
föga, öfvertygad som man var, att landtvärnisterna skulle
följa strömmen åt. Värre var att öfverste Brändström
väntades och att hans opinion ej var känd. För honom
bar Stjernstam särdeles respekt. Men herr öfversten
uteblef. Han var för stark rojalist att kunna förmå sig göra
ett med Adlersparre. När han inte råkade regementet i
marsch och på närmaste gästgifvargård till Västerås erfor
ett dunkelt rykte om hvad i staden förehades, fann han
sig befogad att resa tillbaka till sin egendom i Uppland
för att undvika en brydsam kollision med regementet,
hvars bevågenhet han inte gärna kunde vänta sig.

Natten mellan den 13 och 14 mars anlände från
Stockholm major Björnstjerna med nyheten om
revolutionens utbrott, om kungens arrestering och om hertigens
af Södermanland uppträdande såsom riksföreståndare. —
Våra soldater voro ännu okunniga om rätta betydelsen af
hvad som stämplades. Bladet måste nu tagas från
munnen; men huru detta skulle tillgå, var icke så lätt afgjordt.
Vår beskedlige regementsbefälhafvare dugde till intet
annat än blind lydnad; någon måste nödvändigt leda
honom, och denna någon blef nu major Björnstjerna, en
distingerad officer, som bevistat finska kriget i egenskap
af adjutant hos general Adlercreutz och nyligen blifvit
placerad såsom major vid vårt regemente, för hvilket han
i öfrigt var alldeles okänd. Färm, beslutsam hesiterade
han inte att för ett par dagar öfvertaga befälet i stället
för Stjernstam, som gjorde sig sjuk. Regementet
uppställdes på Fiskartorget omkring en servering af öl och
brännvin. Major Björnstjerna, klädd i vår uniform, som
han för tillfället lånat af en kamrat, uppträdde i
fyrkanten, fick honnör som chef och uppläste därefter så
väl hertigens som Adlersparres proklamationer. Han
tillade några hjärtstyrkande ord om de dåraktiga åtgärder,
hvarigenom Gustaf Adolf tillintetgjort verkan af så tappra
soldaters bedrifter, om nödvändigheten att sätta en bom
för dårskaperna genom kungens aflägsnande från
styrelsen, om sammankallandet af ständerna, som skulle ställa
allt till rätta igen, om föreningen med Adlersparres 
trupper m. m., allt i ordalag passande för åhörarnes fattning;
och hastigt som tanken elektriserades de på torget
församlade af hans enkla föreställning. Inom få minuter
hade han erhållit ett absolut välde öfver allas vilja. Med
en mun instämde allesammans i förslaget att marschera
till Stockholm, och ett mångfaldigt „Lefve riksföreståndaren!“ 
jämte libationer af förhandvarande fluidum ändade
sammankomsten. Så liten svårighet ligger i konsten att
uppvigla massan; några ord, som smickra passionerna, äro
nog att förvandla dess beundran i hat!

Samma förmiddag arresterades i sina rum samtliga
stadens auktoriteter, för syns skull och för deras egen
säkerhet, i fall revolutionen skulle misslyckas; ty
landshöfdingen, excellensen de la Gardie, var inte strängare
bevakad, än att hans vanliga aftonspelpartier kunde
infinna sig. Men ränteriet måste vidkännas allvarsammare
arrestering; det anammades till aflöningar och förefallande
utgifter vid revolutionskorpsen. Ingen visade ringaste
sympati för Gustaf Adolf. Den verkliga förståndsrubbningen, 
som fått makt med honom från den stund han i
sitt hufvud inkvarterat idén att störta Napoleon, hade
långt förut öppnat ögonen på allt klokt och tänkande
folk, och den påbjudna krigsgärden släckte sista gnistan
af blind undergifvenhet hos menigheten. Man började
ana hvad hans krigslust skulle importera, blottad som den
var på all fältherretalang, ja, på sundt förnuft, hvilket nu
mera inte kunde döljas. Tusentals människolifs uppoffring,
konfussion i alla krigsärenden, brist och villervalla i allt
— sådan var summan af Gustaf Adolfs regeringskonst.
Hos honom fanns inte en gång ringaste skymt af
personligt mod, som på något sätt kunde göra honom intressant
för mobben, hvilken alltid sätter mycket värde på yttre
skenet. Han var ohjälpligen förlorad i allmänna opinionen.
Och ändå — fastän landet var utblottadt på allt sätt,
fienden redan på svensk botten i norr och färdig att gå öfver
det isklädda Ålands haf i öster — ändå förblef kungen
orygglig i sin förblindelse att utan resurser fortsätta ett
krig, som han ej förstod leda. Den vanvettingen kunde 
blott styras med öppet våld, och därför måste
revolutionen ske. Att Adlersparres företag inte borde
misslyckas var således sannolikt, ehuru man inte alldeles litade
på sinnesstämningen i hufvudstaden och hos dess
garnison, bestående af pommerska regementen. Föga hade
man emellertid att frukta. Kungens medhållare måste
varit högst få: på sin höjd några höga herrar, som, sedan
hans makt en gång var bruten, hade intet inflytande mer.
Något lifligare bevis, huru djupt han var fallen i
allmänna opinionen, kan väl näppeligen ges än det faktum,
att Adlersparre kunnat marschera från Karlstad till
Örebro utan att någon gittat därom underrätta majestätet.
Först från sistnämnda stad fick han en kurir, afsänd af
landssekreteraren Cassel.

Ja, så öfvergifven var den arme Gustaf Adolf, att i
ögonblicket af den arrestering, som störtade honom från
tronen, inte en enda person, vare sig af vänskap eller
tacksamhet, höjde ett finger till dens försvar, som aftonen
förut befallde öfver några miljoners lif och välfärd. De,
som med ord och skrift, på vers och prosa, ifrigast
bidragit att genom det plumpaste smicker vilseföra honom,
de, som täflat i nit att utföra hans fördärfliga planer — 
alla förblefvo passiva, alla vände honom ryggen. Han
stod där ensam, omgifven af Adlercreutz' kämpar, ett mål
för förödmjukelse och för ett uppretadt sinnes svallning.
Hvilken läxa för despoter!

Om ett par dagar inryckte Adlersparre i Västerås, i
spetsen för lifregementets husarer och dalkarlarne. Hela
sällskapet emottogs jubilerande af oss samt bjöds på bal
om aftonen. Då hade jag tillfälle att närmare betrakta
vår revolutionshjälte. Han var af hög, kraftfull växt, med
väldig fetma, tröga och indolenta rörelser. Ur hans
manliga, öppna ansikte strålade fryntlig vänlighet mot hvar
man. — Hans korps bestod af Dal- samt Närikes och
Värmlands regementen, Värmlands fältjägare, Lifregementets 
husarer och ett batteri af Göta artilleri, 3,000 à
3,200 man.

Under väntan på Värmländska fördelningen hade vårt 
regemente blifvit nedsatt till en enda fältbataljon på
så sätt, att två kompanier sammanslogos till ett. Major
Stjernstam återtog befälet såsom bataljonschef. Alla äldre
karlar, rekryter och vargeringsmanskap hemförlofvades på
rotarna; äfven en del af befälet kvarstannade uti provinsen.
Fanorna däremot, som inte fått följa med i fält,
framskaffades nu och likaså en rik, silfverbesmidd
skarlakansfärgad musikmundering — en skänk af den forna chefen
hertig Fredrik. Man ämnade uppträda med storståtlig
pomp i hufvudstaden.

Afmarschen från Västerås företogs den 17 mars.
Vi utgjorde avantgardet. Nattkvarteret var Enköping, där
skrål och stoj ljödo ur hvarje koja, sedan den väl och
lyckligt blifvit fullproppad med inkvartering; ty man var
munter och högljudd vid revolutionsarmén, och hvad inte
naturen förmådde, det förmådde brännvinet, hvilket rann
i strömmar under alla tänkbara förevändningar. Till och
med officerarne skroderade tappert. När man hörde deras
käcka ton, hade man kunnat vänta mer lysande idrotter
än som vankats vid västra armén under kriget.

Ifrån Enköping gingo vi för att rasta en dag i trakten
af Grans gästgifvargård, hvarest öfverstelöjtnant
Adlersparre hade sitt högkvarter, och hos honom församlades
officerarne. Inte ringaste gêne egde rum i hans närvaro
— en omständighet, som riktigt passade till den rådande
friheten och jämnlikheten. Majoren och fänriken hade
lika öppen talan utan krus eller förbehåll.
Öfverläggningar förehades om korpsens bästa. Adlersparre förhöll
sig mycket passiv, de andra talade dess mera; ett par
gånger höjde han rösten, och hans ord gjorde slag i saken.

Ifrån Gran marscherades till Barkarby. På backen
utanför Tibble gästgifvargård kom Adlersparre ut att hälsa
vår förbitågande bataljon. Med en ren, stark och behaglig
stämma lät han höra sin lyckliga talförmåga. De få ord,
han yttrade, voro fullkomligt afpassade efter åhörarnes
fattning, och i förening med den mest nedlåtande
vänlighet förfelades inte den beräknade effekten. Soldaterna
förtjustes. De gåfvo luft åt sin tillfredsställelse i 
stormande hurrarop. Konsten att tala till menigheten består
i färdigheten att tala dess språk, och denna färdighet egde
Adlersparre i hög grad.

Mödan af den dagens marsch lindrades på det sättet,
att hela bataljonen satte sig på trosslädarna jämte ett
parti bondslädar, som i hast anskaffades, 15 till 20 man
på hvardera, hvarefter ett slädparti utaf hela denna slädrad, 
med uppstående bajonetter, bar utaf öfver den glatta
isen och genom tillfrusna kärr, från Tibble, ända till
trakten af Barkarby, där kvarteren intogos för att under en
ny rastdag ordna det högtidliga intåget i Stockholm.
Det säfliga, sölaktiga i Värmländska fördelningens marsch
får väl inte ensamt tillskrifvas begäret efter hvila. Det
underhandlades beständigt mellan de höga herrarne i
hufvudstaden och vid armékorpsen. Kurirer flängde
dagligen fram och åter. Så alldeles säker att med öppna
armar emottagas lär väl inte Adlersparre varit. Man
kunde sluta därtill af de många betänkligheterna i
högkvarteret och, bland mycket annat, af den befängda
dagorder, som emanerade dagen före inmarschen. Den var
af så kuriöst innehåll, att den kunde förtjäna bevaras åt
eftervärlden. Så lydde den:

<table>
<td><tab><tab><td 2><tab><tab><sp>General ordres</sp><td><tab><tab>

<td><td 2>Hvar enda man i esquadron, batterier och
companier preveneras derom, att polisbetjenter
och andra rackare fått betalning för att ljuga
dem fulla. Hvarenda lögn bör mötas med ett slag 
vid örat. Högqvarteret Tibble den 21 mars 1809.

<td><td><tab><tab><tab><td>Georg Adlersparre
<br>Öfverbefälhafvare.
</table>

Att något smolk var kommet i mjölken kan ej
betviflas; men af hvad slag, kunde ej utforskas. Den naiva
pöbelton i detta opus af en man, som länge sysselsatt
sig med litteratur, måste förutsätta, att den var skrifven
under ett hastigt påkommande anfall af förargelse. Hade
väl förtrytelsen sin rot i regeringens kända bemödande 
att afstyra revolutionstruppernas visit i Stockholm? Eller
månne något kungligt partis emissarier sökte värfva
anhängare bland soldaterna?

Omsider var den stora dagen inne, den 22 mars.
Vädret var vackert, likaså dagen, men väglaget slaskigt:
snön hade redan fått respass af vårsolen, så att vägarna
blott morgnar och kvällar voro drägliga. Trupperna
samlades vid Jerfva, utstofferade på det raraste, ehuru
öfverplaggen behöllos på i anseende till årstidens ännu kyliga
luft. Officerarne hade bortlagt sina armkläden, symboler
af 1772 och den därifrån härstammande suveräniteten. —
Intåget skedde middagstiden från Norrtull i full parad,
med flygande fanor och klingande spel. Regementena
togo plats efter turen sinsemellan, hvarigenom vår bataljon
kom så djupt in i kolonnen, att vi ej fingo bevittna, huru
Stockholmsboarna emottogo Adlersparre. Drottninggatan
utföre, öfver Norrmalmstorg och Norrbro kommo vi till
Skeppsbron genom en otalig folkmängd, stående liksom
en mur å ömse sidor, synnerligast på Norrbros trottoarer.
På Skeppsbron formerades linjen. Riksföreståndaren
visade sig till häst, passerade förbi och hälsade nådeligen
hvar bataljon, hvarefter alla fingo intaga sina kvarter.
Västmanlands bataljon förlades i norra delen af Klara
församling med 4 till 10 man i hvart hus. Adlersparre
tog sitt kvarter i det så kallade Vestmanska huset vid
Adolf Fredriks kyrka, ganska modest i entresoln, medan
han lät inreda den öfre, vida högre och bekvämligare
våningen till klubb för officerskorpserna. Men om han
inte valde sig själf någon särdeles ståtlig bostad, var han
dess mera angelägen om bevarandet af sin person, till
hvilket ändamål en högvakt under officers befäl förlades
i samma hus och under Adlersparres egna rum. Detta
viktiga uppdrag att skydda hans nåd från farligheter
lämnades med förmånsrätt åt Värmlands jägare att
ensamma bestrida.

Det kan inte vara min afsikt att omständligen
utveckla revolutionshändelserna. Jag inskränker berättelsen
blott till det, som tilldrog sig under mina ögon eller på
något vis hade samband med min krigsbana.

Hvad den så kallade västra armén egentligen hade
att göra i Stockholm, torde icke så lätt kunna utfunderas.
Revolutionen var skedd den förutan, och för lugnet behöfdes
den på intet vis i hufvudstaden. Nog hade Adlersparre
handlat mer fosterländskt, om han från Örebro återvändt
till norska gränsen, som genom hans lustpromenad
lämnats försvarslös på vissa punkter. Men i ett sådant
återvändande hade legat större försakelse än man kan begära
af den arma människonaturen. Mödornas lön borde
skördas. Man kan inte förtänka den ursprungliga uppviglaren,
om han törstade efter någon belöning, ty företaget var i
alla fall djärft. Oaktadt det djupt rotade missnöjet hos
nationen egde Adlersparre i det ögonblick, han höjde
upprorsbaneret, ingen annan stödjepunkt än några fås
löften att med honom stå eller falla. Utgången doldes
ännu af ovisshetens slöja, allt berodde på raskhet och
beslutsamhet. — En annan fråga blir, om Adlersparre
verkligen var vuxen det värf, han åtagit sig. Talangfull,
vältalig och populär genom sitt intagande väsende, hade
han kunnat uträtta mycket, om icke hans naturliga
tröghet lagt band på den snabbhet och bestämdhet i handling,
hvarförutan ledaren för en revolution icke kan
sammanhålla och bringa en folkrörelses krafter till lyckligt slut.
Hade icke den oförskräckta general Adlercreutz gjort så
hufvudsakligt slag i saken genom kungens arrestering, så
skulle västra armén eller rättare Adlersparre kanhända
mött större svårigheter, än han mäktat öfvervinna. Sant
är väl åter att, hade inte Adlersparre gett första impulsen,
Adlercreutz skulle törhända inte vågat sin djärfva kupp.
Man råkar härvid i en så ändlös serie af suppositioner,
att det är bäst lämna dem alla å sida för att fästa sig
ensamt vid fakta. Ett faktum är det, att allt gått lika
väl eller lika illa, om aldrig Adlersparres armékorps visat
sig i Stockholm efter kungens arrestering. Men som den
nu kom hit, och som dess befäl behagade blanda sig i
politiken, tycks man hafva rätt att lägga befälhafvarne
till last hvad som försummades för allmänt bästa. Den
frihet, för att inte säga det själfsvåld, som enligt sakens
natur åtföljer revolutionära företag och som är så
oförenligt med den militära lydnaden, gjorde subordinationen
tämligen löslig i västra armén. Hvar bataljonschef följde
sin egen ingifvelse. Som en hvar delat risken, ville ock
en hvar hafva sin lott i vinsten, sedan framgången krönt
företaget. Alla ville ha ett ord med i laget; och som
Adlersparres naturliga indolens skydde det mödosamma
bråket, fingo underbefälhafvarne nog fria tyglar. Den
del, Adlersparre tog i revolutionens riktning, leddes lika
mycket af hans anhängare som af honom själf. Om de
menat ärligt, dessa herrar, hvad hade de ej kunnat förmå!
Ingen svensk har någonsin haft Sveriges pånyttfödelse
så i sina händer som 1809 års män! Men de hade inte
annat perspektiv än egen befordran och egen vinning.
Det blef då, klart, att Sveriges väl måste uppoffras åt
personliga fördelar för dessa vampyrer, till största delen
tillhörande adelskasten, som, då den i århundraden sugit
landets märg, lika länge varit i åtnjutande af alla höga
företräden, i stöd af den orimliga fördomen om
häfdvunna rättigheter genom födseln. — För den nya
åderlåtningen på nationens krafter afbidades nu makligen
riksdagen, kungavalet och ty åtföljande nådebevis. Under
tiden idkades flitigt kortspelning, tobaksrökning och
politiserande vid toddyglaset på västra arméns klubb.
Kalaser och festiviteter med mycket dryckjom voro
alldagliga. Ej heller försummades att visa sig till hofs, ty det
var angeläget att personligen introduceras hos
hertigen-riksföreståndaren, som visserligen betedde sig med all
tacksam välvilja mot hela församlingen, men som inte
kunde känna individerna utan föregående påstötning.

Trupperna sysselsattes med garnisonstjänster.
Pommerska regementena hade blifvit bortsända strax efter
revolutionen, och gardesregementena, som hört till
åländska armékorpsen, voro ej heller återkomna till Stockholm.
Således bestriddes all vaktgöring ensamt af västra arméns
fördelning; men som de turande bataljonerna voro sex,
blef den inte mycket mödosam. Till de af gammalt
vanliga vakterna vid slottet, Norrmalms- och Södermalmstorg
samt tullarna kommo nu äfven två nya, vid Hötorget och
Adolf Fredriks torg — hvarför, kan jag alls inte säga, ty
hufvudstadens innevånare visade ej ringaste
motsträfvighet; man umgicks helt förtroligt med trupperna. Om
missnöje fanns, gömdes det åtminstone ganska försiktigt.
Man puttrade ej en gång öfver inkvarteringen, så
tryckande den än var för husegare, högst ovana vid detta onus.

Det yngre befälet, som föga intresserade sig för
politiken, hade således litet eller intet att göra. Vi skötte
vara nöjen och skötte dem med besked, ty aldrig fördes
väl ett värre rummellif. På pengar var heller ingen brist:
vi hade full fältaflöning, och den fordran, Västmanlands
regemente egde för finska fälttåget, utbetaltes efter
ankomsten till Stockholm, så att medel ej fattades att
tillfredsställa ungdomsdårskaperna. Svåraste afbrottet i
nöjena var den ofta påkommande exercisen, som bar sig
tämligen, så länge den hölls i staden; men när årstiden
medgaf dess förflyttning ut på Ladugårdsgärdet, måste
man vara där redan kl. 5 om morgnarna för att vandra
därute halfva förmiddagarna och komma hem alldeles
uttröttad. I alla fall hade man tid nog att slå dank eller
roa sig. — Vi västmanlänningar voro i föga beröring med
de andra officerskorpserna. Man betraktade oss såsom
utbölingar i den hedervärda värmländska falangen. Något
torde dock vår öfverlägsna ton ha bidragit till
isoleringen. Nog af, vi lefde för oss själfva såsom en särskild
familj, hade eget bord på ett värdshus vid
Norrmalmstorg, spelade biljard på eget, utsedt ställe och hade egen
logo på dramatiska spektaklet. Vi lefde glada dagar,
emedan alla kamraterna anstodo hvarandra, passade
tillsammans och voro muntra. De, hvars anhöriga bodde i
staden, förde kamraterna till dem, men i allmänhet
föredrogs värdshuslifvet framför sällskapslifvet; man var ej
mycket begifven på att andas den luft, som vankas i de
bildningens regioner, hvilka fått namn af fina världen.
Fria luften föll bättre på läppen. Promenader på gatorna
eller ut till Djurgården upptogo en stor del af dagen.
Aftonrekreationerna voro alltid desamma: spektakler eller
småkotterier, hvarvid gärna sågos medlemmar af det täcka
könet, n. b. af den sorten, som bäst anstod den
ungdomliga lättsinnigheten. En och annan skämtsam tunga hade
vid sådana rolighetsgillen privilegium att hålla målron vid
makt utan att just behöfva välja hvarken uttryck eller
ämne; och stackare den, som blef skottafla för ordflödet.
Vissa syndabockar voro därtill utsedda, och min kapten
var ofta nog i denna ledsamma kategori; men så måste
också medges, att han passade förträffligt till mål för
munterhetens hugg. Näppeligen torde man i hela armén
kunna uppleta hans like i utseende. Hans reputerliga
mage hvilade på långa spindelben, ansiktet var till färgen
brungult, näsan kalmuckisk, läpparna tjocka. Till det
originella utseendet hörde också smaken att vara petit-maître:
rockkragen räckte honom öfver de utstående öronen, och
frackskörten betäckte inte fyllest den köttigaste
kroppsdelen, på magen dinglade en knippa berlocker och
karniolringar i en rik guldurkedja, en lorgnett hängde i
silkessnodd om halsen. Han och en annan kamrat, som
synnerligast led smälek för sin öfverdrifna
hushållsaktighet, voro oftast utsatta för utbrottet af ungdomsyrans
öfversvall.

För manskapet blef Stockholmssejouren ett annat
Capua. Den slapphet i disciplinen, själfsvåldsandan
alstrade, hade ett menligt inflytande på våra gamla
krigsbussar. Flatheten hörde till ordningen för dagen, och
sådant duger aldrig med soldater. Öfverbefälhafvaren
kunde ha sina politiska skäl att se igenom fingrarna med
smärre öfverträdelser; men låta manskapet märka, att man
krusade med dem, däri låg felet. Ibland flera företeelser
af lika halt må följande anföras såsom bevis för
Adlersparres disciplinära åsikter. En soldat af Västmanlands
bataljon hade för fel i tjänsten af sin kapten blifvit straffad
med prygel. Karlen, som hörde till den sturska sorten
och var nog slipad att inse förhållandena, lopp genast att
klaga hos Adlersparre, hvilken barnsligt nog blandade sig
i saken, kallade upp kaptenen och gaf honom en förmaning
om nödvändigheten att vara försiktig, ehuru han måste
medge, att straffet var rättvist. Vackert exempel för
krigstukten!

En händelse timade strax efter var ankomst till
Stockholm, hvaraf minnet nog förbittrade för mig enskildt
den annars muntra tiden af därvarande vistelse. Baron
Falkenberg, löjtnant vid vårt regemente, med hvilken jag
förra årets kampanj hushållat tillsammans, bott
tillsammans och lefvat på förtrolig fot, sjuknade hastigt och
dog efter en kort sjukdom. Falkenberg var en ädel
yngling. Han var den förste jag skänkt min vänskap; också
sörjde jag honom som en bror. Åtta år äldre än jag
hade han tagit ett slags vänskaplig värd om mig på ett
sätt, att han egde min oinskränkta tillgifvenhet. Hans
öppna, redliga karaktär, hans förstånd och kunskaper i
förening med ett behagligt yttre hade gjort honom till
en älskling i officerskorpsen; och hans käcka uppförande
på krigsskådeplatsen hade förvärfvat honom förmäns
ynnest och mera förtroende, än vanligt belöper sig på män
vid hans år, hvartill törhända friherreskapet äfven i sin
mån bidragit, ehuru han själf ganska likgiltigt ansåg
denna födelsens förmån.

Gustaf Adolf förvarades först på Drottningholm, hans
familj på Haga. På senare stället hade västra armén
åtagit sig bevakningen på ordentligt fältmanér med en
hufvudvakt invid slottet och vedetter omkring parken.
Patruller vandrade oupphörligt fram och åter. Ingen själ
slapp hvarken ut eller in utan skriftlig tillåtelse, förhör
och alla möjliga försiktighetsmått. — En enda gång föll
lotten på mig att kommendera denna sällsamma fältvakt.
Jag såg då prins Gustaf, promenerande i parken, åtföljd
af sin guvernör och utstyrd med serafimerordensbandet,
fastän en pojke på 10 år.

Riksdagen började, som bekant är, i maj den 9; och
redan dagen efter steg Mannerheim upp att göra sin
famösa proposition om Gustaf Adolfs afsättande. Saken
gick nu sin gång, tronen var ledig, och enväldet skulle
landsförvisas. Inom mindre än fyra veckor tillyxade man
en ny regeringsform, bibehållande alla gamla former och
det element af ståndsfördelning inom representationen, om
hvars orättvisa den ringaste eftertanke bort erinra, då
man sålunda utestängde så kallade ståndspersoner från
all delaktighet i statens angelägenheter, oafsedt dessa
personers stora betydenhet både på förmögenhetens och
talangernas vägnar. Men lagstiftarne eller, som Adlersparre
i sin namnkunniga proklamation titulerade dem, „<sp>landets
fäder och vise</sp>“, som tillvällat sig rätt att tala i
nationens namn, voro alla aristokrater, det vill säga innehafvare
af skråprivilegier; och det var klart, att dessa herrar skulle
förbise tillvaron af en klass medborgare, som ej existerat
på den tid deras privilegier vunnit burskap, men som
redan likt ett nytt skott på det gamla trädet vuxit om
de äldre grenarna. Man åtnöjde sig att stufva upp det
gamla med tillsättande af diverse pösverk för syns skull,
men utan all kraft, utan all nytta. Alltsammans blef fusk.
Man ville till ex. bannlysa enväldet, men bibehöll det
likväl i styrelsens hand för allt, som rörde landets
ekonomiska lagstiftning, hvarigenom fröet lades till motverkande
af all förkofran i hushållningen och näringarna.

När nu några adliga optimister väl och lyckligen
hunnit skaka regeringsformen ur armen, återstod att finna
en kung, som åtog sig att nödtorfteligen regera efter
densamma. Man hängde ännu fast vid gammal håg för
Vasaätten, hvaraf hertigen af Södermanland var sista ättlingen;
och han fick utan svårighet kandidaturen. Han stod dock
inte bättre i allmänhetens ynnest, än att mången fräste
vid hans blotta nämnande, i anseende till vissa
tvetydigheter i hans yngre år, särdeles hans mystiska uppförande
vid Gustaf III:s mord och under förmyndareregeringen.
Inte långt före kungavalet var jag vittne till en skarp
dispyt om den saken på västra arméns klubb, hvarvid
hans kungliga höghet rätt bittert tilltvålades. Det färska
exemplet i kungens afsättande hade gett royautén en så
stark knuff i opinionen, att man ansåg sig berättigad att
cavalièrement behandla det höga herrskapet samt och
synnerligen. Lyckligtvis för hertigen var pluraliteten af
de väljande mindre kräsmagad; han valdes enhälligt,
påstod man. Men som han var barnlös och genom
libertinage förslöad till själ och kropp, kunde man ana hans
snara slut. Tronföljden måste af sådant skäl betryggas.
Därvid visade Adlersparre och hans anhang sitt mäktiga
inflytande genom prinsens af Augustenburg, Christian
Augusts, utkorande till tronföljare. Han hade
kommenderat i Norge emot svenskarne och tillvunnit sig västra
arméns beundran. — Man kan inte betvifla tillvaron af
ett parti med häftig böjelse att få prins Gustaf vald, men
det var svagt och öfverröstades af västra arméns skrål,
om det ens nånsin vågade öppna munnen. Säkert är, att
ingen af de tongifvande ville påminna sig, att man hade
så nära till hands en telning af Vasastammen. Icke såsom
hyllade jag på ringaste sätt bördsanspråken; jag anser
tvärtom såsom det gröfsta gäckeri med sunda förnuftet
allt pladder om ärfda rättigheter, vare sig till kronan eller
andra företräden i staten. Men denna unga prins hade
ingen del i faderns dårskaper, och han var svensk. Det
hade bort tala för honom! Om han dessutom blifvit vald,
hade just i själfva sättet att utkora honom — valet
nämligen — legat en förnekelse af arfsrätten. Han var ett
barn, hvars bildning till framtida regent hade berott på
skicklig handledning. Om därför hans uteslutande egde
sin rot i de mäktigas fruktan för stundande hämnd, så
karaktäriserar också denna händelse det folk, som ledde
Sveriges öden på den tiden. Allt gick ut på egoism och
egennytta!

Carl XIII:s kröning och därpå följande hyllning
skedde med all möjlig högtidlighet, förskönad af det
ljufligaste sommarväder. Kröningsdagen hade jag befälet
öfver högvakten vid slottet, och som alla högdjur befunno
sig i kröningsprocessionen, kunde jag ostörd öfverlämna
mig åt nöjet att åskåda tåget, som skedde till fots
omkring slottets yttre omgifning, genom en haie af trupper,
öfver Norrbro, Riddarhustorget, Storkyrkobrinken uppför
till storkyrkan. Hyllningsceremonin däremot försiggick
nedanför Gustaf III:s staty och gaf en oändligt vacker
anblick från öfre delen af Slottsbacken, hvarifrån tronen
visade sig i fonden, omgifven på sidorna af halfrunda
bänkar för hofvet, och framför af en otalig brokig
människomassa. Bakom tronen glittrade i solskenet den vida
vattenmassan, betäckt med flaggande fartyg och små slupar,
hvilka gungade ända förbi Skeppsholmen långt bort åt
Fredrikshof, där ändteligen i aflägsenheten landskapet
slutades af gräsmark och mörk skog. Taflans sidoramar
utgjordes af slottsflygeln och husen vid Slottsbacken,
hvars alla fönster och tak lifvades af nyfikna åskådare.
Sällan sågs en grannare högtidlighet.

Den nya kungens anträde till regeringen och lyckligt
öfverståndna kröning ändades naturligtvis genom
vedermälen af hans kungliga nåd, som ådagalades i otaliga
befordringar samt ett stjärnfall, hvars make ingen sett.
Mängden af svärdsordens-riddare t. ex. var så stor, att då
någon, som råkat bli glömd, däröfver beklagade sig för
sina vänner, svarade en: „Åh, gå raskt upp vid dubbningen
och fall på knä, så blir du nog riddare ändå, ty antalet
är minsann så tilltaget, att en mer eller mindre ej
kan märkas!“ — På vår bataljons lott föllo tre
svärdsstjärnor och många befordringar, fastän en stor del häraf
var en fordran sedan förra årets fälttåg och en följd af
befälets afgång därunder. Jag för min del mistade min
dekoration i stället att få någon, det vill säga, att som
man funnit maktpåliggande att utplåna Gustaf Adolfs
namn från den af honom stiftade tapperhetsmedaljen för
officerarne, så måste medaljerna återlämnas till
omprägling, och under tiden fick man åtnöja sig att bära en
bandros i knapphålet.

Märkvärdigt nog bibehöllos vid organiserandet af den
nya regeringens ledamöter många af de män, som hjälpt
Gustaf Adolf att föra landet till afgrundens brädd och
som nu genom ett hastigt „högerom vänd er“ och en ny
ed voro villiga att följa de nya principerna, blott de fingo
stå kvar i skuggan af makten. Sådant visar åtminstone
fördragsamhet hos den nya regimens apostlar. — Det förstås,
att Adlersparre blef en matador bland de höga hönsen:
först öfverste, så statsråd och Gud vet inte hvad. Och
sedan högtidsoset omsider afdunstat, samt inga flera yttre
utmärkelser för honom eller hans corps voro att
uppsnappa, tyckte han ändteligen tiden inne att återvända
till sin post vid norska gränsen. Hela sällskapet aftågade
från Stockholm, med undantag af vår bataljon, såsom icke
tillhörande västra arméns guldgossar. Vi kvarblefvo ännu
några veckor att alternera om vaktgöringen med Svea
lifgardet och Lifregementets grenadierer. En annan
bestämmelse ämnades oss, ty man hade en plan å bane att
genom någon lysande krigsidrott utmärka epoken för den
nya regeringens besittningstagande af styrelserodret. —
I slutet af mars hade ryssarne narrat den i Torneå
kommenderande general Gripenberg att kapitulera med sina
7,000 finnar. Därefter hade de småningom intagit hela
Västerbotten; men som landet var fattigt, glest bebodt
och genomskuret af otaliga strömmar, hade deras
framryckande gått ganska säfligt. Vid slutet af sommaren
stodo de likväl söder om Umeå. Deras fördrifvande låg
särdeles om hjärtat, och en så briljant kupp borde inte
förfela att inge nationen förtroende för sin visa öfverhet.
En expedition af alla disponibla trupper samlades alltså
för att sjöledes afgå till Västerbottens befrielse. Man
väntade guld och gröna skogar af denna expedition, som
troligen också fått en annan utgång, om general
Adlercreutz fört befälet. Afund och intriger stängde honom
beklagligtvis därifrån.

Den 27 juli embarkerade var bataljon vid
Skeppsholmen på galärer och på samma eskader som Svea
lifgardet, inom hvilket ett myteri var nära att utbrista på
själfva embarkeringsstället. Gardisterna klagade öfver
uteblifven aflöning samt vägrade gå ombord. De morrade
obarmhärtigt. Några deras officerare, som ville stilla dem,
höllo de på att kasta i sjön. Oväsendet drefs till sådan
höjd, synnerligast på en af galärerna, att ett detachement
af vår bataljon måste rycka fram till galärens landgång
att hota med bajonettanfall alla, som ville lämna fartyget.
På sådant vis motades den ena efter den andra af de på
landgången stående åter ombord; och som de ingen
ammunition hade, måste de småningom ge med sig. Deras
motsträfvighet aftog också i den mån brännvinets verkan
bortdunstade, så att de fram på dagen blefvo tämligen
regerliga; likväl togs det parti att inskeppa ett kompani
västmanlänningar på galären Västervik tillsammans med
det mest vildsinta kompaniet af gardet. Jag hörde till
de utvalda, så att jag fick äran anträda sjöfärden i
sällskap med detta skrålande herrskap, en omständighet som
gjorde seglatsen mindre angenäm; ty fastän befälet på
ömse sidor kommo excellent öfverens, vankades jämt kif
mellan manskapet. Gardisterna kunde inte smälta att på
sätt och vis stå under de våras uppsikt, och som deras
disciplin var bra skral, föreföll ständigt gnabb,
förnämligast under rodden, då det ej var ovanligt att ena sidan
rodde framåt, medan den andra strök baklänges.
Sjömanövern gick på detta vis ganska krångligt, till
skeppsbefälets stora harm. — Galärer äro förträffliga fartyg till
landtruppers transporterande. De föras fram både med
rodd och segel; det senare går dock trögt och blott
med förlig vind: kryssa kunde de ej. På hvardera sidan
om däcket finnes en rad roddarbänkar, kallade tofter och
20 till antalet, där manskapet indelas 6 à 7 på bänken,
för att sitta om dagen och ligga mellan bänkarna om
natten, då öfver hela däcket utspännes ett tälttak af
segelduk; men som galären flyter på grundt vatten, sökes
gemenligen hamn om kvällarna. Däckets akter upptages
af ett slags hytt med en rad låga fönster på bägge
långsidorna. Den heter pupp samt logerar officerarne.
Därjämte hafva de ännu ett lågt rum under däck,
kampanjesalen, där mörkret ständigt råder. Midt emot
kampanjesalen och under puppen är kajutan belägen, ensamt
skeppsbefälet förbehallen. Hvad som skiljer galären från andra
fartyg, är dess smala byggnad, med däcket och dess
bänkar utskjutande å ömse sidor, hvarigenom den blir rankig
och ohandterlig. Bestyckningen består af 2
tjugufyrapundingar förut och ett par nickor i aktern. Äfven denna
anordning bidrager till ovigheten genom de tunga
kanonerna, som nedtrycka fören och sålunda försvåra
seglingen. Ofvan öfver tjugufyrapundingarna i fören är en
altan, kallad rambatten, och nederst utskjuter ett slags
näbb, som heter spiran.

Efter skedd embarkering, och sedan man fått
någorlunda styr på gardet, gick hela galäreskadern till
Vaxholmen. Man uppehöll sig där öfver natten, till ankars
ute på fjärden, emedan man inte vågade sig i land med
de bångstyriga gardisterna af fruktan att de skulle gå
sin väg. — Dagarna därefter, vid lugnt och vackert väder,
kafvade sig eskadern från holme till holme, ända till
Gräddö vid inloppet till Norrtelje. Framkomna dit, hade
gardet så pass återkommit till reson, att någon vidare
bevakning ej tarfvades. Där fanns vid regementet en hel
svärm fransoser, som, efter att hafva blifvit fångna i
Pommern, tagit tjänst i en korps — upprättad af en emigrant,
Duc de Pienne, och uppkallad efter honom — med
bestämmelse att bli den så kallade Ludvig XVIII:s lifvakt,
när denna irrande riddare en gång, genom Gustaf Adolfs
oskattbara bistånd, hunnit tränga Napoleon från franska
tronen. Men som Gustaf Adolfs förbidade hjälptrupper,
änglarna — om hvilkas ankomst han aldrig tviflade —
råkade uteblifva, så gick det också med det heroiska
projektet som med alla andra såpbubblor, alstrade i Gustaf
Adolfs klyftiga hjärna; och efter revolutionen togo
fransmännen värfning i Svea gardets leder hellre än att gå
tillbaka i fångskaran. Lifvade af sin nations världsbekanta
point d' honneur skämdes de fiffiga fransmännen så mycket
öfver sina nya kamraters motsträfvighetsanda, att de
själfmant gingo befälet till mötes i dess bemödande att
återföra ordning och disciplin. Nu transporterades vi,
västmanlänningar, till galären von Rosen, bemannad af våra
kamrater, och ombord på densamma fulländade jag
sjöfärden åt norden. En hel armé skärgårdsfartyg låg vid
Gräddö och ökades stundligen under ett par
liggningsdagar, vi tillbragte i den hamnen, hvarifrån hela armadan
gick till sundet vid Öregrund att ytterligare hopsamla
mera stridskrafter. — Vi kommo snart under fund med
buru illa vår galär sköttes. Skeppschefen, baron Gädda,
löjtnant vid amiralitetet, var en liten, elegant, hetlefrad
herre, mycket näsvis och mycket snarsticken, men
oändeligen klen i sina sjömansteser, hvilket ock var mindre
underligt, då han gjort sin bana såsom page hos Carl XIII
och var mer hemmastadd i hofetiketten än i sjömanövern.
Föga undseende väntade honom i tjänstgöringen vid
arméns flotta, där han var en utböling, såsom hörande till
stora flottan, och dit han endast blifvit placerad genom
sina hofrelationer. De andra sjöofficerarne gjorde narr
af honom för hans bristande erfarenhet. Allt gick dock
försvarligt nog, tack vare en gammal, väderbiten
underskeppare. Något hafveri sluppo vi. Vi följde så där
tämligen med, och kommo aldrig senare i hamn än ett par
timmar efter den öfriga flottiljen.

Midt emot Öregrund ligger en stor ö, Gräsön, med
en kungsgård af samma namn. Där på herrgården valde
alla officerarne sitt stamhåll under flottans rast i denna
hamn. Vi vistades där från morgonen till kvällen.
Regementsofficerarne och de äldre diskuterade om truppens
ekonomi, och ungdomen roade sig med att prata, skratta,
stoja, röka tobak och spela kort — icke förglömmandes.
Föga göromål hade vi vanligtvis under fältlifvet, men ändå
mindre ombord, där alla tjänsteåligganden hvila, och där
manskapet, hopträngdt mellan relingarna, blott äter och
sofver, välförståendes på mellantiderna af rodden, när
sjöfärden sker på skärgårdsfartyg. — Med undantag af norra
och västra arméns regementen saknades vid denna
expedition få representanter af hela armén. För att göra
riktigt slag i saken, hade man skrapat tillhopa allt hvad
förra årets olyckliga fälttåg skonat. En del trupper voro
likvisst inte på Gräsön, utan ombord på linjeskeppen, som
rakades först i Hernösand. Hela sällskapet bar namn af
kustarmén och fördelades sålunda: 1:sta brigaden,
kommenderad af öfverste Fleetvood, 2 bataljoner
Södermanlands, 2 Jönköpings och 1 Västmanlands regemente;
2:dra brigaden, öfverste Boije, 1:sta bataljonen Svea 
lifgarde, 2 Kronobergs, 1 Drottningens lifregemente och 1
Engelbrechtenska regementet (de båda senare tyskar från
Pommern); 3:dje brigaden, öfverste Löwenhjelm, 4
bataljoner Lifgrenadierer (östgötar) och 2 Upplandsregementen.
Af kavalleri fanns blott ett par skvadroner lifgarde till
häst, men artilleriet räknade 20 väl bespända pjeser. Hela
styrkan, omkring 6,500 man, stod under befäl af general
Wachtmeister, utstyrd med en mångtalig svans
adjutanters adjutanter, så att blå och gula plymer saknades visst
inte. — Till organisationen hörde ock, att vår bataljon
måste uppsätta ett jägarkompani. Vid aftågandet till
Stockholm, då allt sattes på grannlåtsfot, hade jägarne
blifvit upplösta. Nu måste de åter framsökas. Man
bibehöll sådana soldater, som gjort förra fälttåget bland
jägarne och uttog resten på måfå. Det kom sig ej så
noga, huruvida karlen passade till denna mödosamma
tjänstgöring eller ej, huruvida han sköt väl eller illa.
Man tillsåg förnämligast att han var kortväxt, lät honom
svärta sin bantlärrem och hattkordong, gaf honom en
grön ylleståndare, och så var han — jägare.<footnote>I sitt ursprungliga, oreviderade manuskript har författaren
här gjort följande anmärkning:

Den bristande urskillningen vid valet af jägarmanskap i svenska
armén gör hela inrättningen till en leksak. Man borde besinna, att
i vårt kuperade land, där sättet att föra krig med sluten trupp uti
de flesta fall är oanvändbart, blir jägarkriget, eller det i spridd
ordning, ganska maktpåliggande. Detta kringspridda, lurande och
smygande sätt att föra krig, hvarvid soldaten ofta lämnas på egen hand,
och hvarvid ingen klippa får synas honom för brant, intet vatten för
djupt och intet hinder oöfvervinnerligt, då det gäller att locka fienden
i snaran, eller att sätta sig själf i säkerhet, fordrar urskillning, mycken
öfning och egenskaper, som inte äro alla gifna. Det är därföre ett
uppenbart spektakel den regeln, som plägar följas hos oss, att till
jägare utse sådant folk, som på ett eller annat sätt misshagar i linje,
utan att påminna sig huru ofta den granna linjens säkerhet beror på
intelligensen hos de så kallade lätta trupperna, hvilka alltid äro
fienden närmast, och måste vaka medan le corps de bataille hvilar. Det
jägarkompani, som uttogs inom vår bataljon, var så till vida bra, att
alla voro gamla, krigsvana, i krutrök invigda soldater.</footnote> Jag blef
också anställd till tjänstgöring vid jägarne, hvilka 
kommenderades af en äldre kamrat. Ett par gånger
sammandrogos vi till exercis i skogen bakom Gräsö herrgård för
att nödtorfteligen inhämta principerna för vår handtering,
förnämligast att lära hornsignalerna. — Alla jägarne af
var brigad sammanslogos till en bataljon under en kaptens
befäl.

Den 3 augusti lyftade hela flottan ankar.
Kanonslupar och chefsjakter utgjorde den egentliga kärnan;
galärerna kommo bakefter, likt tunga kavalleriet. Hela
vattenytan plöjdes af seglare så långt ögat nådde. Det
var en klar solskensdag; intet moln syntes på himmelen.
De lindrigt fyllda seglen lyste i solskenet, och deras ljusa
färg gjorde ett starkt afbrott mot det blå vattnet. Hela
dagen fortgick seglingen. Natten tillbragtes såsom vanligt
vid stranden, som i en handvändning betäcktes här och
där med irreguljärt uppspända tält.

Flera dagar förgingo på lika sätt. Hvar afton
afbördade farkosterna sina rörliga laddningar i land. — Vid
inloppet till Gefle låg man stilla några dygn, och
ankomsten till Hernösand skedde den 13 augusti. Där utanför
lågo för ankar de båda linjeskeppen Adolf Fredrik och
Försiktigheten samt fregatten Jarramas. Vi passerade
nära nog dessa vidunderliga maskiner, vittnen till snillets
ovärderliga skapningsförmåga. Första anblicken af ett
linjeskepp är majestätisk. Hur är det väl möjligt, att
vattnet kan bära en så oerhörd koloss? Hvilken höjd,
hvad prakt! De äro slotten i Neptuns rike!

Uppehållet vid Hernösand räckte bara två dagar.
Redan den 15 var flottan åter under segel, fullt samlad
och i ett verkligt vördnadsbjudande skick. Man höll nu
ut på djupet för att obemärkt komma genom Kvarken.
Linjeskeppen förde hvardera 12 kanonslupar i släptag.
De sågo ut som stora vattenfåglar, simmande med ungarna
bakefter sig. Resten af skärgårds- och transportfartyg
kommo sist, men alla i segelordning. Galärerna utgjorde
arriärgardet, så att vi hade framför oss anblicken af alla
dessa seglare, som lifvade det aflägsna farvattnet. Denna
gång fortsattes resan natten igenom. Men om seglingen
genom öppna Kvarken dolt expeditionens ankomst för
ryssarne, så blef hemligheten snart röjd vid närmandet
till svenska kusten, ty under mist och dimma anlände
flottan till Ratan den 16 augusti. Töcknet var sådant,
att synkretsen inskränktes till några famnar utom relingen.
Ja, man kunde från aktern knappast se fören af galären;
och för att frälsas från öfversegling, skallade trumslag
från alla fartyg, hvaraf eko återljöd i land. Ändå kunde
inte en eller annan knuff undvikas, hvarvid söndergående
rår och stänger brakade, samt skrik och svordomar
vankades i rikligt mått såsom korus i konserten. Larmandet
var gräsligt. Småningom nalkades man åt land, så att
ankaren mot aftonen kunde fällas, men ett godt stycke
från stranden.

Före dagningen den 17 var debarkeringen redan
börjad. Så fort en trupp hann landbacken, sattes den
genast i marsch framåt. Alla jägare, vederbörligen
provianterade, landsattes på små båtar och öppnade tåget
utan ringaste uppehåll. En del gick genvägen väster ut
genom skogarna direkte till Djäkneboda, en annan del
följde strandvägen från Ratan åt norden, tills den förenas
med stora landsvägen åt Bygdeå, då man bröt af söder ut,
hvarigenom omvägen blef en hel mil. Så fort vårt
jägarkompani hunnit landsättas, rangerades vi på en sumpig
terräng med Jönköpings jägare, skarpladdade, och
aftågade den längre vägen under ledning af själfva
befälhafvaren för alla jägarne, major Hård, som medförde en
petit-maître-adjutant, ryttmästare vid Smålands dragoner
och högst ovan vid fältlifvet. Inga hästar voro ännu
landsatta, så att de höga befälhafvarne måste bekväma
sig att vandra till fots liksom vi, infanterister. Herr
ryttmästaren jäktades erbarmligen med order från têten till
queuen och från queuen till têten i sina elegant glänsande
blanklädersstöflar, hvilket snart nog renderade honom ett
bastant fotbad efter diverse besök i kärren, till mycken
förlustelse för oss andra, som genom större vana vid
krigsföretag lärt oss inse nyttan af mindre grann, men mera
ändamålsenlig fotbeklädnad.

Ryska strandposteringen vid Ratan hade retirerat
till Djäkneboda och där blifvit anfallen af de först
landsatta svenska jägarne. När vi anlände, var affären redan
förbi; några blesserade, och däribland vår jägarbataljons
chef, kapten Andersson, mötte oss. Soldater, nedsotade
af gevärselden, muntra och sorlande, med det egna
uttrycket af ur elden återvändande, sutto på bägge sidor
om vägen. Stabsofficerarne studerade kartan öfver trakten.
Backarna garnerades af trupper. Allt hade antagit det
krigsskick, som så mäktigt sätter blodet i starkare fart
hos den invigde. Likväl anmärktes redan, att detaljernas
anordnande inte bar finska arméns lugna, bestämda
tydlighet. Order gåfvos och återtogos inom samma
ögonblick. Fjäsket hos de många kringilande adjutanterna
bådade intet godt.

Några timmar förgingo. Solen stod redan på sin
middagshöjd, när de alltjämt ökade trupperna sattes i
rörelse. De voro redan talrikt församlade jämte 2
kanoner. Första brigadens jägarbataljon (Södermanlands,
Jönköpings och Västmanlands jägare) öppnade tåget, under
anförande af en ny chef, kapten Bark, i den blesserades
ställe. Marschen skedde i sluten kolonn, med spridda
plutoner å ömse sidor af têten, för att fouillera skogen.
Hettan var stark, och ovanan att anlita fötterna gjorde
marschen tung och tryckande, änskönt den skred
oändligen piano. Det tycktes som gjorde man sig föga brådtom
att råka fienden; långa raster påkommo flera gånger om
dagen, så att vi icke förr än fram på natten nalkades
Säfvar, genom djupa, ödsliga skogar. Inte långt från
sistnämnda ställe varsnade vi kosacker. Vi sågo länge det
dunkla skenet af deras vakteld, färgande trädtopparna,
och blefvo vid närmandet hälsade med några karbinskott,
dock utan skada, hvarefter de togo till fötter, lämnande
elden i sticket, hvilken vi hastade förbi, otåliga att råka
fienden; men det var ogörligt.

Bittida på morgonen besatte avantgardet Säfvars
bruk, beläget i en däld invid Säfvarån. Ingen fiende
syntes till. Jägarne, som utgjort förtruppen, gingo på en
spång öfver ån nära bruket och blefvo jämte 1:sta
brigaden uppställda i bivuak på sidorna om landsvägen söder
om ån. Här tillbragtes dagen att steka oss i solen, medan
Södermanlands regemente posterades uppe på höjden för
att bevaka vägen till Umeå. Ingen kunde då ana att här
väntades ett fältslag. Vår position var därtill högst illa
vald, ty lokalen gynnade på allt sätt fienden. Små
åkertegar och en rad steniga kullar omkring ån samt till
vänster, längre bort, ängsmark formerade väl en liten
slätt, men för trång för så mycket trupper, och i alla fall
dominerad af en skogbeväxt höjd på fientliga sidan.
Anledningen, hvarför denna ställning valdes eller hvarför
armén förblef ett helt dygn overksam vid Säfvar, må
någon annan förklara; men hade trupperna i den mån de
landsattes fått fortsätta marschen, skulle vi allaredan den
18 hafva framkommit till det 2¼ mil aflägsna Umeå,
törhända tids nog att kasta herr Kamensky och hans ryssar
tillbaka öfver Umeå älf, och utgången hade kunnat bli
sådan den ämnad var. Säkerligen hade fienden ej heller
någon betydlig styrka emot oss mellan Säfvar och Umeå,
då det var allmänt kändt, att ryssarne på återtåget från
Öre älf, 5 mil söder om Umeå, använde den 18 att passera
Umeå älf. Och hurudana voro ryssarne! Då vi om
morgonen den 18 framkommo till Säfvar, upptäcktes i en
brygghuspanna vid bruket en af gräs kokad gröt, hvilken
vämjeliga frukost de måst lämna i sticket. Landets få
tillgångar voro uttömda, böndernas magra visthus
förtärda, hästar och hornboskap slaktade, så att ryssarne
hela tiden bortåt måst lifnära sig med de mest onaturliga
födoämnen. Utmärglade, utsvultna af osunda lifsmedel
voro de oss vida underlägsna i fysisk kraft. Vi hade
bara behöft trycka på i kolonn, landsvägen framåt, så
hade vi marscherat omkull dem i sin svaghet. Hvarför
skedde det då ej? Hvarför lät man oss vänta in dem
samlade, äggade af den styrka förtviflan inger? Vi hade
likväl 1,000 man uthvilade, kraftfulla och krigsvana
trupper, sådana, att Sverige inte egt maken på hundrade år.
Och det oaktadt skulle vi få stryk af utsvultna uslingar,
oss inte heller i antalet stort öfverlägsna och så mycket
mindre farliga, som 36 timmars kontinuerlig marsch
uttömt sista fläkten af deras krafter. Det berättades, att de
voro så utpajtade, att de under striden legat och skjutit.
Men de kommenderades af en käck och duglig general,
vi däremot af en käring i byxor, hvars ansikte bar
nullitetens stämpel på det minst tvetydiga vis. Och till en
sådan befälhafvare hade den nya regeringen lämnat sitt
förtroende, då den egde att välja bland generalerna
Adlercreutz, Döbeln och Sandels, alla tre krigare af obestridlig
förtjänst. Själfva Gustaf Adolf skulle inte gjort sämre
val! I sanning tycktes icke det oblidaste öde hänga öfver
Sveriges krigsföretag på den tiden.

Den 19 om morgonen voro våra soldater beställsamt
sysselsatta med frukostens tillagande vid bivuakeldarna.
Kl. var redan 6. Jag låg makligen utsträckt på min
kappa, smuttande på en kopp kaffe, beredd med
mandelmassa i stället för grädde och socker, då plötsligen några
enskilda skott genljödo från höjden framför arméns front.
Vi spärrade upp öronen af alla krafter. Ögonblickligen
följde en hel bataljons salfva såsom signal att dagsarbetet
tog sin början. Nu blef rumor i lägret, där mången ännu
hvilade hufvudet på ränseln. Hastigt voro alla på fötter.
Soldaterna slogo omkull sina kokande kopparflaskor under
munter ifver att komma i handgemäng. Man hastade till
de radtals kopplade gevären, påtog packningarna, och
bataljonerna stodo snart i långa linjer, härs och tvärs på
den lilla slätten omkring ån, afvaktande order till anfall.
Allas ögon riktades uppåt skogshöjden, i spänd väntan på
det skådespel, som där bereddes. Gevärselden smattrade
däruppe ganska fermt: krutröken sköt upp i ljusa ringlar
mellan grantopparna. Det gick hett till — det hördes
klarligen; men länge och väl förblefvo vi overksamma
åhörare af stridsbullret. Af första brigaden, uppställd
framför bron, detacherades ena bataljon efter den andra
till södermanlänningarnes secours, så att återstoden snart
utgjordes af bara Västmanlands bataljon med dess och
Södermanlands jägare. Resten af 1:sta jägarbataljonen eller
jönköpingarne var redan bortkommenderad. På andra
sidan ån, från gästgifvargården till bruket, syntes trupp
vid trupp, hoppackade i den orimligaste trängsel. Äfven
från den sidan drogos detachement plockvis fram mot
höjden, men utan samband.

Ryska artilleriet sprutade från höjden etter öfver
hela slätten. Svenska kanonerna svarade visserligen lika
raskt; men placerade i fördjupningen kunde de ej
åstadkomma mycken skada. Skjutningen hade nu varat ett par
timmar med yttersta häftighet. Den spred sig långt bort
till vänster och till skogen på bergsluttningen framför
fronten, dit de våra småningom tillbakaträngdes. Äfven
vår jägarbataljon framskickades i skogen till vänster från
landsvägen, till stod för en bataljon östgötar, som kämpade
mot ryssarnes framträngande på den sidan. Elden var
där ganska lam. Vi uppställdes på kedja i en småskog,
på ojämn terräng, och än avancerande och än gående till
baka mottogo vi de påträngande fienderna, som likväl
visade ringa allvar i anfallet. De voro för kloka att gå
ned i dälden. Det var inte där de ämnade knäcka oss;
borta på vår vänstra flygel skedde det egentliga anfallet,
som skulle öfverflygla och tvinga oss att lämna slagfältet.
Där var det som gardet och tyskarne alldeles ecraserades
af ryssarnes öfverlägsenhet och ihärdighet, under det
åtminstone 3 eller 4 våra bataljoner stodo sysslolösa vid
Säfvar, sammanpackade på den lilla slätten och förlorande
folk för fiendens kulor, utan att själfva få lossa ett enda
skott till sitt försvar. På sådant vis lämnades vänstra
flygeln i sticket, då däremot manskap sändes
oupphörligen uppåt bergsluttningen, där ingenting kunde
uträttas.

Vi voro så litet ockuperade af drabbningen, att flera
af mina kamrater ganska flegmatiskt rökte sina pipor,
och soldaterna förbannade ryssarnes envishet att hålla sig
dolda bakom träden till stor grämelse för de siktande.
Under fram och återtåget måste vår jägarkedja ett par
gånger tränga igenom östgötabataljonen, som också blifvit
placerad där i skogen. Vid en sådan manöver tillspordes
jag med någon hetta af en kapten, hvarföre jägarne drogo
sig tillbaka. Jag bad honom underrätta sig därom i
kedjans center, hvarifrån jägarhornens signaler dirigerade
min rörelse, och gick så vidare. En handvändning efteråt
blåstes åter framåt, och då vi nalkades östgötarne, mötte
mig liket af samma kapten i armarna på en grenadier,
som sökte öfvertyga sig, om sista lifsgnistan verkligen
var släckt.

Det led mot middagen utan att träffningen syntes
det minsta afgjord. Nu kom en adjutant ridande med
order att sätta oss i reträtt till gästgifvargården. Denna
oväntade befallning väckte allas häpnad, och en soldat
utropade helt högt: „Är han tokig, den där, som talar om
reträtt, innan vi väl börjat slåss!“ — Sådan var tonen hos
manskapet; det brann af begär att piska upp ryssarne
och återgälda dem förra årets motgångar. Med bitter
grämelse åhördes därför ordern här, hvarest ingen egentlig
strid ännu egt rum, och man anträdde knorrande
återmarschen. Framkomna till bron sågo vi med högsta
förvåning anstalterna till arméns retirerande. Soldater voro
beordrade att förstöra bron. Redan voro plankorna
lossade, så att vi måste hoppa fram på brounderslagen.
Några kanoner stodo på en liten backe för att bestryka
vägen söder om ån, och nedanför vid åbrädden lågo jägare
en embuscade. Det höga generalitetet var äfven på stället,
och nu först förnummo vi att en stor del vänner och
bekanta stupat eller blifvit blesserade. Såsom vanligt
öfverdrefs berättelsen i första ögonblicket, så att mången
saknad hölls för död eller fången. Så mycket kunde med
visshet erfaras, att dagen varit högst blodig. Vi
västmanlänningar hade emellertid sluppit för godt köp — 8
man skjutna och blesserade samt en officer lindrigt sårad,
men på vissa punkter af linjen hade döden anställt
gräsliga härjningar. Södermanlands och Jönköpings
regementen hade fått artiga åderlåtningar under sina
bemödanden att motstå ryska massornas framstormande på den
höga skogshöjden framför vår front, och vid Ytterboda
på vänstra flygeln hade gardet och tyskarne varit 
erbarmligen ansatta. De senare återkommo knappast med
halfva bataljonerna ur elden, hvartill, utom anfallets
häftighet, en stor orsak låg i den omständigheten, att dessa
regementen, som, saknande utvägar till rekrytering,
emedan fransmännen innehade Pommern, värfvat ansenligt
bland ryska krigsfångarna och barbariskt nog fört dessa
mot egna landsmän. Naturligtvis stridde öfverlöparna
med förtviflans mod och stupade hellre än gåfvo sig
fångna i det ögonblick fienden omringat deras bataljoner.
Alla, som verkligen kommo i elden, fingo ock smaka dess
bitterhet i all sin vidd, då däremot andra, bataljonsvis
hopträngda bakom Säfvar, måste overksamma, med gevär
för fot, se sidokamrater digna under fientliga kulorna.

Reträtten företogs nu på fullt allvar till Djäkneboda.
Efter en stunds rast i närheten af Engelbrechtenska
regementet, som försvarade kanonerna vid bron, sattes vår
bataljon i marsch för att intaga filen i den retirerande
kolonnen. Många blesserade af alla regementen följde
med och hade ingen svårighet att undkomma, ty
reträtten skedde långsamt och gravitetiskt. Ryssarne voro
alldeles ur ståndsatta att förfölja: dagens ansträngningar
voro dem öfvermäktiga.

I hela armén rådde synbarligen en anda af
missbelåtenhet. Alla buro agg till generalen, såsom upphofvet
till drabbningens misslyckade utgång. Ingen fänrik fanns,
som icke tilltrodde sig att skickligare hafva fört
kommando öfver hären. Denna vresighet förminskades icke
af generalens gästfria artighet att under vägen öppna sina
kantiner och inbjuda alla förbitågande officerare att äta
med sig. Många vägrade rent ut att inställa sig vid det
på marken uppdukade bordet. Ja, hans eget regemente
(Södermanlands) puttrade halfhögt vid förbimarschen, och
en soldat stötte i vredesmod gevärskolfven med sådan
häftighet i jorden, att skottet gick löst.

Det lärer varit beslutadt att göra halt vid
Djäkneboda för att i därvarande pass afvakta fienden, och ryktet
därom cirkulerade redan. Desto större förtrytelse väcktes
därföre, då vi vid ankomsten dit, kl. omkring 10 på
aftonen, fingo order att fortsätta marschen skogledes till
Ratan. Ingenstädes ville herr generalen hålla stånd.
Kokande af raseri beträdde armén denna öfver trädrötter,
berghällar och moras banade skogsstig. Så många eder
utöstes väl denna natt, att förrådet för ett helt år bort
blifvit uttömdt.

Midnattstiden voro vi vid Ratan. Bivuaker
formerades icke långt från hafsstranden, nära Ratans fiskeläge,
och uttröttade af kontinuerliga vandringar alltsedan
morgonen föllo vi snart i sömnens armar.

Följande förmiddag aflopp stilla och fredligt.
Förposterna — allesammans jägare — intogo en vid krets
omkring Ratan. På vår jägarbataljons lott hade fallit
bevakningen af högra flygeln invid vägen till Bygdeå,
stödd mot hafvet. En bergudde, kallad Rata holme,
besattes af resten af armén. Den hade blifvit befäst
med batterier och fältverk, hvaruti allt artilleri var
uppfördt. Placeradt i förskansningarna behärskade det hela
det lägre landet.

Strax efter middagen började fientliga trupper visa
sig på skogsstigen från Djäkneboda. Genast gaf skogen
eko af gevärsskott. De utbredde sig framför vår
förpostkedjas vänstra och spridde sig snart äfven till högra
flygeln, så att det inte dröjde länge, förrän äfven vi
kommo i handgemäng. Ryssarne voro ganska manstarka
och desslikes ganska påflugna. Gårdagens drabbning
förnyades rätt skarpt. Nu fingo också vi vår beskärda del
af leken: inom kort hade jägarkompaniet förlorat 12 man.
Förpostkedjan höll bra stånd. Kulorna pepo hvasst, och
ryssarne trängde på, så att ögonblicket att korsa
bajonetterna var hart nära, då vi beordrades att vika långsamt
under batterierna på Rata holme, medan kanonslupar
rodde fram mot stranden att bjuda fienden på sina
tjugufyrapundiga kanoner. Jägarne närmast stranden fingo
befallning att kasta sig omkull, på det kanonsluparna
skulle kunna skjuta öfver dem, och liggande på marken
fortsatte vi elden, under det de förfärliga tjugufyrapundiga
karteschskotten rusade fram öfver oss. Dånet af dessa
grofva kanonskott var verkligen döfvande. I skogen
brakade träden. Afslitna grenar och kvistar dansade
omkring, jorden kastades högt i luften: där var ett buller
som hade världens sista stund varit inne.

Omsider beslöts att inskränka landtruppernas strid
till försvaret af Rata holme. Alla jägarne indrogos bakom
batterierna, som öppnade sin eld i förening med
kanonsluparnas. Dundret ur alla dessa kanongap var hiskligt;
och ända framträngde ryssarne, besatte fiskarkojorna samt
tvingade genom sin ihärdiga eld kanonsluparna att intaga
en förändrad ställning. — Det erfordras en oerhörd grad
af oförvägenhet att våga sig åstad med en simpel
gevärseld mot tjugufyrapundiga kanoner. Också beundrade vi
från bergshöjden, där vi stodo, ryssarnes öfverdådiga
företag, men hvarken mandom eller slafpiskan lärer för den
gången drifvit dem i faran: det var vinningslystnaden.
Vi fingo sedermera veta att de fatt löfte att plundra Rata
by, och det var denna mäktiga passion, som dref dem att
blindt trotsa döden. De inträngde i husen, sköto genom
fönster, genom hål på taken; ja, där kanonkulor gjorde
öppning i väggen, blef genast en krenelyr för musköteriet.
Hela byn var insvept i en molnstod af krutrök,
hvarigenom elden af gevären blixtrade. Men vare sig nu att
intet stort var till finnandes i kojorna, eller att svenska
kulorna blefvo dem alltför kännbara, nog af, ryssarne
drogo sig tillbaka kl. 8 på aftonen, lämnande fältet
öfverströdt med en gruflig mängd döda kroppar.

Morgonen den 21 besökte vi valplatsen. Liksom alla
dylika företedde den en vämjelig, ängslig anblick. Husen
i byn voro durchsiktigt genomborrade af kanonkulor,
taken genomskjutna, skorstenar nerramlade, dörrar och
fönster borta. I de flesta hus sågos stympade lik, hvilkas
lifstråd blifvit afklippt under plundringsifvern. På ett
ställe hängde en död kropp till hälften inuti en utdragen
byrålåda, hvars innehåll den saliga hädanfarne troligen
varit sysselsatt att rekognoscera, när den fatala kulan
hejdade roflystnaden. På gårdar och i uthus lågo döda
bland blodiga trasor och sönderrifna kläder, likaså på
fältet omkring byn och djupt inne i skogen. Död och
förhärjelse hade öfverallt påtryckt prägeln. Den blodiga
striden hade kostat ryssarne ganska mycket folk, men
genom den maskerade Kamensky sitt återtåg; och medan
en del af hans trupper modigt kämpade vid Ratan mot
svenska kanonslupar och batterierna, defilerade resten af
hans armé tryggt vägen framåt till Bygdeå med alla
sina tillhörigheter.

Nu hade vi intet mer att sköta om i Västerbotten.
Ändamålet med expeditionen var så till vida uppnådt, att
ryssarne nödgades utrymma södra delen af provinsen;
men ganska snopna stodo vi på Ratans backe, kikande
efter det bortilande bytet, som säkert varit vårt, om
befälet legat i skickligare händer; ty med kustarmén i
ryggen och general Wredes eller norra armén i fronten hade
ryssarne bort plikta dyrt för besöket på svenska området.
Vi hade bränt mycket krut. Vi hade vid drabbningarna
vid Djäkneboda, Säfvar och Ratan förlorat 32 officerare
och 900 man af landttrupperna samt 10 officerare och
160 man af flottan. Men hvartill tjänade all
blodsutgjutelse? Hvartill tjänade att fienden förlorat långt mera,
till och med 3 generaler? Svenska krigshären hade ändå
fått en stygg fläck, den ingen frikostighet med
ordensdekorationer kunde öfverskyla. Och allt sådant för det
man skulle hafva en grefve till befälhafvare!

Den 22 anbefalldes embarkeringen. Den var
verkställd samma dag utan ringaste hinder; men som hafvet
stormade hårdt, måste vi ligga utanför Ratan, gungande
på de höga vågorna, som immerfort dunkade mot
fartygens bog, under det blåsten ljudande hven genom
taklaget. Många af farkosterna råkade i betryck; några
mistade ankare, drefvo på hvarann eller på landet. På
ett transportfartyg strök masten med. Öfverallt var
konfusion och villervalla. Sjön lade sig ej förrän den 24, då,
oaktadt svallet efter stormen, arméns flotta måste bege
sig åstad till inloppet vid Umeå, där den ankrade följande
dagen. Landtrupperna fingo därefter debarkera — oss till
stor glädje. Det där våta, ostadiga elementet har alltid
sina svårigheter, hvarföre vi med tacksamt sinne trampade
på en fastare grund. Läger uppslogs utanför staden, på
södra sidan, på så sätt att vi hade älfven emellan staden
och lägret; men som ryssarne gjort sig besvär att bygga
en bro, hvilken de ej i brådskan hunno alldeles förstöra,
ställdes den snart i det skick, att kommunikationen blef
öppen. Som expeditionen var frikostigt utredd med
trosstillbehör, var tillgången på tält tillräcklig, och
ofördröjligen kläddes åkrarna söder om staden med våra hvita,
spetsiga bostäder, rangerade i symmetrisk ordning.

Norra armén hade ryckt efter ryssarne, fast högst
långsamt, emedan alla broar öfver de otaliga strömdragen
blifvit mer eller mindre fördärfvade. Kustarmén däremot
förnötte tiden i overksamhet. Den hyste alltför många
högdjur i sitt sköte, att icke dessa herrars prerogativ att
lättjas skulle utsträckas till hela sällskapet. Väderleken
var ännu dräglig, och tillförseln i lägret bra nog liflig, så
att vi lefde rätt sorgfria dagar. En af Jönköpings
jägarofficerare hade dött af sina blessyrer. Han begrafdes nu
med militärisk pomp och ståt, och som tillgången på
fluidum var rätt försvarlig, försummades inte att göra
begrafningen så fuktig som möjligt. Också räckte den
ett par dagar, utan särdeles stor bedröfvelse, ty oaktadt
den aflidne varit afhållen som en bra kamrat, hade döden
kvitterat räkningen. Det går så i krig. Man är så osäker
om sin sista stund, att vanan vid denna föreställning
förslöar känslan för andras bortgång.

I staden Umeå var inte mycket att hämta, hvarken
för skådelusten eller för insiktsbegäret. Staden är
tämligen lumpen, liten och illa byggd på norra sidan älfven,
husen oansenliga, ja själfva kyrkan af bara trä.
Stadsboarna, utledsna vid krigshändelserna, hade gärna sett
all militär för tusan pocker, ehuru de i sina kassor
koncentrerade den mängd silfverrublar ryssarnes vistande i
orten satt i omlopp, till en ringa försoning för allt det
elände, deras visit för öfrigt föranledt. Lifligt var det nog
i staden. Det höga generalitetet residerade där — det
förstås. Själfva öfveramiralen Puke hade lämnat flottan för
att rekreera sig i land. General Wachtmeister stod under
hans order, i hvilket ovanliga förhållande man velat leta
upp en ursäkt för generalens dufna strategi, emedan —
hette det — han inte egt frihet att agera på egen hand.
Om så var, kunde generalen visst anses bunden i hvad
som rörde operationsplanerna, men utförandet måste
nödvändigt ensamt åligga honom, då väl ingen instruktion
kunde vara så orimlig att föreskrifva honom inhämtandet
af amiralens order, sedan landstigningen var skedd,
allrahelst som denne låg kvar på sjön, utan att kunna följa
händelserna på landbacken. Vare nu härmed huru som
helst: att Wachtmeister betedde sig som en ärkestackare
är solklart, och det kan aldrig bestridas, att han ju med
all rättvisa bar öknamnet „Duc de Säfvar“, som följde
honom i alla hans lifsdagar och innebar den bittraste
ironi, då man betänker att Napoleon infört bruket att
tilldela sina generaler prins- eller hertigtitlar efter någon
stor seger, som illustrerade deras namn. Att svenska
regeringen tog Wachtmeister under sina vingars skugga,
gjorde honom till excellens och serafimerriddare några år
därefter, utvisar, näst föraktet för allmänna opinionen,
den dragningskraft till stackare, som vidlådde Carl XIII:s
karaktär.

Ett par veckor förflöto. Väderleken började bli kylig
och fuktig, och [det vardt] redan nog svalt att bo i tält.
Om morgnarna sågos soldaterna utanför tälten blåsande
sig i händerna för att uppvärma dem, och man trängdes
omkring lägereldarna såsom den afundsvärdaste platsen.
Man fann således skäligt att tänka på hemresan.
Jägarbataljonen upplöstes, kompanierna återvände till sina
respektiva regementen, som lagade sig redo till seglatsen
söder ut. Västmanlands regemente gick ombord dels på
galärer, dels på kanonslupar, och det blef min lott att med
40 man inhysas på en af den senare sorten. Rörliga äro
nog kanonsluparna och som vapen ganska fruktansvärda,
men besättningen — vanligen några ock 50 man — far
högst illa, instufvad som den är mellan roddarbänkarna i
en sådan trängsel, att, där karlen sitter, han där måste
kvarblifva, ty något svängrum ges absolut inte. Nära
likaså är förhållandet för officerarne. Å ömse sidor om
akterkanonen finnes ett slags lår med lock; den till höger
eller på styrbord, som det heter ombord, begagnas af
slupchefen, den andra står till befälhafvarens för
landtruppen disposition; och i denna lår — liknande en
likkista, när locket igenslås — ligger man om natten, och
på den sitter man om dagen. Merendels ligga sluparna
vid land om nätterna, till någon tröst för dess hopträngda
besättning. — Tolf kanonslupar kallas en bataljon, hvars
chef residerar ombord på en liten speljakt, som flankerar
omkring likt stabsadjutanterna till lands. Proviantering
och mattillredning besörjes af en särskild kokslup, hvilken
tilldelar kanonsluparna sitt dagliga och rikliga kvantum
föda. — En egenhet är den, att arméns flotta inte
begagnar samma slags flagga som alla andra svenska skepp,
hvarföre, kan jag inte säga; men då de blå och gula
färgerna svaja på den senare, visar sig skärgårdsflottan med
en blå, enfärgad, sorglig flagga, liksom vore den en annan
nations tillhörighet. — Under seglingen iakttogs
exercisordning: sluparna gingo i hvarandras kölvatten, stundom
för segel, stundom för rodd, alltid i djupt vatten, men
icke så att landet lämnades ur sikte. Rolig nog var
manövern under det man gungade fram på vågorna.

Vistandet på kanonslupen föreföll mig bra enformigt.
Idkeligen samma trängsel inom relingarna, öfverallt
vidklibbande tjära, gemen lukt af diverse sorter, intet annat
sällskap än det med en oborstad sjöofficer af det ur
kofferdiflottan förhyrda slaget — sådant vankades ombord;
desslikes kallt och ruskigt väder. Men den ena dagen
efter den andra förgick, och hvar förliden dag minskade
kedjan af desagrementer genom hoppet på snart slut.
Man skred småningom till hemorten. Alla kvällar
hamnades i skären eller vid öarna, landgångarna utlades, och
vi voro aldrig sena att sätta foten på landbacken, så
otreflig den än tedde sig längs hela kusten: berg på berg,
uppstaplade vid någon naturrevolution; här och där
enstaka stugor med torftak, omgifna af små potatistäppor,
och för resten granskog, idel granskog. I kojorna bodde
gemenligen strömmingsfiskare, och utomkring vandrade
getter och svin. Kuriös att skåda föreföll den merendels
hvita boskapen, som desslikes befanns kullig, så att
norrländska boskapen icke lärer få inbegripas i den vanliga
termen — hornboskap.

Några dagar låg eskadern utanför Gefle, det enda
ställe, där söl egde rum i anseende till stark blåst och
opassande vind. Annars försummades intet att få snart
slut på expeditionen. — Vid Öregrund inträffade vi den
20 september efter att i förbigående hafva betraktat vraket
af fregatten Bellona, som en liten tid förut förolyckades i
detta farvatten. En del af fartyget låg högt öfver vattnet,
resten gömdes i abborrarnas residens för att aldrig mer
återse dagsljuset.

Från Öregrund kom flottan till Gräddö, där alla
afdelningar voro samlade den 23, och påföljande dag
börjades utskeppningen. Landtrupperna ofördröjligen i
marsch på hemvägen. En kamrat sökte jämte mig
permission att resa förut till Uppsala, hvarest vi dröjde den
28, beskådade stadens märkvärdigheter, förnämligast
domkyrkan, den största och praktfullaste kyrka i Sverige,
samt slottet, beläget på en höjd långt upp öfver staden
och namnkunnigt i historien för de många tilldragelser
det bevittnat.

Samma dag om aftonen inryckte var bataljon i
staden för att dagen därpå upplösas; de norra kompanierna
togo vägen åt Sala, de södra åt Västerås. Jag hörde till
de senare, sedan jag under lönregleringen förliden sommar
blifvit anställd vid 2:dra majorens kompani, roteradt väster
ut från Västerås; och efter en tung vandring på de
numera mjuka landsvägarna hann jag min fredsstation den
2 oktober. Sålunda slutade Västmanlands regementes
deltagande i krigshändelserna. Regementet hade gjort stora
förluster; kompletteradt vid öppnandet af förra årets
fälttåg till en styrka af 3 bataljoner eller 1,800 man, förutan
underofficerare, spel och trossoldater, samt med 33
officerare, hade fientliga kulor, sjukdomar och fångenskap så
mycket glesnat lederna, att återstoden inte utgjorde
hälften af regementets gamla stam, eller 600 man, utom de
nummer, som rekryterat detta år, och hvilka karlar såsom
oexercerade lämnades hemma på rotarna vid afmarschen
till Stockholm. Af officerarne hade två blifvit dödskjutna,
tre döda af sjukdom, 2 tillfångatagna och 5 togo afsked
för blessyrer eller sjukdom. — För min del hade jag lärt
känna hvad kriget innebär. Minnet af några ärorika
drabbningar, en tapperhetsmedalj och en orubblig tillgifvenhet
för mitt stånd voro skörden af dessa mina första steg på
en bana, hvarefter jag högeligen längtat, och som nu
blifvit mig än mera kär genom den erfarenhet jag
förvärfvat.

Kriget var förbi. Freden i Fredrikshamn den 17
september ändade alla fientligheter med ryssarne, ehuru
Sverige måste köpa lugnet med den svåra uppoffringen
af Finland, som i sex århundraden utgjort en viktig
beståndsdel af riket. Detta krig — bedröfligt i åminnelse,
då man betraktar dess politiska följder — skall ändå
ärorikt fylla några blad i svenska krigshistorien, då man
betraktar de bragder det framkallade. De svårigheter,
med hvilka finska hären hade att kämpa, den lilla skaran,
de segrar den vann, innan den slutligen öfvermannades,
allt detta har i Sverige vunnit ett så allmänt och så varmt
deltagande, att ingen lärer läsa berättelsen därom utan
att beklaga det hårda öde, som väntade de käcka
finnarne, hvilka måste bära träldomsoket, emedan den
regering, för hvilken de kämpat, blödt, umburit och försakat,
så illa understödde deras bemödanden och på sistone så
nesligt afskedade den lilla, hopsmälta öfverlefvan af finska
trupper — två svaga bataljoner. Hvad hade det väl kostat
ständerna att anslå medel till dessa bataljoners underhåll,
de, som annars äro så frikostiga på statsanslag! Och på
köpet ett statsanslag, som ärligen minskats, hvilket
minsann inte vanligtvis inträffar! Dessa människor ville inte
bli ryssar, de begärde bröd för sina återstående dagar,
och särdeles många kunde väl inte de bli, tack vare
krigsstrapatser och blessyrer. Denna otacksamhet mot 
finnarne skall alltid vara en skamfläck för Carl XIII:s
regering; ty hade den velat göra något för dem, nog hade de
medgörliga ständerna släppt till pungen. Och hvad värre
är, där fanns bland regeringspersonalen en man, general
Adlercreutz, som just hade finnarne att tacka för sin
storhet, för den makt han nu innehade. De hade varit
verktyget för hans uppstigande på ärans höjd. Det blir
därföre en ful fläck på denne mäktige mans minne att så
otacksamt hafva förgätit sina förra stridskamrater.

<table o c><td>————</table>

</chapter>
<img>KARTA
till
Krigshändelserna
i
Öster- och Västerbotten
1808—1809.</img>
