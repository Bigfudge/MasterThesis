<table o c>
<td><h1>BOKEN</h1>
<td><h2>OM</h2>
<td><h1>HÖGSJÖ</h1>
<td><i>En norrländsk sockenkrönika</i>
<td><i>af</i>
<td><b><i>Arv. Salvén</i></b>
<td><img id="2402" c></img>
<td><i>Med förord af <b>OLOF HÖGBERG</b></i>
<td><tab>
<td>A.-B. SVENSKA KYRKANS DIAKONISTYRELSES BOKFÖRLAG
<td>STOCKHOLM
</table>








<table o c>
<td><h1>BOKEN OM HÖGSJÖ</h1>
<td>EN NORRLÄNDSK SOCKENKRÖNIKA
<td>——
<td><h3>KULTURBILDER, SÄGNER OCH MINNEN</h3>
<td>UPPTECKNADE
<td>AF
<td><h3><i>ARV. SALVÉN</i></h3>
<td>KYRKOHERDE I HÖGSJÖ
<td><i>MED FÖRORD AF OLOF HÖGBERG</i>
<td><img></img>
<td><tab>
<td>STOCKHOLM
<td>A.-B. SVENSKA KYRKANS DIAKONISTYRELSES BOKFÖRLAG
</table>

<table o c>
<td><img></img>
<td>STOCKHOLM
<td>A.-B. OTTO AHLSTRÖMS BOKTRYCKERI
<td>1918
</table>

<table o c>
<td><b><i>Högsjö Församling</i></b>
<td><tab>
<td><i>tillägnas dessa minnesblad</i>
<td><i>med</i>
<td><i>kärlek och tillgifvenhet</i>
<td><tab>
<td><i>af</i>
<td><b><i>Arv. Salvén</i></b>
</table>



<tab><tab><tab>En lijthen ingong.

Til

<tab>them som thenna Kröneke läsande warda.

"Gudh som all ting haffuer skapat meniskione til godho
och gagn / han haffuer thet ock aff sinne ewiga godheet och
försyyn så förordinerat och skickat / at theres liffuerne och
regemente som fordom dags i werldenne leffuat haffua
bescriffuas skulle / theres epterkommandom til en rettilse och
warnagel / aff huilkom the lära motte / hwad anslag 
lyckosameliga tilgå pläga / och hwad som plägar illa bekomma och
lyktas med en oond affgong / Så at epterkommarene mogha
lära aff theras förfäders welferdh eller forderff / huru the
sich i all stycke skicka skola / och hwad nyttoght eller 
skadeligit wara plägbar. Ja eptekommarene haffua och ther en
stoor fordeel aff / Ty thet är jw betre bliffua wijs en 
annars ofärdh än aff sin eeghen. - - - - - - - - - -

Then ther nw wil haffua ena godha Kröneko / och itt gott
rychte effter sin dödh / han göre thet gått är / Men gör han
thet som ondt är / så bliffuer han straffat så wel medt eth
ont ryckte som altt annat / som Gudh honom på lägger."

<tab><tab><tab><tab>(Ur Olaus Petri: "Den Svenska Krönikan.")


<chapter name="FÖRORD.">

<h2><i>FÖRORD.</i></h2>

<i>Denna Kyrkoherde Salvéns bok om Högsjö socken
har jag för min del funnit så vederhäftig,
underhållande och gedigen, som en sockenkrönika gärna kan
vara efter sitt begrepp. Märk, det hela är ett mera
eller mindre aforistiskt sammanplock, i viss mening
också, åtminstone delvis, en materialiesamling. Det är
och kan icke vara en historia i egentlig, utarbetad form,
Hvad en församling genomlefvat under tiderna från sin
upprinnelse kan ej framställas helt i och för sig utan
sammanhang med rikets allmänna öden, att icke tala
om världens och mänsklighetens. Hvad som här
erbjudes den läsande är sålunda <b>en krönika</b> och måste
som krönika bedömas, oaktadt en eller annan ansats
göres att betrakta sockenbygden i ett större
sammanhang.

Arbetet företer också på sina ställen den äktgoda
gamla krönikans säregna och njutningsrika behag, om
ock värdet af de samlade materialierna helt naturligt
måste vara växlande i en så rikhaltig samling som
denna. Det lider heller icke något tvifvel, att boken
skall finna många intresserade läsare bland dem, hvilka
i dessa bygder söka skåda tillbaka på det förflutna
såsom en lockande, men allt för dunkel värld. Huru
hade fäderna det för så och så länge tillbaka?
Hurudana voro deras tider i ett och hvarje, jämförda med
våra? Hvilken anda har besjälat dem, som brutit våra</i>
<i>första tegar och trampat upp våra äldre stigar?
Sådana frågor inställa sig alltid för människor af
gammal god svensk ättestam. Det folk, som rätt kämpar
för sin framtid, har aldrig varit håglöst gent emot sin
förtid. Med öfverraskning skall också den läsande
finna, att icke så litet är bekant från dessa gångna
tidehvarf, hvilka kanske för alltid ansetts beseglade med
grafvens eviga tystnad. Ja, visserligen ha de döda
tagit mycket, kanske till och med det allramesta med
sig genom den trånga port, hvarigenom ingen vänder
åter, men de släkten, som lefvat här, ha likväl icke
lefvat alldeles spårlöst.

Med denna bok vinna Högsjöborna ett visst
märkligt försteg framför de flesta församlingar inom länet.
I general-landtmäterikontorets arkiv finnas visserligen
beskrifningar öfver ett flertal socknar, utförda af
kommissionslandtmätare på 40-, 50- och 60-talen. Smärre
tryckta sockenkrönikor finnas också från senare tid,
exempelvis från Torsåker, Gudmundrå och Indals-Liden.
Ytterlännäs socken har blifvit behandlad i en statistisk
afhandling för vinnande af filosofie doktorsgrad. Men
ingen af dessa skrifter kan ifråga om art och omfång
jämföras med denna samling. På ett helt annat plan
står också den behandling D:r E. Modin utfört öfver
"Det gamla Tåsjö".

Det nu föreliggande exemplet på samlade minnen och
tillvaratagna urkunder vore värdt att följas i än flera
socknar och följas i något så när enahanda stil. Ty
helt visst kunde de flesta kyrkoherdar uträtta något för
enahanda sak just i denna stil, den samlande
krönikans stil, ägnad som den är att befria hvarje författare
från en dådlös ängslan för "de bristande
kvalifikationerna".</i>

<i>Sådana företag vore en lämplig soningsgärd för
den ohejdade vårdslöshet, som härjat bland dylika
saker under nästan hela förloppet af 1800-talet. Det
var detta märkvärdiga sekel, som skulle så frön till det
nya i en jordmån af bland annat också en barbarisk
missaktning för det gamla. Nu spirar skörden. Jag
tror, att såningsmännen skulle vända sig i sina
grafvar, om de såge frukten.

Sockenborna och äfven flera hafva all anledning att
vara Kyrkoherde Salvén mycket tacksamma för det
samlingsarbete han utfört. Särskildt undertecknad är
honom tacksam för den återställda bilden af den gamla
kyrkan å Gamla Vallen, en bild, som återfinnes i detta
arbete. Der i ett af den gamla borggårdens hörn växte
och växer kanske än i dag en väldig björk öfver det
länge, länge sedan graflagda stoftet af en bland min
mors ättefäder. Till detta mitt stamträd återgår min
tanke alltid så gärna.

<b>Det är med sådana rötter vi rotas vid den jord,
som fostrat oss!</b>

Nolby, Sundsvall, i Juni 1918.

<tab><tab><tab><tab><tab><tab><tab>OLOF HÖGBERG.</i>

*

</chapter>

<chapter name="Högsjö. Namn, läge, areal, m. m.">

<h2>Högsjö.</h2>

<b>Namn, läge, areal, m. m.</b>

<i><b>Namnet.</b></i> Sockennamnet Högsjö säges hafva
uppkommit däraf, att socknens största sjö, Mörtsjön, ligger
så högt i förhållande till den närliggande
Ångermanälfven. Men denna namnets härledning torde dock vara
omstridd och gillas icke af en del forskare.

I gamla urkunder har namnet skrifvits olika, såsom
Hössyö, Hösziö, Hössjö, Hösjö samt slutligen Högsjö.

<i><b>Läget.</b></i> Högsjö socken gränsar i sydväst och söder
till Säbrå, i norr och nordväst till Gudmundrå samt i
öster och sydost till Ångermanälfven och "hafsjön".
Dess hufvudsträcknings största längd i sydväst och
nordväst är 3 3/4 mil, men bredden endast 1 mil. Högsjö
med Åbord omfattar en areal af 42,667 tunnland.

<i><b>Beskrifning.</b></i> I geografiskt lexikon öfver Skandinavien
(tryckt 1818) har Rector Scholæ och Ledamoten af
Cosmografiska Societeten i Upsala, Daniel Djurberg,
skildrat Högsjö sålunda:

"Högsjö, en socken i Ångermanland i Södra
fögderiet, belägen vid Ångermanna-älwen, är annex till
Gudmundrå pastorat samt innehåller (jemte Hemsön, utg.
anm.) 32,6 mantal. Marken är mästadels stenbunden,
uppfyld af bärg och skogbevuxna höjder, mellan hvilka
isynnerhet tre dalar ligga, alla odlade och bebodde,
jämte den del af socknen, som ligger längs utmed älwen.
Jordmånen är af olika beskaffenhet: vestra delen har
lera, den medlersta swartmylla och skogsbygden har en
magrare och sandaktigare lermylla med lika botn.
Mulbete och skog äro öwerallt tillräcklige. Älwen har här
bugtige stränder, men prydes af flere öar, holmar och
skär vid dess utlopp i hafvet, bland hvilka Åbord och
Hemsön äro de ansenligaste. Byarne ligga vidt spridda,
mästadels öwerallt åtskiljde genom djupa dalar, höga
backar och branta bärg, hvarintill likwäl ses
skogsparker, som gifva vacker utsigt. Utsädet är omkring
350 tunnor, deraf sjättedelen råg. Öpna åkern trädes
årligen till hälften; Swedjarne öwas till nödigt behof.

År 1810 utgjorde folkmängden 1,148 personer. Den
betydligaste orten i Högsjö heter Utansjö, ett jernvärk."

En annan statistiker, K. M. Rosenberg, angifver i
sitt handlexikon öfver Sverige bland annat att "till
Högsjö räknas äfven den betydliga Hemsön och
Åbordsön, den förra dock bildande egen kapellförsamling
(hvilket skedde den 15 Dec. 1844. Påföljande år
erhöll Hemsö egen kapellpredikant och det gamla
kapellet från 1600-talet flyttades från Utanö till Hultom.
Utg. anm.) Större verk äro Utansjö jernbruk samt
Rocke, Rö och Åbords sågverk jemte ett par tegelbruk.
Förutom jordbruket och skogsafverkningen är fisket i
sjöarne (lakfisket i Mörtsjön, utg. anm.), skeppsbyggeri
och sjöfart äfven att nämna. Vid Veda är
gästgifvaregård (nu flyttad till Ramvik, utg. anm.) och färjeplats
öfver elfven till Hornö i Nora socken."

Sjöar i Högsjö äro: Mörtsjön, Bysjön, Husesjön,
Norsjösjön, Myckelsjön, Judesjön och Selasjöarne m. fl.

Enligt Kommissionslandtmätaren Joh. P. Ombergs i
Landtmäterikontoret i Stockholm förvarade beskrifning
öfver Högsjö af år 1854 uppgifves arealen i Högsjö (med
Åbord) och Hemsö vara 53,182 tunnland, hvaraf äro
tomteplatser 113, åker 576, äng 2,844, skog och
betesmark 47,256 tunnland, hvari inbegripes 1,425 tunnland
mossar och myrar, 968 tunnland sjöar och vattendrag,
oberäknadt Mörtsjön och den del af älfven, som ligger inom
socknen. Arealen i kv.-mil för Högsjö och Hemsö 2,36.

<table o c>
<td>Till <td>Högsjö <td>hör <td r>41,651 <td>tunnland
<td>„    <td>Åbord  <td>„   <td r> 1,016 <td>  „
<td>„    <td>Hemsö  <td>„   <td r>10,515 <td>  „
<td 3 l>tillsammans         <td r>53,182 <td>tunnland.
</table>
<i><b>Skeppsbyggeri.</b></i> I Högsjö hafva funnits några
skeppsvarf, där fartyg byggdes.

På Åbord har funnits ett skeppsvarf, anlagdt af
Byggmästaren och Sågverksintressenten Chr. Kramm på öns
nordligaste udde. På samma ö byggde Sjökaptenen
J. M. Nordstrand flera större segelfartyg. År 1854 voro
af honom redan 5 st. byggda.

Utom Kapten Nordstrand voro följande personer i
Högsjö delägare i skeppsvarf och fartyg, nämligen
Kapten Scherling i Rö, Skepparen Jacob Bolin i Weda och
Häradsdomaren Israel Norberg i Westby.

I Westby byggdes sedermera några segelfartyg af
Skeppsredaren Erik Norberg, son till förutnämnde
Häradsdomaren Israel Norberg.

*

<b><i>Pottasketillverkning</i></b> har enligt Ombergs beskrifning
ägt rum i Högsjö, hvartill användes aspskog.

*

<b><i>Skogsanslag.</i></b> För färjebåtars underhåll och till
understöd för hållskjutsars bestridande har Weda
gästgifvare fått sig anslagen en skogstrakt om 134
tunnland, 17 3/4 kappland.

*

<b><i>Sockenmagasin.</i></b> Ett sådant uppfördes ursprungligen
på Utansjö ägor och flyttades därefter först till
korsvägen vid Weda och därifrån norr om kyrkan. Det
har sedan öfverlåtits till "Föreningen för Norrländsk
hembyggdsforskning" och är nu uppfördt i
friluftsmuseet på Murberget invid Hernösand.

*


<b><i>Sockensigillet</i></b> visar en korp. Å en handling,
innehållande uppgift om antalet "rökar" i socken på
1600-talet och som finnes i Riksarkivet, har förf. sett sigillet
vara användt.

<img id="2403" c></img>

</chapter>


<chapter name="Fornminnen.">

<h2>Fornminnen.</h2>

Enligt handlingar i Riksarkivet hafva i Högsjö
funnits s. k. "kummel", hvarmed menas grafrösen,
uppkastade öfver aflidna personer under bronsåldern eller
den äldre järnåldern. Vetenskapliga undersökningar
hafva i detta afseende gjorts af arkeologerna N. J.
Ekdahl under 1830-talet och Eskil Olson för blott ett
tiotal år sedan.

Därvid har påträffats:

I <i>Flattom</i>, ungefär 400 meter öster om dess fäbodar,
ett kummel, som af befolkningen kallats "Jätterösan",
hvilket dock nu är uppkastadt.

I <i>Mörtsal</i> å Saltnäsudden hafva tre kummel
påträffats, som äro uppkastade.

I <i>Åbord</i> längst ut på näset, som skjuter ut midt emot
Hornön, har påträffats ett nu uppkastadt kummel och
längre in på samma näs ett annat, också uppkastadt.

I <i>Weda</i> emellan berget och järnvägsstationen hafva
funnits tre kummel.

I <i>Skog</i> på Skärsviksberget vid branten mot älfven ett
kummel.

I <i>Westby</i> hafva s. k. spännbucklor från järnåldern
hittats.

I sin beskrifning öfver Högsjö, förvarad å
Landtmäterikontoret i Stockholm, omtalar
Kommissionslandtmätaren J. P. Omberg, att "ett kummel skulle finnas
på Åsbergets nordvästra höjd i <i>Skogs</i> by, uppfördt på
släta hällan och troligen användt såsom vaktställe,
emedan därifrån finnes god utsikt öfver hela inloppet till
Ångermanälfven och en del af inloppet till
Härnösand".


Anledningen till, att grafkumlen och grafhögarne blifvit
"uppkastade" nästan öfverallt, torde utan tvifvel hafva
berott därpå, att man trott, att skatter förvarats i dem.

Enligt ett dombref af år 1551, som funnits i Nora,
omförmäles, att en kvinna, som bodde hos en på den
tiden mycket beryktad och sedermera omtvistad man,
vid namn "Seger i Frånö", inbillat folk, att hon kunde
anvisa de berg och jordhögar, däri skatter förvarades.
Folket trodde på denna kvinnas uttalanden och höll
tillika före, att den jord, på hvilken myllan från
grafhögarne utbreddes, skulle bli synnerligt bördig.

*

</chapter>
<chapter name="Den grå forntiden.">

<h2>Den grå forntiden.</h2>

De norrländska landskapens historia är mycket mindre
känd än de sydligare delarnes af vårt land. Detta gäller
icke minst Ångermanland. Namnet kommer af det
fornsvenska ordet "Angur" som betyder "vik" eller "skär".
Ångermanland skulle då betyda "skärkarlarnes land".

Hvad särskildt angår Högsjö, så påträffas detta namn
ytterst sällan i gamla häfder. Detta kan ju delvis bero
på, att Högsjö ursprungligen ingått i Gudmundrå, som
i gamla tider hette <i>Gudmundaradh</i>, enligt sägen efter
någon höfding Gudmund, som där haft sitt säte. I en
skattelängd, som år 1314 utfärdades af påfven Clemens V
i Rom, skrefs namnet så. Slutstafvelsen <i>radh</i> har
tolkats såsom en sammandragning af <i>härad</i>, hvadan
Gudmundaradh sålunda skulle betyda: <i>Gudmunds härad</i>.
Gudmundrå har i forntiden med all säkerhet omfattat
hela Gudmundrå härad. Att orten varit befolkad långt
före vår kristna tideräkning är ock alldeles visst, ty
därom vittna de fornfynd, verktyg och vapen, som
återfunnits i denna trakt.

Man har länge trott, att lapparne skulle hafva varit
landets urinnevånare och att dessa skulle hafva blifvit
undanträngda af jordbrukare, men denna föreställning
anses numera icke vara riktig rörande södra och
mellersta Norrland, där århundraden förr än lapparne visat
sig, jordbruket varit utbredt och boskapsskötsel idkades.
Man höll får, getter, nötboskap och hästar, man sådde
och skördade korn och hirs. Dessutom fanns vid
kusterna en fiskarebefolkning, måhända urfinsk, hvars
kulturförhållanden voro mycket olika jordbrukarnes.
Mer än 1,000 grafhögar och kummel äro kända i 
Ångermanland. De flesta ligga i de gamla bygderna vid
kusten och nedre delen af Ångermanälfvens dalgång.

En af anledningarne, hvarföre jämförelsevis så litet
är från gamla tider kändt om Ångermanland, torde vara
den, att denna provins mindre än t. ex. Jämtland varit
utsatt för stridigheter eller politiska växlingar.

Högsjöborna lefde emellertid under samma
förhållanden som folket i öfrigt i denna del af landet, om
hvars innebyggare den i historien mycket omtalade,
märklige Mäster Adam af Bremen i sitt berömda arbete
"<i>Gesta Hammaburgensis ecclesiæ pontificum</i>" berättar,
att "åt norr på gränsen emellan svear och norrmän
förekomma 'skritefinnar', om hvilka det säges, att de
öfverträffa vilda djur med sitt snabba lopp".

Rörande kristendomens införande i Norrland, är
nedanstående utdrag ur Adam af Bremens angifna arbete
af ganska stor betydelse: "Deras (skritefinnarnes)
största samhälle är Hälsingland, för hvilket ärkebiskopen
såsom förste biskop vigde Stenphi, den han med ett
förbytt namn kallade Symon. Denne vann genom sin
predikan många af de där boende folken (för
kristendomen)".

Nu är att märka, att under namnet Hälsingland
innefattades allt land norr om Uppland och sålunda också
Ångermanland.

Då "Mäster Adams" historiska uppgifter visat sig
vara myckel trovärdiga, så har heller ingen forskare
betviflat, att denne Stenphi verkligen missionerat i
Nordanlanden.

Den kristna lärans utbredande i dessa orter tyckes
icke hafva varit så mödosam och medfört så stora
svårigheter som på en del andra ställen i vårt land, ty i
i sin "<i>Historia metropolitanæ ecclesiæ Upsaliensis</i>"
(Upsala ärkestifts historia) säger dess författare <i>Johannes
Magnus</i>, som var Sveriges siste katolske ärkebiskop,
att hälsingarne (ångermanlänningarne däri innefattade)
"voro de bästa af alla svenskar, äfven under den tid,
då de, förledda af hednisk vantro, tjänade afgudar.
För detta folk var det icke svårt att predika dygdens
väg, då deras land på grund af själfva sin natur föder
och fostrar sedliga människor."

Att "vikmännen" (ångermanlänningarne) också drogo
ut på vikingafärder till långt aflägsna länder, torde vara
otvifvelaktigt, och att de därigenom kommo i beröring
med kristnade folks åskådningar och seder, är ju lätt
att förstå. Äfven torde dessa vikingafärder i någon
mån bidragit till kännedom om den "Hvite Krist".
Förbindelsen med sydligare länder kan bevisas däraf, att
så många fornfynd påträffats vid gräfningar i
ångermanländsk jord.

<i>Ångermanlands kristnande torde hafva skett emellan
midten af 1000-talet och midten af 1100-talet.</i>

De kristnas kristendom bestod i början egentligen
däri, att de voro döpta och trodde, att Kristus var en
mäktigare hjälpare än de gamle gudarne, som länge i
folktron fortlefde såsom onda väsenden. Hvad som
mest torde hafva bidragit till att våra hedniska
förfäder anslöto sig till kristendomen torde hafva varit dess
lära om den trygghet och det beskydd, som erbjöds
under kyrkans hägn, ty kyrkan kunde erbjuda "Guds
och den heliga Marias frid".

Genom kristendomens införande förändrades det yttre
lifvet i många afseenden. De råa hedniska folksederna
mildrades i icke ringa grad genom de stadgar, som
kyrkan hade fastställt mot t. ex. månggifte, barns
"utsättning" m. m., för att icke tala om våldsamheter och
laster.

Innan vi söka gifva en tyvärr allt för matt
föreställning om huru de kyrkliga förhållandena i gamla tider
ordnades, så vilja vi anföra ett och annat om folkets
ställning i dessa orter till det världsliga regementet.

<tab>

Enligt Directeuren Herr Abraham Abrahamson
Hülphers "Economiska beskrifning öfver Norrland, 4:e saml.
om Ångermanland", uppgifves, att landet (Norrland) i
hednatid styrdes af Nordlandens öfverkonung, som
merendels bodde i orten, men hade under sig lyd- och
häradskonungar.




Så skulle en Norrlands öfverkonung Geiröder hafva
haft sitt säte i Kungsgården i Bjertrå, som varit ett
befästadt ställe och på sin tid benämnts "Geiraudars
gardia". Denne mäktige man säges vara begrafven å
Gersholmen, en ö i Ångermanälfven, som efter honom
fått sitt namn. Äfven en annan konung, Gudmund,
nämnes i Norlins "Diss. de Farie Angermanniæ", efter
hvilken Gudmundrå skulle hafva fått sitt namn. Vi hafva
förut omnämnt, att slutstafvelsen <i>radhe</i> skulle betyda
"härad". Meningarna äro emellertid härom delade, enär man
ock velat framhålla, att <i>radhe</i> skulle efter äldsta
språkbruket betyda: egendom. Gudmundaradh skulle då
betyda "Gudmunds gård." Denne Gudmund skall enligt
en sägen vara begrafven i Jäpplinge by i Ullånger, där
2:ne grafhögar skulle utmärka de platser, hvarest han
och flera af hans ätt jordats. Enligt en annan sägen
skall han vara begrafven i Frånö, där en ättehög skulle
angifva stället.

Hvad sanningsvärde dessa gamla sägner och
uppgifter kunna äga må lämnas osagdt. Jag har dock icke
velat underlåta att återgifva dem här.

Genom ett dombref af 1328 framgår, att
Nordlanden, som innefattade allt landet rundt om Bottenhafvet
från och med Hälsingland till och med Österbotten
till Uleåträsk, lydde under Uppländernas öfverlagman,
som genom sina underlagsmän hade att skipa lag och
rätt i det nordliga Sverige. År 1530 nämnes en Lars
Olofson som öfverståthållare i Nordlanden.

Enligt Konung Gustaf Wasas "Regements-ordning"
af år 1542 voro Kungl. Råden tillika landshöfdingar,
som hade underlandshöfdingar till biträde.

Kungliga Rådet Axel Oxenstierna, som sedan blef
rikskansler, förordnades 1611 till förste lagman öfver
all Nordlanden och från samma tid hade landskapen
äfven sina egna lagmän, hvilka sålunda voro
landshöfdingar, enligt hvad Hülphers berättar.

*

</chapter>
<chapter name="De kyrkliga förhållandena i äldsta tider.">

<h2>De kyrkliga förhållandena i äldsta tider.</h2>

I den mån den kristna läran tog bestämdare former
trängde sig ock fram behofvet af församlingsbildande
och särskilda gudshus. Flera hedniska byalag, i hvilka
läran om den "Hvite Krist" vunnit insteg, sökte sig
tillsammans. Ordet "socken" är att härleda ur ordet
"söka". Så fingo de kristna menigheterna namnet
"socken", där lärare anställdes och man anordnade
underhåll åt dessa samt uppförde s. k. gudshus.

De första kristna lärarne gingo utan tvifvel fram med
ganska stor försiktighet och politisk klokhet. Man ville
icke allt för tvärt bryta med de gamla förhållandena
för att icke stöta bort folket. Under det att man här
uppe i Nordlanden vaktade sina boskapshjordar,
okunniga om mycket, som en genom kristliga insatser
kultiverad hedendom åstadkommit i de södra landskapen,
så kom ock den tid äfven häruppe, då korsets
anhängare ej åtnöjde sig med att i ängar och backar
framför uppresta kors förrätta sina böner. Om munkarnes
klockor, rökelsekar och "primsigning" i början
föreföllo som dårskaper, så böjde sig folket inför sådant
dock till sist. Dopen å de äldre förrättades vid sjöar
eller bäckar. Den nydöpte måste ej blott afsäga sig
djäfvulen och allt hans anhang, utan ock tron på Oden
och allt hedniskt trolltyg.

I Oringen säges ett hedniskt offerställe hafva funnits.
För att icke allt för mycket såra de religiösa känslorna
förvandlade de kristna lärarne ett sådant till ett kristet
altare. Så byggdes väggar omkring detsamma och
därmed var det kristna gudshuset färdigt. Så torde det
på många ställen hafva tillgått med de första kristna
små tempelbyggnaderna.

På gränsen mellan Högsjö och Säbrå skulle sålunda,
enligt gängse sägen ortens första lilla kristna gudshus
eller kapell hafva funnits, hvaraf ännu i dag
"Kappelsbacken" fått sitt namn. I Vålångers by finnes ock en
mindre ägovidd, som torde hafva tillhört nämnda kapell
och kallas "Kappelslägdan".

Ännu i dag fortlefver sägnen om detta gudshuset i
Oringen på folkets läppar. — Några lämningar efter
ett sådant hafva emellertid icke påträffats.

*

</chapter>
<chapter name="Gammelkyrkan.">

<h2>Gammelkyrkan.</h2>

<img c id="2404"></img>

Gammelkyrkan är det äldsta minnesmärket i
församlingen af forna tiders kristna tro och kultur och måste
hos oss väcka känslor af vördnad vid tanken på hvad
18 åboar i Högsjö och Hemsö en gång för flera
århundraden sedan förmått att utföra.

Ingen, som ser den gamla kyrkan, kan undgå att
göra sig dessa frågor: "när byggdes hon?" "hur
gammal kan hon vara månne?" "hur var det då i Högsjö?"

Några bestämda svar kunna icke gifvas på dessa
frågor. Men gammal är kyrkan, förmodligen byggd
på 12- eller 13-hundratalet.

En underlig, vördnadsbjudande känsla tränger sig
ock på den besökande vid inträdet i detta gamla 


tempel, där förfäderna samlats i så många århundraden
för att hvar på sitt vis, allt efter tidsålderns olika
åskådningar, möta Gud.

Och Högsjöborna älska också sin "gammelkyrka", där
de gärna samlas i vackra sommaraftnar omkring samma
gamla, dock ständigt nya evangelium, som förkunnats
för deras fäder och som aldrig förlorar sin underbara,
tilldragande kraft att stilla människosjälens längtan och
fylla dess behof af nåd och tröst när och hvar det än
förkunnas.

Underbart vackert är hennes läge. Huru än den
mänskliga uppfattningen af tingen växlat under
seklernas lopp, ett är dock visst, att förr som nu funnos så
många likartade känslor i människornas hjärtan. De
höjder, som du, min läsare, ser där du står på
backkrönet vid gammelkyrkan, de funnos ock fordom, och
Högsjö lika täcka som storslagna natur med sina
blånande, i fjärran förtonande bergkammar, de stundom
ljusa och stundom mörka skiftningarne, som draga fram
öfver Mörtsjön eller Husesjöns lekande böljor, allt detta
kunde också fylla de gamles sinnen med beundran
öfver Guds storhet och allmakt.

Skulle vi våga antaga att gammelkyrkan var uppförd
vid tiden för Ärkebiskop Nikolaus' från Upsala
visitation i denna ort på 1290-talet?

Omöjligt är det ingalunda.

Vid denna tid var orten förvisso kristnad — efter
den tidens begrepp. Socknar hade bildats och
befolkningen tillhörde den kristna kyrkan, som i allt Sveriges
land stod under den romerske påfvens makt och, hvad
Nordlanden angår, under Upsalabiskoparnes lydno.
Dessa myndige prelater torde ock med intresse hafva
följt den kyrkliga utvecklingens gång häruppe i vår
nord och med ej mindre intresse indrifvit skatter till
sig själfva, till påfvarne, kyrkobyggnader och andra
dylika ändamål.

I Febr. 1314 lofvade ångermanlänningarne att årligen
vid Kuta vårting betala S:t Olofs-gärden till Upsala
domkyrka.

Biskopsvisitationer voro icke så sällsynta som man
skulle kunnat tro med hänsyn till det långa afståndet
mellan Upsala och Nordlanden. Enligt 1303 års
konvention skulle i de församlingar, som biskopen besökte,
hvarje bonde till honom erlägga 1 fjärding korn och 1
höbörda. Folkets offervillighet togs ock flitigt i
anspråk. I ett bref till Upsala Domkapitel uttalar påfven
Innocentius III ett tack till folket därför, men från
påfven Honorius III kommo sedermera kraftiga förmaningar
att ordentligt inbetala fordrade skatter.

Om korstågshjälp för det Heliga Landets befrielse från
saracenerna predikade prästerna i kyrkorna åren 1223,
1256, 1263 och 1265. Redan förut hade folket gjort
uppoffringar för korståg mot Esterna. Att Högsjöborna
äfven fingo offra för sådana ändamål lider intet tvifvel.

*

Såsom det nästan öfverallt finnes sägner om
"<i>underliga mirakler</i>", som inträffat fordom vid kyrkors
byggande, så äro ock sådana gängse här. När
Högsjöborna (och Hemsöborna, som då hörde till Högsjö
socken) skulle bygga sin kyrka, ett drygt arbete för
tillsammans 18 åboar, så visade sig "den lede
djäfvulen" i allehanda styggeliga skepnader under mörka
midnattstimmar i kyrkans närhet, och i sitt sällskap
hade han skränande gastar och hväsande troll för att
hindra byggandet af ett hus åt Herren Krist. Sägner
härom kunna ännu berättas vid kvällsbrasan i
allmogehemmen. Hur var inte den "lede fanen" framme och
förstörde kyrkklockan, som sänktes i Husesjön, då hon
skulle fraktas till kyrkan från Huse, där hon blifvit
gjuten! Och ännu i dag finnas de, som tro, att
kyrkklockan ligger på Husesjöns botten, och att hon en
gång för flera hundra år sedan var nära att bli
upptagen igen. Sedan man, så berättas det, efter ifrigt
sökande fått reda på var klockan låg på sjöbotten hade
det lyckats att draga upp henne öfver vattenbrynet. Det
var strängeligen tillsagdt, att ingen under arbetet härmed
fick yttra ett enda ord eller gifva något ljud ifrån sig.
Det var ju bra mycket begärdt, helst som det stod en
mängd kvinnfolk på stranden, som nyfiket tittade på.
När så klockan halats upp i vattenbrynet hade en käring
fått syn på en tupp inne i klockan. Förfärad häröfver
hade hon börjat "gorma" och skrika något om "den
lede fanen" och klockan sjönk åter i djupet. Och där
ligger hon ännu! Och de finnas nog än, som tro det.

*

</chapter>
<chapter name="Prästerna under katolska tiden.">

<h2>Prästerna under katolska tiden.</h2>

Prästernas bildningsnivå var under kyrkans första
tider mycket låg. Böcker voro före reformationen
mycket sällsynta, och de fattiga prästerna kunde ju utan
sådana ej skaffa sig kunskaper. Deras bokliga lärdom
inskränkte sig vanligast till att med nödtorftig färdighet
kunna läsa sitt "missale". De hade ock någon
kännedom om kyrkliga stadgar samt vissa mötens beslut.
Skrifkunniga voro de dock, ty de synas hafva varit
mycket anlitade vid uppsättande af köpe- och
rättshandlingar. I Upsala katedralskola hade de vanligtvis
fått sin utbildning. En efter dåtida begrepp djupare
teologisk utbildning måste inhämtas vid utländska
universitet.

I kyrkorna fanns sällan en bibel, blott en
evangeliibok. Heliga böcker funnos, hvarom uttrycket "svuro
å bok", som understundom förekommer i
rättegångshandlingar, vittnar.

Det tillkom biskopen att pröfva om en ung man var
lämplig för prästämbetet, och om befordringen drog
Upsala Domkapitel eller ärkebiskopen sedan försorg.

År 1297 utfärdade Biskop Alleson i Upsala vissa
kyrkostadgar för Upsala Stift, dit Ångermanland hörde.
Enligt dessa stadgar skulle hvarje präst åt sig utse en
biktfader, han fick ej bikta någon från en annan
församling, han måste upprätta förteckning öfver kyrkans
egendom, men ej afyttra något däraf, han skulle
bestämma om arbete på vissa söndagar och högtidsdagar
fick medgifvas jordens brukare samt tillse, att sön- och
helgdagar högtidlighöllos och att i hvarje kyrka skulle
finnas en sten, så stor att på densamma "hostian"
(nattvardsbrödet) och kalken kunde rymmas samt att
ingen utan tillstånd fick skrifva böcker eller förfärdiga
prydnader till kyrkan.

Hvad kyrkliga förrättningar angår, ålåg det prästen att
tillse, att barnen så snart som möjligt efter födelsen blefvo
döpta. Detta af flera skäl. Dels ville man förekomma
den gamla hedniska frestelsen att "utsätta" barnet, dels
ville man, att barnet icke skulle, om dess lifstid blefve
kort, dö som en hedning och därför läggas i ovigd
jord norr om kyrkan, som var "hednasidan", ty åt den
sidan skulle ju, enligt folktron, kyrkan ramla på
domedag. Barndopet skulle ske i kyrkan, utanför hvars dörr
en "primsigning" först skulle ske, ty utan denna fick
barnet ej bäras in i helgedomen. Denna
"primsigning" gick så till, att prästen blåste tre gånger på den
lilla hedningen och sade: "far ut du orene ande!"
Därefter lade han ett saltkorn i barnets mun och
"korstecknade" det för att skydda det för hedniska makter.
Att modern lagt en järnbit eller annat skyddsmedel i
lindan för att värna det för satans makt, var ej
ovanligt. De, som vid barnets dop voro faddrar, ansågos
genom sin delaktighet i barnets andefödelse komma i
så nära släktskap, att de ej fingo ingå äktenskap med
hvarandra.

Prästerna hade ock att motarbeta månggifte, som på
den tiden någongång kunde förekomma, men som var
strängt förbjudet genom ett påfvebref från 1100-talet.

Genom införandet af "fastedagar" sökte kyrkan
hämma omåttligheten i mat och dryck, och genom förbud
att ständigt bära vapen hindrades i någon mån
våldsamheter. När någon låg sjuk skulle prästen "husla"
honom, d. v. s. meddela den sjuke nattvarden i
hemmet. Då den sjuke bekänt sina synder fick han "oling"
d. v. s. "den sista smörjelsen" med olja på ögon, öron,
näsa, mun, händer och fötter under bön om förlåtelse
för alla synder. För en död skulle prästen hålla
likvaka 1—3 nätter. Det var mycket noga med, att den
döde lades i grafven i riktning öster-väster för att vid
sin uppståndelse kunna skåda Kristus, som kommer
österifrån till domen.

Kyrkans öfverhufvud, påfven i Rom, var en sträng
förmyndare. Å Guds vägnar, fordrade han, att alla
furstar och folk skulle blindt lyda honom. Den, som
trotsade hans bud, blef bannlyst, och "ve" den, som
blef det. Ej blott enskilda personer utan hela riken
kunde bannlysas och denna straffdom kunde ock drabba
mäktige kejsare och kungar. Så stor var Roms makt.
Hvari detta straff bestod, må här angifvas blott något
litet. Prästen fick ej döpa den bannlystes barn, ej ge
honom nattvarden, ej begrafva hans döda kropp. Ingen
fick härbärgera honom, ingen fick ge honom mat eller
dryck; den bannlyste var förbannad i lifvet och i döden
och ansågs evigt förtappad. Och då en hel landsända
bannlystes stängdes alla kyrkor, inga mässor, som kunde
befria de aflidna att genomgå skärseldens alla plågor,
fingo hållas m. m. Som synes, var det en
fruktansvärd makt kyrkan hade öfver människorna på den tiden.
Helt säkert var det ej heller någon, som i dessa
landsändar vågade utsätta sig för ett dylikt straff.

Vi kunna i våra dagar förvånas öfver, att sådana
förhållanden någonsin ägt rum, men låtom oss aldrig
glömma, att den tidens människor voro barn af sin tid och
därföre må vi icke döma dem eller deras präster, af
hvilka helt visst många voro allvarligt hängifna sin Gud
i enlighet med de bristfulla begrepp de hade i
religiösa ting. Visst är dock, att det var genom prästerna
som folket förts från hedendomens styggelser till de
andliga förmåner, som kristendomen, om ock mycket
missförstådd, i alla afseenden medfört.

Såsom ett minne från dessa gamla tider med sina
för oss alldeles ofattbara förhållanden står för oss
"gammelkyrkan", inom hvars trånga murar under
århundraden katolska präster förrättade mässor för både
lefvande och döda och svängde sina rökelsekar, hvars doft
fyllde det lilla templet, i hvars trånga bänkar sutto
fromma, enfaldiga Högsjöbor, som ingenting fattade af
latinska böner och en för dem obegriplig ritual.



Gammelkyrkan skulle, om dess väggar kunde tala,
kunna tälja så mycket för oss om stora brytningstider
i vårt land, tider, som i mångt och mycket påminna
om våra dagar, då svensklynnets partistrider hotat att
fördärfva ett folk, som, såsom någon har sagt, "gjort
allt för sin undergång, men aldrig lyckats däri".

I många hjärtan utkämpades äfven i Högsjö bittra
strider under den tid, då den gamla läran med sina
påfviska funder måste vika för reformationen med sitt
fria evangelium och då Maria- och helgondyrkan fick
lämna rum för den Lutherska lärouppfattningen, byggd
på ett oförfalskadt gudsord.

Det är lätt att förstå, att reformationens införande
och de nya förhållandenas ordnande icke gick på en
gång. Den gamla katolska läran vek blott så
småningom för den nya, hvilket skedde egentligast
genom de nya lärare, som i församlingarne under
reformationstidehvarfvet ersatte de gamle, som aflidit. Några
större förändringar i ceremonierna vidtogos ej i början;
sådana skedde med försiktighet efterhand. Någon
opposition mot det nya kyrkoskicket har från dessa bygder
icke försports. Genom gamle Kung Göstas
oöfvervinnerliga kraft och beslutsamhet gick reformationsverket
lugnt och efterhand fullständigt framåt.

Men härmed hade okunnigheten och vidskepelsens
mörker dock ingalunda försvunnit. Endast
förutsättningarne till en större upplysning och en framåtgående
kultur, såväl social som andlig, voro vunna genom
reformationens införande.

*

</chapter>
<chapter name="Huru jordbruket bedrefs under medeltiden.">

<h2>Huru jordbruket bedrefs under medeltiden.</h2>

(Från omkring 1100—1550.)

De gamle Högsjöborna bodde dels i byar eller
"grannelag", dels på enstaka gårdar, på hvilka det stod ägaren
fritt att odla efter behag som han ville. I byalagen
återigen voro gårdarna byggda tätt tillsammans och
omkring hvarje by lågo åkrarne här och hvar emellan
skogsdungar, kärr och s. k. hagmarker. Den
omkringliggande skogen var gemensam för hela byalaget.

Det var icke då som nu, att vissa åkrar hörde till
den eller den gården, utan af hvarje åkerfält skulle
hvar gård hafva sin del. På så sätt fingo alla lika del
af de bättre eller sämre åkrarne. Bönderna i hvarje
by skötte jorden gemensamt, och alla skulle både så
och skörda på samma tid för att icke hindra hvarandra.

Huru besvärligt ett sådant gemensamhetsbruk skulle
vara, inses lätt, och att jordbruket därigenom aldrig
kunde gå framåt i utveckling, är ju klart. Af gamla
handlingar kan man ej finna, att några större
jordegendomar funnos i Ångermanland under ofvan angifna tid.

Af sädesslag, som odlades, var kornet det förnämsta.
Den tidens korn var sexradigt. Råg och äfven något
hafre torde hafva odlats, men ärter, rofvor, humla, lin och
hampa odlades allmänt. Således såddes på den tiden
detsamma som nu med undantag af foderväxter och
potatis, hvars odling först på 1760-talet fick någon
större spridning i Sverige genom från pommerska kriget
återvändande svenskar, som i Tyskland lärt sig sätta
värde på denna växt och därifrån hemförde sättpotatis.

Kornet, ursprungligen det enda sädesslaget, kallades
då "bjugg" och användes i stor mängd till öl. De
gamle måtte ha användt mycket öl. Humlen infördes
ursprungligen från utlandet i stor myckenhet, men för
att höja den inhemska odlingen stadgades i Kon.
Kristoffers lag, att hvarje bonde eller landtbo skulle
anlägga en humlegård på 40 stänger.

Ursprungligen besåddes samma åker med vårsäd år
efter år, och "träda" förekom ej, men odlingen af
höstråg gjorde sedermera ett annat brukningssätt
nödvändigt. Så uppkom tvåskiftesbruk.

Hvad åkerbruksredskapen angår voro dessa vid
medeltidens början ytterst enkla, men vid dess slut hade
de nått en jämförelsevis hög utveckling. Åkern
bearbetades med årder eller plog, som hade både rist, bill
och styre: det sistnämnda kallades "handvite".
Harfvarne hade träpinnar, någongång järnpinnar.

Vid skörden användes blott mindre handskäror. Säden
bands i "nekar" (kärfvar), som sattes i skylar. Nekar
och skylar måste vara af alldeles samma storlek, ty
sedan skylarne voro uppsatta i rader på åkern skulle
hvar tionde rad undantagas för att lämnas till kyrkan,
prästerna och de fattiga. Därefter forslades det öfriga
in i ladorna.

Att linodling för väfnader redan under 1100-talet
varit gängse i dessa bygder framgår bland annat däraf,
att Ärkebiskop Petrus i Upsala (1187—1197) under
tjänsteresor till de nordligaste delarne af stiftet, som
sträckte sig norrut ända till Uleå älf, anvisade åt
kanikerna vid Upsala domkyrka — förutom andra inkomster
— 100 alnar lärft att utgå det år någon af dem besökte
Hälsingland, hvarmed menades icke blott den provins
vi nu kalla Hälsingland, utan hela Norrland med
undantag af Jämtland och Härjedalen, som då tillhörde
Norge.

I trettonde århundradet voro lärftslakan och
handdukar ingalunda ovanliga, och arbetsfliten hos de
nordiska kvinnorna berömdes mycket af Olaus Magnus i
hans historia: "De gentibus septentrionalibus".

*

</chapter>
<chapter name="Ur Hjälpskatteboken för år 1535.">

<h2>Ur Hjälpskatteboken för år 1535.</h2>

Enligt denna den sannolikt äldsta till vår tid
bevarade skattelängd från Högsjö angifves namnen på de
åbor, som då innehade nedanstående åboställen i
<table l>
<td 4 c><b>Hössjö Sokne.</b>
<td>Hans      <td>j <td>Aabor     <td>(Åbord)
<td>Anders    <td>j <td>Walangher <td>(Wålånger)
<td>Hössyö Landbo <td><tab><td>   <td>(Hundsjö)
<td>Synell
<td>Peder
<td>Haakon   <td>j <td>Skogh      <td>(Skog)
<td>Anders   <td>j <td>Vthansjö   <td>(Utansjö)
<td>Jan      <td>j <td>Nordhensjö <td>(Nordansjö)
<td>Staffan  <td>j <td>Westensiö  <td>(Westansjö)
<td>Olaff
<td>Raffel   <td>j <td>Becklandh  <td>(Bäckland)
<td>Hyndryck
<td>Olaff    <td>j <td>Byij
<td>Jon      <td>j <td>Kerreby    <td>(Kärrby)
<td>Peder    <td>j <td>Gyndhe     <td>(Jude)
<td>Jacob    <td>j <td>Bölet      <td>(Bölen)
<td>Eryck
<td>Jon
<td>Peder    <td>j <td>Wessby     <td>(Westby)
<td>Hyndryck
<td>Peder    <td>j <td>Ramvyck    <td>(Ramvik)
<td>Olaff    <td>j <td>Dalla      <td>(Dal)
<td>Gulle    <td>j <td>Össby      <td>(Östby)
<td><tab>
<td 4><tab><tab>Efter 1542 nämnas äfven
<td 4>Åsby — Ås 2 (1547) Ås.
<td 4>Flöde.
<td 4><tab><tab>Efter 1547 nämnes
<td 4>Methsål (Mörtsal) och Skuru.
</table>

<h3>Skatte-Bokenn aff Ångermanne Land pro anno 1550.</h3>

Item wdij Ångermanneland wttgörs ärlige Skatten
epter Sielandz tall / Jorde tall och Man tall. Och är
wdij itt Sieland såå mykenn jord som mann kann så
enn tunna Rogh eller korn wdij och skattes aff hwart
Sieland skatte penningar en ortigh Hestestand-peningar
2 peningar. Tesligest skattes årliga aff hwar bonde /
som sittiandes är / then sielff håller Dwk och Disk
arbetis peningar en ortigh.

(Obs.! Myntet vid denna tid räknades i <i>mark, öre, ohrtig</i> och
<i>penning</i>. 1 mark (= 95 öre nuvarande mynt) = 8 öre; 1 öre =
3 örtugor; 1 örtug = 8 penningar. Utg. anm.)

<table l>
<td 7 c><b>Hössjö Sokne.</b>
<td>Vesbij <td>(Vestby) <td r>28 <td><td>Sieland <td>— <td>Oluff Finne, Nils Olsonn.
<td>Bölett <td>(Bölen) <td r>29 <td><td c>„ <td>— <td>Erik Jonsonn, Jon Fallsonn, <br>Jop Nilsonn.
<td>Ramvijk <td>(Ramvik) <td r>28 <td><td c>„ <td>— <td>Lasse Olsonn, Per Eskilsonn, <br>Klaus Eskilsonn.
<td>Ostbij <td>(Östby) <td r>25 <td>1/2 <td c>„ <td>— <td>Galle Larssonn, Erik Larsonn.
<td>Vestensiö <td>(Vestansjö) <td r>13 <td><td c>„ <td>— <td>Ödesby
<td>Hössiö <td>(Hundsjö) <td r>6 <td><td c>„ <td>— <td>Ödesby,
<td>Beckland <td>(Bäckland) <td r>21 <td><td c>„ <td>— <td>Sven Olsonn, Oluff Olsonn.
<td>Byij <td>(By) <td r>14 <td><td c>„ <td>— <td>Erik Hindersonn, Per Rawalssonn, <br>Per Jopsonn.
<td>Fladem <td>(Flattom) <td r>11 <td><td>Sieland <td>— <td>Ödesby.
<td>Ååss <td>(Ås) <td r>11 <td><td c>„ <td>— <td>Ödesby.
<td>Nääs <td>(Näs) <td r>10 <td>1/2 <td c>„ <td>— <td>Erik Staffanson.
<td>Flöde <td>(Flöde) <td r>9 <td>1/2 <td c>„ <td>— <td>Per Jonsonn, Oluff Falsonn.
<td>Kerneb <td>(Kärrby) <td r>12 <td>1/2 <td c>„ <td>— <td>Jonn Olsonn.
<td>Bodum <td>(Boda) <td r>6 <td><td c>„ <td>— <td>Ödesby — i äng under Kerneb.
<td>Gijude <td>(Jude) <td r>11 <td><td c>„ <td>— <td>Ödesby.
<td>Vlånger <td>(Vålånger) <td r>39 <td><td c>„ <td>— <td>Anders Svensonn Siwr Olsonn, <br>Per Andersonn, Olaf Personn, <br>Peer Larsonn.
<td>Skogh <td>(Skog) <td r>18 <td><td c>„ <td>— <td>Hakon Personn.
<td>Vtansjö <td>(Utansjö) <td r>20 <td><td c>„ <td>— <td>Siwrd Esbjörnsonn, Påwel Andersonn, <br>Lasse Åswidsonn, Philpus Jonsonn.
<td>Dale <td>(Dal) <td r>9 <td>1/2 <td c>„ <td>— <td>Ödesby.
<td>Obole <td>(Åbord) <td r>25 <td><td c>„ <td>— <td>Nils Jopsonn.
<td>Mörthsall <td>(Mörtsal) <td r>21 <td>1/2 <td c>„ <td>— <td>Erik Nilsonn.
<td>Vededh <td>(Veda) <td r>19 <td><td c>„ <td>— <td>Per Nilsonn.
<td>Nordansiö <td>(Nordansjö) <td r>12 <td><td c>„ <td>— <td>Jonn Björsonn.
<td>Röödh <td>(Rö) <td r>5 <td><td c>„ <td>— <td>Pedher Larsonn.
<td>Kalffnenäs <td>Önn <td r>1 <td>1/2 <td c>„ <td 2>(vid Ramvik).
</table>


<h3>Skattelängd af Fiske i Högsjö 1569.</h3>

Ur gamla handlingar torde följande skattelängd vara
af intresse. Af laxfångsten skulle Kungl. Maj:t hafva
en tredjedel. Sålunda bedrefs fisket i

<table l>
<td><tab><tab><tab><tab><td 3><b>Hösziö.</b>
<td 4>Widh Weedha med 1 stakanätt:
<td><td>skattelax <td>9 £sp., <td>9 mkr (marker),
<td><td>tiendelax <td>2  „    <td>2  „
<td 4>Widh Åbordz fårehäll med 1 stakanätt:
<td><td>skattelax <td>5 £sp., <td>17 mkr,
<td><td>tiende    <td>1  „    <td>6  „
<td 4>Widh Hästehufvett med 1 stakanätt:
<td><td>skattelax <td>1 £sp., <td>16 mkr,
<td><td>tiendelax <td>        <td>8  „
<td 4>Widh Åbord med 1 stakanätt:
<td><td>skattelax <td>4 £sp., <td>9 mkr,
<td><td>tiende    <td>1  „    <td>6  „
</table>


Widh Ramnö, Roothan, Lilleroothan, Walånger, Abord,
haffstod, Dalznäs, Nordanö och Rebhesand är intet
bekommit pro anno 69.

Ålfiske uti Mörtsale-åånn med 1 ålhus: Saltål 4 1/2 £sp.

Treskefisken (= insjöfisken).

Korsjötresk, näffsjötresk, flödesjötresk, skogztresk,
mörthesjötresk, Hansjötresk brukas med en not af Erick
i Westansjö och Per Staffans ibid. geddor 3 mkr.

Ramsjötresk, giudetresk, Habbesjötresk med en not
af påll i By och Michill i Åå geddor 3 mkr.

Widh Skällesiö, Nooresiö, Diupsiö och
Beckelandztresker, är intet bekommit pro anno 69.

Uti Angermanneånen brukas medh thesse efterskerfne
voner:
<table>
<td>Wid <td>Rödh     <td>1 <td>bonde <td>medh <td>1 <td>not <td>abora <td>1 <td>mkr,
<td c>„ <td>Vthansjö <td>3 <td c>„   <td c>„  <td>1 <td c>„ <td>gedda <td>4 <td c>„
<td c>„ <td>Nordanö  <td>1 <td c>„   <td c>„  <td>1 <td c>„ <td c>„   <td>2 <td c>„
<td c>„ <td>Åbordh   <td>1 <td c>„   <td c>„  <td>1 <td c>„ <td c>„   <td>2 <td c>„
<td c>„ <td>Ramvick  <td>2 <td c>„   <td c>„  <td>1 <td c>„ <td>abora <td>2 <td c>„
<td c>„ <td>Ösby     <td>1 <td c>„   <td c>„  <td>1 <td c>„ <td c>„   <td>1 <td c>„
</table>

Widh Valånger, Mörtzall och Wäsbyn är intet bekommit pro anno 69.
		
		
Af fångsten fick kronan "hvar femte fisk".
Socknen fiskade strömming med 18 båtar och erlade
9 tunnor tullströmning.

*

</chapter>
<chapter name="Trätoägan i Flattom.">

<h2>Trätoägan i Flattom.</h2>

Vid den tiden då påfvedömet höll sina sista mässor
i gammelkyrkan och rökelsekaret ej längre skulle
svängas framför "den heliga jungfruns" groft utskurna bild
i det lilla templet vid skogskrönet emellan Mörtsjön och
Husesjön fanns en skattebonde i By, som hette Bengt.
Invid hans gård låg en vidsträckt och flack betesäng,
som kallades "Flatan", och där fanns en stensättning
på marken, som bar vittne om, att platsen sen långt
förflutna tider varit bebyggd och odlad, men vid tiden
för vår skildring hade den gått i "ödemål", förmodligen
genom digerdödens härjningar.

Bengt och hans son, Jörnes, sägas hafva brutit upp
denna äga från åldrig rot och stubbe. Deras idoga
arbete skulle naturligtvis beskattas af landets fogde,
som en dag tog med sig 12 edsvurne män för att
värdera och beskatta Bengt för hans uppodlade jord. De
funno då, att bonden på Flatan kunde utså 11 tunnor
spannmål efter den tidens tunnmått, och fogden skref
i sin bok, att "Bengt i Byn skattar för ellova sädesland
på Flatan" eller, som det ock skrefs, "Fladem".

Vi finna här den naturliga anledningen till ordet
"sädesland", som sedermera skrefs "seland". Jordskatten
bestämdes efter den vidd, som åtgick för utsäde af ett
visst mått säd, och de gamle syntes hafva klarare för
sig huru stor areal ett seland omfattade än vi i vår tid.

Fejd och örlig rådde i landet. Bengt i Byij (By)
fick som andra uppbåd att gå ut i krig. Antingen
måste han själf draga ut i härnad eller och lega knekt
i sitt ställe. En sådan fick han också, men på det
vilkor, att knekten skulle få tre af de elfva selanden
på Flatan såsom knekttorp.

Knekten drog ut i kriget, men kom aldrig åter. Han
stupade. Änkan satt på torpet, blef gammal och
skröplig. Då hon kände döden nalkas blef hon orolig för
sin själ och för att kunna få syndaförlåtelse och
undkomma skärseldens fasor testamenterade hon de tre
selanden jord till prästen i Högsjö, som skulle bedja
för hennes själ. —

Bengt blef härigenom beröfvad sina tre seland, men
fick alltid erlägga full skatt för dem. Mot sådan "olag"
hade han ingen rätt att vänta. I sinom tid gick han
till sina fäder. Så trädde Bengts son, Jörnes, i sin
faders ställe som åbo på hemmanet. I många år
harmades han över förlusten af de tre selanden till dess han,
gammal vorden, lade en tung matsäck på ryggen och
vandrade genom okända trakter och folk till tings.
Tiden gick med många år och Jörnes hördes ej af.
Man trodde, att han var död. Men han kom dock
åter, såsom krönikan säger "hopskriden med böjd arm
och utfallen på alla vis".

Som det torde vara af intresse att se det kungl.
brefvet, som Bengt hade med sig i den tomma väskan
för 350 år sedan, så återgifves det här efter en afskrift,
gjord 1773. Det ursprungliga stafsättet från 1575 är
dock förändradt till det stafsätt, som användes i senare
delen af 1700-talet.

I den för öfrigt tomma väskan hade han med sig
brefvet i afskrift från konung Johan III till fogden Hans
Andersson. Det kungl. brefvet är dateradt den 9
Februari 1575 och finnes ännu i riksarkivet. Det lyder,
som följer:

<tab><b>Konung Johan III:s bref.</b>

»Johan then tredje etc. Skal du veta Hans Andersson, att
thenne brefvisare, Vår undersåte Jöns Svensson i Byn uti Högsiö
sochn, hafver i underdånighet låtit gifva tillkjänna, att hans
framledne fader skal hafva uptaget trij sädesland jord uti en by
benämnd Flatom, hvilcken uti förtiden var gifven till kyrckan, och
uti någre åhr legat öde och obrukadt, hvilcken jord prästen der i
sochn vill honom undangå; theröfver han sig mycket besvärar.
Och efter han säger sig icke kunna blifva besuten på det hemman
i Byn, med mindre än han får bruka the ägor i förberörde Flatom
sig till hjelp; derföre hafver han ödmjukeligen begjärat Vår nådige
efterlåtelse, att han samma trij sädesland jord beholla måtte; så
aldenstund hans fader hafver af öde uptagit och brukat samma
ägor, ock Vi förnimme, att han thesförutan icke kan behjelpa sig
med the ägor, som lyda under hemmanet; therföre kunne Vi väl
lida, att han förberörde ägor i Flatom må njuta och beholla, som hans
fader them tillförene brukat hafver, dock så, att han deraf skal
vara förplicktad att gjöra alla utskylder och rättigheter. Tu skal
förthenskull så beställa, att honom icke skjer häremot något
hinder eller förfång. Ther rätta tig efter. Datum Stochholm then 9
februari åhr 75.

<tab><tab><tab><tab><tab>JOHANNES."

(Efter bestyrkt afskrift i akten till K. M:ts bref den 15 febr.
1773, Bil. nr. 4 Riksark.)

Den fattige kaplanen i Högsjö fick ingen glädje af
denna till prästen testamenterade jord, som med rätta
blef kallad "trätoägan". Den fick med tiden alldeles
förfalla, ty "der sattes hvarken stock i hus eller sten i
hage". Jorden blef "husarm och ödegången". De "trij
sädeslanden" kommo åter "under rot och stubbe" och
löfskogen, unggranen, hvitmossan och kattfoten växte
snart ostördt.

Sedan 100 år hade gått och Jörnes för länge sedan
jordats "sunnangårds" om gammelkyrkan begynte
striden ånyo om trätoägan, men allt detta kan ju inte
beskrifvas i denna bok, ty då tar den aldrig slut. Men
så mycket kan jag säga, att "trätoägan" och processer
därom spökat genom seklerna, och det sista jag känner
om den är Svea Hofrätts utslag i målet den 9 Februari
1883. Kanske rätten till trätoägan blir lika svår att
utreda som rätten till "Lambertska arfvet"!

*

</chapter>
<chapter name="Om häxväsende och vidskepelse.">

<h2>Om häxväsende och vidskepelse.</h2>

Om Dominus Nicolaus Jonæ, som var komminister i
Högsjö under tiden 1660—1689 förmäler krönikan "att
han såväl som andra prästmän hade mycket att göra
under det högst beklagliga trolldomsväsendet till
sanningens utletande af dessa djäfvulens verktyg, hvarför
såväl härför som för mycket annat han blef kyrkoherde
i Resele".

Rörande häxväsendets uppkomst och grasserande
under den ofvan anförda tiden äro meningarne ytterst
delade, men otvifvelaktigt är, att denna sjukliga farsot
varit grundad på en af okunnighet och fanatism
gynnad sjuklig religiös upphetsning, ett slags djäfvulsmani,
hvartill möjligen bidragit gamla sägner om nattliga
sammankomster af de mot kristendomens införande
motvillige hedningarne.

Tron på häxväsendet vann emellertid många tusen
anhängare i hela Europa. I Sverige hemsökte denna
trolldomsfeber isynnerhet aflägsnare bergs- och
skogstrakter, där befolkningen med sitt säregna skaplynne
visat sig vara mest tillgängligt för hvarjehanda
inbillningar rörande öfvernaturliga ting.

Under konung Karl XI:s regering vann tron på
trolldoms- och häxväsende ett förfärande insteg bland vårt
folk. De vidskepliga föreställningarne utgjorde rent af
en farsot. Myndigheterna sökte på allt sätt hindra deras
utbredande, och de mest hårresande grymma straff,
såsom att lefvande brännas å båle m. m. användes för att
hämma eländet, som ju mer det bestraffades, desto mer
tilltog.

På de mest ovederhäftiga angifvelser och vittnesmål
till och med af barn kallades kvinnor till tinget och
dömdes till stegel, hjul och bål. Under dessa
häxprocessernas tid hafva enligt uppgifter af häfdatecknare
icke mindre än 71 för trolldom anklagade kvinnor
afrättats i Ångermanland på den korta tiden af endast 2
månader. En sägen vet berätta, att 7 s. k. häxor
blifvit brända i Högsjö nordväst om gammelkyrkan,
men därpå saknas tillräckliga bevis. För ett tjugutal
år sedan hittades dock vid en tillfällig gräfning norr
om kyrkan några brända människoben. I en gammal
handling har ock angifvits, att en piga, Sara i Veda,
fick löfte att efter afrättningen ligga i vigd jord, om
hon ville bekänna sin trolldom vid Kongliga
Commissionsrätten.

Den 19 December 1669 utfärdade regeringen bref
till samtliga biskoparne i landet med befallning om att
i kyrkorna låta "anropa Gud om bistånd mot djäfvulen".
Trolldomskommissioner bildades på flere ställen i vårt
land — men icke ens dess upplyste och lagfarne
ledamöter gingo fria för besök af djäfvulen, enligt hvad i
en till konung Karl XI inlämnad berättelse meddelas.
Så skulle, enligt den till konungen inlämnade
skrifvelsen, den lärde Professor C. Lundius och Assessor A.
Stiernhöök under det de sutto i en sådan
kommission i anledning af "Satans öfverklagade grassationer"
själfva hafva sett djäfvulen i synbar skepnad. Assessor
Stiernhöök uppsatte också själf en berättelse därom till
konungen och professor Lundius bekräftade dess
sanningsenlighet med ed.

I Hernösand fanns på den tiden en lektor, J.
Eurenius, som 1676 inlämnade till Trolldomscommissionen
en berättelse om, huru han själf blifvit bortförd till
Blåkulla.

Och huru stark denna trolldomstro var rotfästad
ibland både bildade och obildade framgår tydligast
däraf, att Stockholms Consistorium den 13 Mars 1676
afgaf ett utlåtande, hvari "ej allenast barnens förande
utan ock de angifnes pakt och förbund med den orena
anden förklarades för ostridliga sanningar".



Om Högsjö sockens gamla kyrkoböcker icke blifvit
uppbrända af ryssarne 1721, så torde åtskilligt härom
kunnat klargöras hvad Högsjö beträffar, men som nu
fortlefver endast såsom muntliga traditioner, som gå
släktled efter släktled från far till son.

En sådan sägen skall jag emellertid skildra. Jag
hörde den en gång för flere år sedan af en gammal
numera afliden vän i Kärrby, då vi en kulen höstkväll
sutto framför brasan i hans kammare och språkade om
gångna tider.

"En häxa skulle", så berättade han, "brännas här i
Högsjö. Hon hade under sin hufva, som begagnades på
den tiden, en orm, som var alldeles röd. Den stackars 
människan blef ställd på bålet, som antändes, men det
ville icke brinna. Gång på gång sökte man få bålet i
brand, men det gick ej. Så undersöktes både bålet
och kvinnan. Man fann då under hennes hufva en
vederstyggligt ful, röd orm. Sedan ormen, för hvilken
de kringstående nyfikna hyste en förskräcklig fasa
blifvit bortpetad med en lång stör och ihjälslagen, tändes
bålet ånyo. Nu brann det, och den arma varelsen
brändes under hjärtskärande ångestrop."

Det var tyst i kammaren under den gamles berättelse,
som åhördes af gårdsfolket. De hade nog hört den
berättelsen förr, men den var ständigt lika gärna hörd
om och om igen. Ingen tviflade på dess
sannfärdighet.

<tab>

Först år 1779 afskaffades dödsstraffet för trolldom.

*

<i>Vidskepelse och vantro</i> från en gången tid torde väl
i vår upplysta tid hafva försvunnit, torde någon vilja
påstå. Men härpå måste jag svara: nej, ännu finnes
ej så litet kvar, i synnerhet i det nordliga Sverige,
Högsjö icke undantaget.

Mer än en gång har jag under min 30-åriga
tjänstgöring i församlingen påträffat i allt öfrigt klart tänkande

personer, som icke kunnat frigöra sig från de
underligaste vidskepliga föreställningar och i lönndom sökt
hjälp i ett eller annat afseende hos sådane, som
föregifvit sig att med hemliga och osynliga makters bistånd
kunna bota sjuka, återställa stulet gods m. m., m. m.

Nog skulle jag kunna tala om ett och annat om den
tilltro ej så få af mina kära Högsjöbor hade till en viss
"klok gubbe" i Sela, och huru han ansågs genom att
"läsa öfver" brännvin och andra undergörande medel
kunna bota både folk och fä från sjukdomar, "ställa
blod" eller upptäcka dem, som varit nog ogudaktiga
att "modstjäla" både människor och djur. Ännu torde
tron på "jorddragningen" (att låta ett spädt barn dragas
genom ett jordhål under roten af något träd för att
befrias från den eller den sjukdomen) icke vara
alldeles utdöd.

Man talade naturligtvis icke gärna med mig om
sådant, men jag tog väl reda därpå dels för att varna
för dylik vidskepelse och dels af intresse för att studera
folkets lif och åskådningssätt.

En liten fjäder i det lackade sigillet på en utfärdad
order kunde åstadkomma en otrolig snabbhet i
utförandet af den å ordern påbjudna handlingen. Blotta
underrättelsen om, att man ämnade vända sig till "en
klok" för att utröna hvem tjufven kunde vara, kunde
understundom komma den oärlige att återställa det
orättrådigt åtkomna.

"Kloka gubbar" och "kloka gummor" af större eller
mindre anseende för undergörande förmåga finnes nog
ännu här och hvar i trakterna. De hafva icke saknat
rådfrågande och hjälpsökande till och med bland
personer, som kunnat göra anspråk på en ej så ringa
bildningsgrad i öfrigt.

Den stigande upplysningen torde dock komma
benägenheten till dylik vantro att med tiden försvinna,
men så fort går det nog icke.

Bland vidskepliga föreställningar från en nära
liggande tid är den om:

<i>Mjölingspöket</i> (spöket efter ett mördadt barn).

Den, som kände den gamle, sedan mer än tjugu år
tillbaka aflidne, Erik Jacobsson i Kärrby, visste nog,
att han var en både modig och kraftig man och därtill
utrustad med sundt och klart förstånd.

Gärna skämtade han någon gång med sådana, som
trodde på något "osynligt".

Men så hände det en gång något, som gjorde, att
han ej ville skämta mer öfver dylika ting. Han skulle
nämligen vid ett tillfälle gå skogsvägen från Östby till
Kärrby. Vägen öfver skogsåsen var backig och mörk.
Under vandringen fick han höra ett underligt ljud under
fötterna, alldeles som ett barnskrik.

Plötsligt finner han sig kastad något på sidan om
vägen. Åter beträdde han gångstigen, men blef åter
kastad på sidan. Detta upprepades flera gånger.
Slutligen blef han alldeles förlamad af skräck, och först då
han kommit fram till bestämmelseorten upphörde skriket
och våldsamheten. Det var "mjölingspöket", som ställt
till allt detta. Han skämtade aldrig mer om det
osynliga.

Här några andra sägner:

<i>Elden och röddjäfvulen.</i> En inspektor på Utansjö
bruk hade träffat öfverenskommelse med en finne om
huggning af ved till kolmilor.

Sedan finnen fullgjort arbetet skulle veden uppmätas,
men man kunde ej enas om sättet för mätningen.
Inspektoren ville mäta öfverst på milan, der omkretsen
var smalast, men finnen påstod, att måttet skulle tagas
längre ned. Inspektoren mätte efter sitt tycke, och
finnen fick betalning i öfverensstämmelse därmed. Finnen,
som blef arg, lofvade att "elden och röddjäfvulen"
skulle komma öfver bruket.

Tiden gick och nästa sommar kom. En vacker dag
uppkom eld i bruksmagasinet. Allt släckningsarbete var
fåfängt. Midt under branden flög "röddjäfvulen", som
till utseendet liknade en stor eldkula, till en annan
byggnad och antände densamma. Båda husen brunno ned.
År 1772 härjade visserligen en stor eldsvåda i Utansjö,
men den brand, som här omtalas, var nog af långt 
senare datum. En gammal stångjärnssmed, Fernlund, som
var med vid brandtillfället och såg "eldkulan", har
berättat historien.

<i>Dödben.</i> Illasinnade och låga naturer vilja gärna
hämnas för förmenta oförrätter. Det var icke länge
sedan jag hörde omtalas, huru det spökade i en gård,
som låg nära kyrkan. Det var icke en gång, nej,
ständigt, isynnerhet nattetid, stördes gårdsfolket i nedre
våningen af den oroande vandring, som spöket företog
å öfre våningen. Man förklarade saken sålunda:
gårdens ägare hade öfverenskommit med en
byggnadsarbetare om ett visst pris för ett visst arbete. Af någon
anledning fann sig gårdsägaren föranlåten att draga af
något på det öfverenskomna ackordet. Den besvikne
hämtade då från kyrkogården en benknota af en död
människa och lade den en natt under huset. Och det
var den från kyrkogårdens frid oroade döde, som gick
igen och med sin irrande vandring i huset ständigt
störde dess innevånare.

<i>Vittror</i> äro troll, som mycket sysselsatt den
norrländska folktron. De förmenas kunna vara såväl goda och
hjälpsamma som ock onda och farliga andemakter.
Mycket skulle kunna skrifvas om den vidskepliga tron
på dessa andeväsen, som i folkfantasien uppträda både
i människo- och djurskepnad.

<i>Bjeran (baran, bäran)</i> är en annan skapelse af
folkfantasien, som uppgifvits se ut som ett nystan, hoprulladt
af 9 slags trasor, och fått lif genom 3 eller 9
bloddroppar ur tillverkarens vänstra lillfinger. Bjeran äges
vanligen af någon gammal käring, som med dess hjälp
drager till sig andras tillhörigheter.

<tab>

Mycket annat skulle kunna anföras ifråga om de
vidskepliga föreställningar, som mera förr än nu varit
rådande i orten, men det sagda må vara nog.

Den norrländska storslagna naturen är mer än något
annat i vårt land ägnad för mysticism och öfvertro. De
öde fjällvidderna, de på sina håll höga bergen, som
beskugga de ensamliggande gårdarne, de mörka skogarne,
de majestätiska floderna och djupt liggande insjöarne
samt vattendragen och icke minst gamla sägner, som
gått i arf från släktled till släktled — allt detta har
mångenstädes i det nordligare Sverige gjort lifvet
sagomättadt och sinnet böjdt för det öfvernaturliga. Jag
tvekar icke att påstå, att den norrländska befolkningen
också är af naturen mera religiöst anlagd än andra
svenskar.

*

</chapter>
<chapter name="Tidsmålningar.">

<h2>Tidsmålningar.</h2>

<h3>En biltog man.</h3>

På 1620-talet föddes i Ramvik Olaus Claudi, som
efter sin födelseby tog sig namnet Ram. Några
anteckningar om honom finnes icke, hvarför det är alldeles
okändt i hvilka lefnadsförhållanden han växte upp.

Olof Claudi (Claësson) Ram fick emellertid studera
och blef "Collega scholæ trivialis i Hernösand" samt
sedermera kaplan i Ragunda i Jämtland. — Därför att
han var född i Högsjö må i korthet hans historia såsom
en kulturbild här meddelas. Krönikeskrifvaren Tunæus
omförmäler, "att thenne mannen icke var af någon god
karaktär kan intygas af det, huru han illfundigt
praktiserade lägenheten ifrån sin oskyldige företrädare och
svärfader, men hans nedriga sinne blef för alla
uppenbart, då han under de norskes fientliga infall i landet
1677 genom hemlig brefvexling med them vågade
utöfva förräderi emot sitt eget fädernesland. Hvarföre
den rättfärdige Guden ock belönte honom med
tillbörligt straff således, att han måste enligt laga dom undergå
en våldsam död och halshuggning.

Ram blef ej allenast halshuggen utan ock steglad
med hufvudet på en påle och kroppen på ett hjul.
Fjorton bönder blefvo ock med halshuggne den 27 Maj
1678 — på en tisdag."

Krönikan tillägger: "Så lönar allmakten synd emot
det 4:de budet, som både den legde herden och hans
villfarande får hade i högsta mått öfverträdt".

Den olycklige mannen, Olaus Ram, var gift med en
dotter till kyrkoherde Hans Nicolai i Ragunda. För
att själf komma till det ämbete, som svärfadern 
innehade, försökte Ram att få sin svärfar afsatt och därföre
anmälde han honom för majestätsbrott, som Ram
grundade på "en liten friare utlåtande i ett bref till en vän".
Berg mistade också sin tjänst 1660.

Sedan Ram blifvit dömd att mista lifvet skyndade
hans hustru att begifva sig iväg till Stockholm för att
hos konung Carl XI utverka nåd för sin arme make.
Konungen var en sträng herre och särskildt mot
förrädare. Det har berättats<footnote>Efter "Döda fallet" af Per Hallström.</footnote>, att sedan den olyckliga hustrun
framställt sitt ärende till konungen, befallde han henne
att gå, men hon gick inte. Då hon förgäfves bestormat
honom med böner, reste hon sig upprätt och talade om
den själ, som konungen hade makt öfver en liten tid,
och om barnen, dem hon skulle svara för. "Jag skall
göra mitt", hade hon sagt och tillade därefter: "skall
jag nu lära barnen, att Gud gett nåden, och du, kung
Carl, du trampar den under dina stöflar." Konungen,
som icke var van vid så modiga ord, såg på henne och
svarade: "Gud har nog nåden, men Han vet bättre än
jag hvem Han ger den åt. Sträng är han också. Men
tag honom då!" Därefter underskref konungen
nådeansökan.

Öfverväldigad af rörelse bad hon konungen tillika
om, att det skulle göras allt för henne på skjutshållen.
"Såsom en kronans kurir måste jag fara och det vill
du väl låta mig få, efter det är din vilja jag utför."
Men då blef konungen vredgad och svarade: "du kan
din läxa illa, så prästfru du är. Nåden, den finns nog
för alla, men det hör sinnet till att ta upp den i sig.
Jag har gjort mitt, gör nu du ditt, visa hvad där är i
dig! Härifrån till Rödön på tio dagar, det blir din sak,
det hinner du också."

Och sedan hon tackat konungen för hans nåd,
stoppade hon papperet i barmen, sprang till härbärget, fick
en häst och gaf sig iväg norrut.

Det var en svår färd hon fick göra. Den myckna
nederbörden gjorde vägarne uppblötta och nästan ofarbara. 
Man ville inte släppa till hästarna på skjutshållen och
den fattiga prästfrun hade litet med penningar. Hon
fick lida alla förödmjukelser för att kunna komma fram.
Hvem ville hjälpa en förrädares hustru? Hvarje timme
var dyrbar. Skulle hon hinna fram i tid?

På tionde dagen, då domen skulle gå i
verkställighet, stod hon vid Rödöns färjsund. Mycket folk var
samladt på andra stranden, dit ock färjekarlen rott öfver
för att tillfredsställa sin nyfikenhet. Hon ropade efter
honom, svängde papperet i luften och skrek: "Här är
nåd, håll inne! Här är kungens ord, håll inne!"

Ingen aktade på den olyckliga kvinnans rop, ingen
vände sig åt det hållet, upptagna som alla voro af
förberedelserna till det blodiga skådespelet.

Men hon, den förtviflade prästfrun, såg en rörelse i
hopen och hur bilan svängdes, och Olof Claudi Ram
hade med sitt hufvud fått plikta för sitt landsförrädiska
brott.

Så har denna sorgliga historia gått från släkte till
släkte.

Vi kanske icke skulle i denna bok hafva upptagit
den, ty Ram var ju icke Högsjöbo, då brottet och
straffet verkställdes, han var ju endast född i Ramvik,
men som en kulturbild må den kunna försvara sin plats.

<h3>Per Daniels Pelle i Huse.</h3>

Ehuru berättelsen om Per Daniels Pelle tillhör en
långt senare tid och därför kanske icke borde skildras
här, så må den likväl anföras efter "En biltog man",
ty det var ju den stackars Pelle också.

Det är ingen vacker eller uppbygglig historia, som
härmed gifves läsaren, men som den en och annan gång
skildras af de gamle för alltid med spänd
uppmärksamhet lyssnande åhörare och på sin tid utgjorde ett
skräckfullt minne i socknen, så skulle den dock saknas
i "Boken om Högsjö", om jag icke återgifvit den efter
hörsägner.



Per Daniels Pelle bodde i Huse. Själf var han en
illvulen man, men hans hustru var nog ändå sämre.
Hon förledde sin man till mordanslag emot sin
svärfader, som var förmånstagare i gården. Man har ock
velat hålla före, att det var hon och icke mannen, som
ändade den gamles lif genom att slå ihjäl honom med
en stor skyffel. Säkert är, att de båda lastbara
makarne voro ense om att förkorta den gamles lif. Sedan
gubben blifvit mördad, lade de hans döda kropp i en
ryssja, som de sänkte långt ut i Mörtsiön.

Hustrun hade gifvit mannen det rådet, att han skulle
påtaga sig hela den fruktansvärda förbrytelsen, och det
dröjde icke länge innan Pelle blef fängslad. Under det
han satt i fängelset skulle hustrun, enligt förut skedd
öfverenskommelse, begifva sig till Stockholm för att
utverka nåd för mannen, och under denna förevändning
försvann hon. Pelle blef emellertid rannsakad och dömd,
och domen blef, att han skulle mista lifvet. Afrättningen
skulle ske vid Grytån på Dynässkogen. En på den
tiden vanlig "spetsgård" bildades å en af vaktmanskap
omsluten plats, inom hvilken den till döden dömde
skulle afrättas. Vaktkarlarne voro försedda med starka
störar. Den utsatta dagen kom. Det berättas, att Per
Daniels Pelle i sin förfärliga ångest var så "onöjd att
gå till", att spetsgårdskarlarne måste tvinga honom med
sina spakar.

En af dem, som var med i spetsgården, Jacob
Ersson i Flattom, berättade när han kom hem, att då bilan
skiljde den af fasa redan halfdöde fadermördarens
hufvud från kroppen, så hördes ett våldsamt hojtande ett
stycke från skogen. Det var hustrun, som kom. Det
hemska straffet var verkstäldt. Då kvinnan kom fram
till afrättsplatsen blef hon föremål för allas bitterhet,
men ingen rörde vid henne. Man antog, att hon ville
bli af med mannen för att kunna ingå i ett nytt
äktenskap. Huru det blef därmed, är icke kändt, men en
hennes dotter blef gift med den förmente trollkarlen
Jacob Jonsson i Bjertrå.

Och härmed är denna historia slut. Jag känner nog
till flera af något liknande art, t. ex. om finnen i
Utansjö m. fl., men sådana historier äro föga uppbyggeliga
och därföre må ej flere framdragas.

Gent emot dessa enstaka fall med långa tiders
mellanrum, är det mig kärt att erinra om, att under de
senaste femtio åren svårare brottmål i allmänhet varit
jämförelsevis mycket fåtaliga hvad angår Högsjöborna, som,
enligt hvad äldre krönikeskrifvare angifva, gjort sig kända
"för en ärbar vandel och ett stilla, arbetsamt
lefnadssätt".

*

</chapter>
<chapter name="I ofredstider.">

<h2>I ofredstider.</h2>

<h3>Om Måns Borg, som blef Consistorii dragon.</h3>

Det var år 1717. Sverige låg vid denna tid utarmadt
af krig, och ödesmålen i Norrland voro många, ty pesten
förtärde det mesta af det manskap, som ej var ute i
fält eller stupat i krig. Kung Carl XII var liksom fadern
en sträng herre, hvars befallningar måste åtlydas, och
han lät ständigt utskrifva nya krigare. Därföre rådde
ock stor mansbrist i landet, och svårigheterna att fylla
luckorna efter de utskrifne och fallne blef större och
större. Slutligen måste utomordentliga åtgärder
vidtagas. Så befalldes bland annat, att prästerskapet skulle
hålla en dragon, och Consistorii lektorer måste ock
hålla en sådan. Det var dock nästan omöjligt att kunna
få lega någon, och därtill var det så kostsamt.

Det var icke underligt då, att högvördiga
Consistorium i Hernösand var bekymradt, då deras dragon,
Karl Månsson Sohlman, hade vådligen omkommit i
Stralsund, och befallning hade kommit från höga
krigsbefälet, att en annan dragon genast skulle anskaffas i
den omkomnes ställe. De vise fäderna skakade
betänksamt på sina grånade hufvuden, och därtill kom, att
kassan var klen. — De 600 daler kopparmynt, som
funnos tillgängliga, kunde kanhända räcka till.

Men så kom en länsman från en af grannsocknarne
och erbjöd en lämplig man att göra "Consistorium
venerandum" heder i Kungl. Maj:ts och Kronans tjänst.
Mannen antogs med stor glädje.

Det dröjde dock icke länge förrän en skrifvelse
anlände till Consistorium och brefvet var försegladt med
höga krigsstyrelsens sigill. I denna skrifvelse, hvars
innehåll var skarpt nog, manades Consistorium att en
annan gång se sig bättre före, ty den dragon, som
skickats, var en förrymd krigsman och därföre kunde
han icke godkännas.

En stor vånda betog de högvördige fäderna och
därtill var kassan nu alldeles tom. Nu begärde
Consistorium af höga krigsstyrelsen att återfå de 600 dalerna,
som "den löse karlen" frånnarrat Consistorium. Men
härtill svarade krigsstyrelsen tvärt: "nej." Den behöfde
pengarne själf, och dessutom med första en annan
dragon, "hvilket Consistorium behagade lägga på minnet!"

Nu var högvördiga Consistorium illa ute. Hvarifrån
få penningar och en ny dragon? Och i allt elände
kom en ny skrifvelse från krigsstyrelsen med hot om
åtgärder, om Consistorium försummade sin plikt.

Så en dag träder en man in till de rådplägande
ledamöterna i domkapitlet och frågade, om man behöfde
en dragon, ty därom hade kungörelse utfärdats och
kungjorts i kyrkorna.

Den inträdande såg allt annat än förtroendeingifvande
ut. Skelade gjorde han med ögonen och klumpfot hade
han. Men hur han än såg ut, så var han dock
välkommen, och Consistorium hade ingen annan råd än att
antaga anbudet.

"Men det säger jag Er, att dyr är han, ty Ni får
honom icke för mindre än 800 daler; det är mitt sista
ord", sade mannen.

Han lät dock pruta men sig till 650 daler.
Consistorium bad nu att få se på dragonen, som skulle kosta
så många grofva pengar.

"Det är jag det", svarade löse karlen Måns
Henriksson Borg. Han var från Högsjö och bodde hos
torparen August Häck.

"Men inte duger Ni till dragon, som är så ofärdig",
framhöll någon af de högvördige consistorieledamöterna,
som alla sågo mycket betänksamma ut.

"Jo men, gör jag så", svarade Borgen och sträckte
på sig. "Det var nog jag, som dräpte änterkarlen
Holm med en timmerstång, fast de aldrig kunde
bevisa det. Nog duger jag att gå mot jutar och andra."

<tab>

Att Consistorium vardt förfäradt må ingen undra på.
Men "om denne store syndare nu ville på detta sätt
försona sitt brott, så ville icke Consistorium hindra".

Den vindögde, klumpfotade löskarlen gick sålunda ut
som "Consistorii venerandi" dragon i Kungl. Maj:ts
och kronans tjänst, men det dröjde icke länge förrän
krigsstyrelsen aflät en ny skrifvelse, däri frågades, huru
Consistorium trodde det skulle gå, om alla, likt
Consistorium, sände lytta och lama tattare i fält för konung
och fosterland? Därmed fick saken bero.

Sådant hände olycksåret 1717, då Borg från Högsjö
blef högvördiga Domkapitlets i Hernösand dragon.

<h3>När ryssarne plundrade och brände i Högsjö.</h3>

"Den stora ofreden", som det stora nordiska kriget
kallades af folket, var nära sitt slut. Konung Carl XII
hade fallit för den dödande kulan vid Fredrikshald den
30 Nov. 1718, och Sverige var alldels utmattadt efter
krigen med grannfolken under tjugo år.

Rysslands mäktige härskare, Zar Peter, ville förskaffa
sitt land en stormaktsställning och vidga sitt lands
gränser på bekostnad af grannländerna, och han vidhöll sina
planer efter Konung Carls död. Visserligen hade
konungen före sin död erbjudits fredsanbud, men huru litet
de voro ärligt menade kan man förstå däraf, att
Ryssland ständigt ökade sina rustningar för att ånyo gripa
till vapen, om icke Sverige medgaf det fredsförslag
som erbjöds. Hvarje år från och med 1714 kommo
ryska trupper öfver till de norrländska kusterna, drogo
in i landet och härjade och brände byar, misshandlade
och dödade hvar de drogo fram. Staden Umeå fick
lida mer än någon annan ort, ty allt, som kunde brinna,
lades efterhand i aska.

För att till sist tvinga Sverige att antaga sina
fredsvillkor sände den ryske zaren ett antal af 82 fiendtliga

fartyg, däraf 33 stora galärer mot Norrlands
kustbygder, räknadt från Gefle och norrut. — I Maj 1721
visade sig den ryska flottan utanför Gefle, men där
vågade sig ryssarne ej göra angrepp, då
försvarsåtgärderna voro synnerligt kraftiga. De drogo sig därföre
norr ut mot Söderhamn, Hudiksvall och Sundsvall samt
brände och plundrade i städerna och kustsocknarne.

Röfvartåget gick ständigt framåt, och den 29 maj på
aftonen styrde de ryska fartygen mot Hernösand, rikt
lastade med allehanda byte. I Hernösand voro de
af fasa lamslagna innevånarne alldeles värnlösa, ty
ingenting hade gjorts för att möta fienden.

Kosackhoparne drogo inåt landet, klädda i röda och
grå kläder och gröna kappor för att plundra och bränna.
En del tog vägen åt Säbrå, hvarest 65 gårdar brändes
jämte prästgården, där biskop Göran Wallins nyss
aflidna maka stod på bår. Kyrkan brändes ock ner.
Vidare drogo röfvarhoparne till Stigsjö, der 7 gårdar
brändes och till Häggdånger, der 39 gårdar brändes.
Öfverallt plundring och brand!

Den 31 Maj gingo flera galärfartyg upp till
Hernösand och landsatte trupper, som genast började sitt
förstörelsearbete.

Natten ligger så ljus öfver Ångermanälfvens vackra
ådal. Knappast en krusning på älfvens spegelblanka yta.
Skogen utefter älfven står mörk och i de enstaka
stugorna här och hvar kunna endast de små barnen sofva.
Gubbarne och kvinnorna hafva icke haft någon ro eller
fått en blund i ögonen; männens bäddplatser äro tomma,
budkaflen har gått från stuga till stuga, ty elden från
vårdkasen söder om staden har varskott, att fienden är
i antågande. Vårdkasarne öfverallt på bergen hafva
flammat. Hvilket lif det varit på kyrkovallarne, dit
männen samlats! Men ingen klagan. Man har klagat och
gråtit så mycket, att tårarne sinat. Här och där åkallar
man Gud, ropande till honom i den hårda krigsnöden.
Någon tar upp en psalm och den ene efter den andre
faller in, både unga och gamla. En underlig sång i
natten; den liknade en skälfvande gråt. Så var det
natten mellan den 28 och 29 Maj 1721.

Det dagas åter. Talltrasten har vaknat och slår sin
morgondrill på skogsåsen, och kornknarren där
nedanför i ängens vårgrönska svarar.

Budkaflen har gått och bjudit männen möta fienden.
Men vapen — — —? På logarne finnes slagor och
liar, och på vedbackarne ligga ju yxorna sen gårdagen.
Moskoviten kommer! Röken från antända gårdar
kommer allt närmare. Nu månde de gamle, kvinnor och
barn fly till skogen och fäbodmarkerna.

En konungens skrifvare Scherman har i en
efterlämnad handskrift lämnat en skildring, ur hvilken vi hämta
följande:

"Vid solens uppgång den 1 Juni (1721), som var
femte dag pingst, brändes öfverallt i Högsjö,
Gudmundrå, Nora, Nordingrå, Skog samt Norrland och
Mäland allt tillika, som varade något öfver middagen.
Visst var det pingstens heliga tid, då frid bort råda
på jorden, men fasan steg med rökarne mot skyn, röda
lågor af stad och byar i flammor. Och moskoviten är
en hedning, som föga fruktar Herrens helg."

Huru dessa röfvarhorder foro fram emot den fredliga
befolkningen kan man förstå af följande uppgift.

I Hernösand brändes en mängd gårdar jämte kyrkan,
i Högsjö 41 gårdar, i Nora 92 gårdar, i Nordingrå 42
gårdar, i Ullånger 54 gårdar, i Vibyggerå 70 gårdar, i
Gudmundrå 20 gårdar, i Skog 12 gårdar, men i Bjertrå
endast 7 gårdar.

Bland de byggnader, som brändes i Högsjö, var ock
socknens gamla kyrka. Då ryssarne närmade sig Gamla
Vallen tog befolkningen sin tillflykt till Huseberget och
fick därifrån se den hjärtslitande synen, då deras gamla
kära kyrka stod i lågor.

Tolf ryssar, säges det, togo en stock och med denna
sprängde de upp kyrkdörren. Allt af värde, som fanns
därinne, sköflades, hvarefter de satte eld på kyrkan,
där äfven kyrkoböckerna, som då blefvo lågornas rof,
förvarades. Kyrkstapeln af trä, som låg vid sidan af
kyrkan, brändes också ned, och flyktingarne hörde dånet
af kyrkklockan, då denna genom lågorna störtade ned i
marken. Det berättas, att folket, som anade denna
fiendernas invandring, hade dödat alla hundar, så att ej dessa
genom sitt skall skulle förråda flyktingarnes tillhåll.

Omkring 25 ryssar tågade inåt socknen. Då de
kommo till Flödeberget påträffade de ett "rishag" eller
förhuggning på en plats emellan Bysjön och
Flödeberget. Häraf skrämdes de objudna gästerna och vände
om. Till minne häraf skall i berget hafva inhuggits
följande, ord: "Ryssarnes återvänning". Detta har jag
visserligen läst om, men aldrig hört talas om i Högsjö.

Den 30 Augusti nödgades den svenska regeringen,
påverkad af nödropen från det så svårt hemsökta
Norrland, afsluta en dyrköpt fred med Ryssland och
därmed var detta krig ändadt. Freden slöts i Nystad,
därvid Sverige afträdde Sydvästra Karelen,
Ingermanland, Estland och Lifland. Vi skola framdeles se huru
moskoviten ännu en gång besökte denna ort, ehuru
icke då såsom plundrare och brännare.

<h3>Gammelkyrkan restaureras efter ryssbranden.</h3>

Då den ryska härjarflottan med sina röfvade byten
lämnade de norrländska kustlandskapen voro dessa
nästan förvandlade till ödemarker. Från statens sida
kräfdes många års skattelindringar, och befolkningen
måste äga en allt öfvervinnande kärlek till
födelsebygden för att såren skulle blifva helade efter detta krig,
genom hvilket så mycket förlorats, men så litet vunnits.

Vi hafva nämnt, att 41 gårdar blifvit uppbrända i
Högsjö, hvartill Hemsö då räknades. Och därtill var
kyrkan bränd. Man kan knappast föreställa sig huru
stora de bekymmer varit, som då tyngde Högsjöborna.
Oaktadt sina genom kriget vållade ekonomiska
svårigheter togo de genast itu med att restaurera sin kära
kyrka, som redan påföljande år var så iståndsatt, att
den kunde användas till gudstjänstbruk.



Medel till restaureringsarbetet erhölls genom
stamboksmedel från hela riket, kollekter i Högsjö och
Gudmundrå, insamlingar vid högtider och s. k. vinsäd,
hvilket allt uppgick till en summa af 593 daler. Men
redan 1722 kunde kyrkan åter användas efter den
nödvändigaste restaureringen, som drog en kostnad af 827
daler. Kyrkans skuld var då endast 234 daler. Mest
betungande voro utgifterna för en ny klockstapel och
omgjutning af klockan. En ny predikstol, densamma
som nu finnes i gammelkyrkan, samt åtskilliga enklare
prydnader anskaffades efterhand. Det dröjde i 15 år
innan kyrkan blef fullständigt färdig, och den
sammanlagda kostnaden därför uppgick till 4,170 daler, däraf
1,272 daler för kyrkklockan och 450 daler för
predikstolen.

Något kyrksilfver torde ryssarne ej hafva åtkommit
i kyrkan, ty den svenska regeringen hade i sin
ständiga penningnöd gifvit flera befallningar om
kyrksilfrets "deponering" i myntverket. De kontanta penningar,
som förvarades i kyrkan, hade före plundringen
omhändertagits af vederhäftige män. Klockaren Per
Persson i Vestansjö och Kyrkovärden Per Erson i Näs hade
mottagit till förvaring 205 daler i plåtar och skiljemynt
och Erik Nilsson i Bötsle 55 daler i småmynt samt två
förseglade pungar om 60 daler i halfören.

<h3>Krigsoroligheter 1743.</h3>

Åtskilliga gånger har jag af Högsjöbor hört talet om
krigsoroligheter 1743 och fått den frågan: "Hur var
det då? Af fruktan för fienderna togo ju många af
befolkningen sin tillflykt till skogarne det året." Jag
upptager här frågan till besvarande i all korthet.
Sverige hade ånyo haft krig med Ryssland. En för vårt
land förödmjukande fred hade slutits i Åbo 1743, och
knappt hade denna kommit till stånd förrän danskarne,
missnöjda med Sveriges val af Adolf Fredrik af
Holstein-Gottorp som tronföljare, hotade Sverige med krig.
<img id="2405" c>Högsjö gamla kyrka. Å teckningen af kyrkplatsen är insatt bilden af den stapel, som förr funnits vid
kyrkan, men nu är uppsatt vid Viksjö kyrka.</img>


Man väntade i dessa trakter infall från det med
Danmark förbundna Norge, och det var därföre, som
befolkningen understundom i ångest för öfverfall tog sin
tillflykt till skogarne. Det blef dock intet krig af den
gången.

<h3>När ryssarne drunknade i Ångermanälfven.</h3>

Under kriget med Ryssland 1809 nådde icke några
fiendtliga hemsökelser Högsjö eller orterna däromkring.

Men några minnen af både sorglig och löjlig art äro
dock förknippade med den ryska inskeppningen från
Hernösand efter slutad fred nämnda år.

En rysk truppafdelning hade kommit norrifrån för
att ifrån Hernösand inskeppa sig och fara till sitt land
igen. General Kamensky sökte nog att hålla en sträng
krigstukt, men de ryska soldaterna läto ej tygla sig så
lätt, råa och roflystna som de voro. De svenska lokala
myndigheterna hade mycket bekymmer med anledning
af de ständiga kravaller och de uppträden, som då
och då förekommo emellan de pockande och närgångna
ryssarne och ortsbefolkningen. Det gick understundom,
så långt, att man, oaktadt fred var afslutad, dock
talade om fredsbrott.

Emellertid hade en trupp anländt till Hornö för att
med de stora färjebåtarne fraktas öfver till Veda. En
hård västanstorm rådde, så att de roddare, som från
Veda voro uppbådade att hämta manskapet från Hornö,
hade ett nästan öfvermänskligt arbete för att komma
in i Hornöviken. Det lyckades emellertid, och nu
skulle öfverfarten ske.

De hänsynslösa ryssarne rusade ned i båtarne utan
att låta sig hejdas, och ej heller ville de beräkna, huru
många båtarne kunde bära. I en af båtarne hade nära
ett hundra man packat sig. Så rodde man ut i
älfven, men roddarne kunde icke för den svåra stormens
skull hålla kurs, hvarför den alltför hårdt lastade båten
drefs af vind och ström nedåt älfven och öfversköljdes
af de höga vågorna, så att den, fylld med vatten,
sjönk i djupet, därvid både roddarne och ryssarne
omkommo till sista man.

En af aflidne Kyrkovärden Hultins i Kärrby
släktingar var med och rodde samt omkom.

<h3>Ryssbalen på residenset och Daniel Jansson från Högsjö.</h3>

Vid denna tid var B. A. C. von Nieroth
landshöfding i Hernösand. Han hade förut varit i rysk tjänst
och hade i Ryssland fått en synnerlig smak för
despotism och prygelstraff och kallades därför af allmogen,
som hatade honom, med öknamnet "Nero".

I egenskap af länets höfding tog han mot en rysk
härafdelning i Hernösand, som därifrån skulle
utskeppas till sin hemort. För ryssarne anordnade Nieroth
en stor förplägnad, därvid dessa utländska snyltgäster
rikligt trakterades, under det att de i staden
inkvarterade svenska soldaterna, svältande ända till vanmakt,
fingo stå på parad med "skyldra gevär" för ryssarne.
Hvilken förbittring detta väckte i Hernösand, är lätt
att förstå. Men vårt gamla Sverige fick under denna
sin förnedringstid göra många bittra erfarenheter af
förödmjukelse.

Visserligen var Nieroth en verksam och kraftig man,
men föga hederlig. Då han lät häkta landskamreraren
Fr. Wåhlin för förskingring af omhänderhafda medel,
så tänkte han icke på, att Wåhlin å sin sida kunde
anmäla honom själf för förfalskning. Wåhlin var en
af landets skickligaste jurister och i 16
anklagelsepunkter dref han en rättegång mot Nieroth, hvaraf
följden blef, att den hatade höfdingen blef afsatt 1826.
Nieroth hade nämligen bl. annat slagit under sig en
del af kronoparkernas afkastning och förfalskat
fångjournalerna i egennyttig afsikt. Han var, som vi se,
en äkta ryss i alla afseenden.


Här kan jag icke underlåta att skildra en ganska
rolig historia isynnerhet därför, att hjälten i densamma
var Högsjöbo.

Nieroth skulle hålla bal för sina vänner, de ryska
officerarne. Men en svensk landtvärnsman, Daniel
Jonsson från Gamla Vallen, ville ock vara med på
den festen och se på ståten, kanske ock dricka en
bägare eller två. Men hur skulle det tillgå? Vår
Daniel var en rådig man och därtill var han ståtlig
och såg bra ut. Han kände också till ryssarnes
benägenhet för starka drycker och däraf betjänade han
sig. Daniel bekantade sig med en rysk officer af
ungefär samma kroppsstorlek som han själf och var
mycket artig emot honom, fick honom afsides på något
förtäringsställe och bjöd honom på brännvin så mycket
ryssen orkade dricka, med den påföljd, att den ryske
officern blef alldeles dödfull. Därefter afklädde han
honom och skrudade sig i rysk officersuniform. Sedan
detta var gjordt tågade vår Daniel oförskräckt genom
den ryska vakten, som gjorde honnör för honom vid
trappan och ödmjukt öppnade dörrarna för honom.
Daniel sträckte på sig, vandrade in i rummen, hvari
landshöfdingen och ryssarne voro församlade kring
dryckesborden, där han ock fattade glaset och drack
med dem, dock utan att ge sig i samtal med någon.
Dansen började, men i denna deltog icke Daniel
Jonsson. Efter en stund aflägsnade han sig utan att någon
hade misstänkt honom. Det var onekligen ett mycket
vågadt tilltag, som hade kunnat komma att stå honom
dyrt nog, men då han i sinom tid kom hem till Gamla
Vallen kunde han tala om, att han lurat både
landshöfdingen och ryssarne, samt huru han lärt sig "danse
ryske", hvilket naturligtvis väckte stor munterhet hos
vänner och grannar.

*

</chapter>
<chapter name="Har riksföreståndaren Carl Gustaf Wrangel ägt hemman på Åbord?">

<h2>Har riksföreståndaren Carl Gustaf Wrangel ägt hemman på Åbord?</h2>

Det kan väl tyckas underligt, om så varit
förhållandet, men det är ju icke omöjligt. — Anledningen till
ett dylikt antagande är följande:

Det initiale-monogram hvarmed Carl Gustaf Wrangel
brukade teckna sitt namn under kungl. resolutioner,
hvilka han var med om att utfärda i egenskap af
riksmarsk under Carl XI:s förmyndareregering, har
återfunnits i midtfältet å en takmålning, som ännu finnes
i behåll, men nu är förvarad bland
Fornminnesföreningens i Hernösand samlingar.

Målningen var anbragt å salstaket i f.
landstingsman Jonas Nordéns mangårdsbyggnad och var så
utmärkt väl och konstnärligt utförd, att betraktaren tyckte
sig se namnslingorna i relief. Öfver såväl
monogrammet som också i takhörnen syntes grefliga kronor.

Det är mycket väl tänkbart, att den ryktbare
fältmarskalken och hjälten från trettioåriga kriget fått ett
Åbordshemman såsom en förläning för utförda bedrifter
och trohet i rikets tjänst.

Men genom kungligt bref af år 1678 blef "lektorn
vid Hernösands Gymnasium Magister Haquinius Bohlin
'beneficierad' (begåfvad) med två hemman, Åbord och
Mynthsall i Högsjö på samma vilkor som hans fader
före honom dem innehaft".

Dessa vilkor eller förmåner voro: frihet för alla vissa
och ovissa utlagor med undantag af extra ordinarie
krigshjälpen, kyrkotionde och saltpeterhjälpen.

Denna frihet skulle åtnjutas till dess H. Maj:t sig
annorlunda förklarar — ett vanligt förbehåll vid dylik
"beneficiering", — men tyckes hafva varit åtnjuten i
Mr Haquinii tid.

Denne Haquinius Bohlin blef prost i Siäla (Själevad)
I 1711 års inventarie-förteckning för kyrkor omtalas en
"ny sölfveresk med lok inuti förgylt, föräradt af Sal.
Prosten i Siäla Mag. Håkan Bohlin".

En möjlighet kan vara, att ofvannämnda hemman på
reduktionens väg blifvit taget från Carl Gustaf Wrangel
och gifvet åt Haquinius Bohlin.

<tab><tab><tab><tab><tab>(Enligt K. M. Stjernströms handlingar.)

<tab>

På Åbord bodde prosten Bohlins änka och 2:ne
döttrar till sin död, hvarefter 1/4 del af Åbord såldes till
Byggmästaren Christoffer Kramm, som på öns nordliga
udde byggde ett skeppsvarf. Denne Christoffer Kramm
har varit en driftig och gudfruktig man, hvilket man
kan sluta dels af hans omsorg om kyrkliga ting dels
af de djupgående kristliga böcker han flitigt begagnat,
af hvilka förf. sett en del hos numera aflidne
Hemmansägaren E. A. Rönnlund i Böhlen, som genom släktarf
fått dem i sin ägo.

År 1742 anlade Christoffer Kramm en såg vid
Kramfors, som efter honom fått sitt namn. Han blef i
äktenskap förenad med Comminister Carl Näsmarks i
Högsjö dotter, Elisabet Magdalena.

*

</chapter>

<chapter name="Ett visitationsprotokoll för 200 år sedan.">

<h2>Ett visitationsprotokoll för 200 år sedan.</h2>

Nedanstående protokoll, som finnes i Gudmundrå
kyrkas arkiv, utgör på sitt sätt en tidsskildring,
hvarföre detsamma här återgifves enligt urkunden.

Det lyder sålunda:

A:o 1722 den 24 februari förrättades "visitatio
classica" uti Gudmundrå under dåvarande vice Pastore Mag.
Michaele Jesenhaus och Comministro Jona Ljungberg,
hvarest ock Högsjö försambling war inkallad.

<i>1:mo.</i> Efter hållen predikan af vice Pastore Mag.
Jesenhaus, då han förklarade Evang., som beskrifwer
Math. 11 och infaller på S:t Mathie' dag, blef Novus
Pastor Mag. Jacobus Unäus, försedder med Kongl.
fullmacht af den 10 Januarii 1721, med vanlige
ceremonier installeradt.

<i>2:do.</i> Anstältes Cathechismi förhör med
församblingens ledamöter och befunnos väl grundade i sin
christendomsstycken, blefwo dock troligen anbefalta
att widare beflita sig om te stycken, som länder tem
til salighet.

<i>3:io.</i> Uplästes 1719 och 1720 åhrs räkenskaper,
hvilka befunnos wara riktiga, men förlidet åhrs inkomster
och utgifter voro intet införde i kyrkioboken efter som
te som något crediterat til Kyrkian ännu intet woro
inkomne med sina räkningar och werificationer.

<i>4:o.</i> Påmintes om Kyrkiobänkarnens och bogårdens
upprättande med tjänlig förteckning huru nödigt det
är, att Kyrkiogårdens inre blifwer kringstängd i
anledning af Kyrkiolagens 18 cap. 8 §.



<i>5:o.</i> Androg Mag. Jesenhaus på prästerskapets
vägnar drängen Pehr Erssons i Westby otidighet, enär han
uti ett bröllopslag uti Lars Janssons hus i Östby
hafwer fört otillbörliga och försmädeliga ord emot sin
förre Kyrkioherde Herr Mag. Jöns Huss, men såsom
hvarken bemälte dräng eller några wittnen woro
tillstädes, så blifwer denna sak uti consistorio optagen.

<i>6:to.</i> Blef påmint att alla te, som ifrån tenna
visitation förfallolöse sig undanhållit, måtte annoteras och i
anledning af Kyrkolagens 24 Cap. 7 § therför pligta,
isynnerhet Kyrkiovärdarne Anders Jonsson i Wålång,
Erik Jonsson i By och Pär Israelsson i Ramsjö, hvilka
äfven voro borta.

<i>7:mo.</i> På Pastoris Mag. Unæi begäran blef allmogen
i Högsjö förmanat att de prestbordsskogen intet utöda
skulle, hälst som husen dersammastädes uppbrände voro
och derföre till deras uppbyggiande skogen så mycket
bättre behöfvas kunde.

<i>8:o.</i> Uplästes räkenskaperna för Gudmundrå
Kyrkia, hwarvid ingen oriktighet hafwer warit, allenast
påmint, att inga penningar bestås til Kyrkiowaktaren af
Kyrkian utan bör församblingen sjelf löna honom,
hvarföre 1 d(aler) 11 öre som står infört i
Kyrkioräkningen bör af församblingen återställas til Kyrkian.

<i>9:o.</i> Kassans medel i Gudmundrå Kyrkia vid 1721
års slutne räkning voro 205 d:r, 22 1/2 öre Rmt.

<i>10:o.</i> Kyrkiowaktaren Christian Ersson i Brunne
anmälte Pigan Susanna derstädes för krögeri, men efter
hon inte är tillstädes skulle hon af prästerskapet
allvarl. förmanas att därmed afstå.

<i>11:o.</i> Sist blef församblingen tillsagd att draga
försorg om ten fåkunniga pigan Christin från Dynäs, som
intet kan lida några kläder på sig, och så laga att
hon inom församblingen njuter nödigt uppehälle och
skötzel.

<poem>
<i>Georgius Wallin.</i>
Sup. intend., Hernösand.

<i>Anders Asp.</i>
Prœp & past. Herr. 

<i>Nicolaus Stecksenius.</i>
</poem>

Detta protokoll talar genom sin innehållslöshet om
den tidens kyrkliga tillstånd på ett onekligen
beklämmande sätt. Allt, hvad som säges om församlingens
andliga förhållanden, affärdas med några rader i
protokollets 2 paragraf, däri omtalas, att "församblingens
ledamöter befunnos väl grundade i sin
christendomskunskap". Huru det kunde vara med den saken torde det,
efter nutida begrepp, därmed hafva varit ganska illa
bestäldt. Några skolor funnos ju inte då inrättade,
och läskunnigheten hos befolkningen torde visst icke
varit nöjaktig.

När man besinnar, att Högsjö kyrka året före denna
visitation blifvit bränd af ryssarne, som röfvat den lilla
kyrkans värdefullare inventarier, uppbränt
kyrkoböckerna, plundrat och uppbränt 41 gårdar i församlingen
och därmed spridt ett elände, som var betungande i
lång tid, så må man förvåna sig öfver, att intet därom
förekommit i visitationsprotokollet, som egentligast
upptagit bagatellartade räkenskaper och några mål ifråga
om några enskilda drängars och pigors otillständiga
uppförande. Det är så mycket mer förvånansvärdt, som
komministern i Högsjö, Jonas Ingewaldi Ljungberg, varit
med vid visitationen och man af åtskilligt att döma är
benägen att framhålla honom som en både nitisk och
kunnig präst, som väl borde hafva i den rådande svåra
tiden framträdt med både meddelanden vid
visitationen rörande det allmänna nödläget och förslag till
ordnandet af åtskilliga missförhållanden, som genom
ryssarnes härjningar åstadkommits i socknen.

*

</chapter>
<chapter name="Strödda drag ur folkets lif.">

<h2>Strödda drag ur folkets lif.</h2>

De här nedan gjorda anteckningarne, som väl kunna
synas obetydliga, gifva oss dock en i flera afseenden
intressant och tydlig föreställning om vissa
förhållanden, under hvilka Högsjöborna lefde i svunna tider.
Icke minst är det af intresse att lära känna den s. k.
kyrkotukt, som fordom öfvades, och huru förseelserna
bestraffades.

För öfverträdelser emot kyrkans ordning och
stadgar blef den felande ålagd böter eller rent af
botöfningar för att han därmed skulle väckas till ånger
och botfärdighet. Huruvida syftemålet vanns, är en
annan sak. De kyrkliga straffen skulle tjäna till att
gifva eftertryck åt gifna varningar och voro olika efter
förbrytelsens art. Penningböter voro de vanligaste
formerna, och sådane gäldades för till ex. otidigt sängelag,
lönskaläge, helgdagsstörande handlingar, oljud i
kyrkan, "obekwämd ord" och trätor, dryckenskap på
sön- och helgdag, försäljning af öl och vin på sön- och
helgdagar samt för berusning under sådane dagar.

Strängare former för kyrkotukt fanns också, såsom
att utestängas från H. H. Nattvard och att "stå
kyrkopligt" i kyrkan på "pligtpallen". Från sednare delen af
1600-talet ända till 1841 användes det s. k.
"stockstraffet" eller "att sitta i stocken" i vapenhuset eller
utanför kyrkan och dermed blifva till en skam för alla
kyrkobesökare, som ju måste se den på detta sätt
utskämde och vanärade.

"Stocken" bestod af två stockhalfvor med
halfcirkelformade hål, hvilka passade för hvarandra, så att de,
då stockarne lades tillsammans, bildade runda 
öppningar, i hvilka den stackars syndarens ben inpassades,
hvarefter stockarne hoplåstes.

Med stocken hotades (1744) drängen Jon Persson i
Bäckland, om han ej inom viss föreskrifven tid ville
"lära sig läsa i bok", och om ej "stocken" hjälpte,
så skulle Consistorium taga hand om den "trögbocken".

Ett annat straff var att hållas i fängsligt förvar i
sockenstugan. Detta straff torde dock sällan hafva
användts, och hvem, som dömde därtill, är icke kändt.
Möjligen afkunnades en sådan dom vid "prosteting",

Ofta hänsköts mål om förseelse till Consistorii dom
och åtgärder. När prästerskapet ej visste, huru med
en sak skulle förfaras, så vände det sig till
"Consistorium venerandum".

Så gick det ifråga om "den skämda jungfruns"
kärlekssaga, hvilken drogs inför Consistorium, som fick
fälla utslaget. Vi återgifva den här, emedan den ene
af de unga kontrahenterna, fästmannen Olaf Nilsson,
"den lede krystern", var från Ramvik.

Magister Ericus Nesselius efterlämnade vid sin död
änka och flera barn, bland dessa dottern Märta, som
lär hafva varit en mycket vacker flicka. Redan tidigt
fick Märta flera giftermålsanbud, men hon förkastade
dem alla. I stället skänkte hon sin bevågenhet åt
drängen Olaf Nilsson, som beskrifves som en "vild och
oregerlig sälle, mycket begifven på dryckenskap".

I Juli 1718 ansåg sig kyrkoherden i pastoratet,
Johannes Huss, böra inberätta för Consistorium, att Märta
Nesselia "råkat på fall", hvilket ju var en vådlig skandal.
Den stackars modern öfvertalade då sin vidlyftiga dotter
att gifta sig med drängen. Flickan gick in därpå, och
det blef lysning. Men då det lyst första gången
ändrade hon sig och återkallade lysningen, menande, att
hon hellre ville lefva ogift och bära sin skam än att
gifta sig med den fyllaktige Olaf.

Consistorium, som nu fått saken om hand,
uppfordrade kyrkoherden att efterforska hvarföre "den skämda
jungfrun" ändrat sig. Kyrkoherden gjorde så och
inberättade för Consistorium, att Märta fruktade för
drängens arga sinne och hans vilda dryckenskap. Hon
ville ej förtro sig i äkta förbund med en dylik
"svordomsande", och kyrkoherden intygade också, att "Olaf
Nilsson var en faselig pilt, som han oftare sett fuller
och förstörder, ja, oftare blå och rifven än eljest af den
skicklighet, som höfves unga drängar."

Olaf Nilsson ville dock icke afstå från Märta, utan
vidhöll, att hon enligt löfte skulle gifta sig med honom.

De kallades inför högvördiga Consistorium. Båda
vidhöllo sina påståenden.

Consistorium afdömde målet i enlighet med Märtas
önskan sålunda; "thy vid det förhållandet, att Olaf
Nilsson var en svår fyllehals, en ogudaktig sälle och
en grof utböling annars, så afsades han nu evärdeligen
för allt anspråk på Märta Nesselia, och, så vidt han
hade sin rygghud kär, fick han derefter icke innästla sig
hos henne, ehvad hon ändrade sig eller icke."

<tab>

Consistorium fick taga hand om åtskilliga mål
rörande sedefördärf. Drängen Per Ersson i Vestby, hade
på ett bröllop fällt otillbörliga ord mot sin aflidne
kyrkoherde, Mag. Jöns Huss, och ställdes därför under
Consistorium.

*

Att <i>tvister i äktenskap</i> icke varit ovanliga framgår
däraf, att enligt protokoll från 1839 fattades beslut om,
att en "förlikningskommitte i äktenskapliga mål" skulle
tillsättas för att döma i dylika frågor. Månne denna
åtgärd varit närmast föranledd af den äktenskapliga
osämjan emellan f. bonden J. H. i Högsjöby och
dennes hustru , som inför kyrkorådet sagda år förevisade
sitt af mannen afluggade hår. Hon förmälte därvid, att
"mannen uttalat sin önskan att blifva af med henne och
att han lämnat henne utan vård vid sista barnsängen".

Under författarens 30-åriga verksamhet i församlingen
förekommo ju flera äktenskapliga tvister, af hvilka en
del bilades dels af honom genom enskilda förmaningar

dels genom kyrkorådets gjorda föreställningar, men en
del ledde naturligtvis till skilsmässa. Anledningarne
därtill voro de vanliga: en allt för stor olikhet i lynnen
och tänkesätt, mannens dryckenskap eller hårdhet,
kvinnans trätgirighet, enderas otrohet m. m. Ett sorgligt
fall af äktenskaplig osämja på grund af hustruns
otrohet slutade med att den förorättade äkta mannen dräpte
sin hustrus älskare med ett knifhugg, hvarpå följde
flera års straffarbete för den olycklige mannen.

<i>Brott</i> hafva visserligen under de sista årtiondena
förekommit äfven i Högsjö, men deras antal har varit
jämförelsevis ringa med hänsyn till invånarnes antal. Några
fall af barnamord, begångna af stackars förtviflade unga
kvinnor, mordbranden i Wålånger, det förut omtalade
dråpet och några smärre tjufnadsbrott äro de, som
närmast minnes. Men jag vill icke nu här omtala dem,
lika litet som jag vill skildra, huru den Nordstrandska
förmögenheten på Åbord tog totalt slut inom loppet af
blott några få år.

<i>Tvister</i> emellan Gudmundrå- och Högsjöborna
angående gemensam hyggnadsskyldighet hafva
understundom förekommit, men de hafva dock i godo blifvit
bilagda vid visitationer. Men med sämjan mellan
Gudmundråpojkar och Högsjöpojkar har det understundom
varit klent bestäldt i gångna tider. De kunde ej gärna
träffas vid auktioner, bröllop och danstillställningar utan
gräl och slagsmål, så fort brännvinet var med.

Det berättas, att en Gudmundråpojke och en
Högsjöpojke, som i hemorten varit oförsonliga fiender, begåfvo
sig till sjös på hvar sitt fartyg. Efter flera år
sammanträffades de på andra sidan jordklotet och kände genast
för hvarandra den varmaste vänskap. Under rörelse
och glädjetårar uttalade då den ene hvad säkert båda
kände sålunda: "tänk hvad den sockenovänskapen är för
en fåfänje, när människan kommer sig så här långt
bort i världen bland alle hedninger och troll!"

<h3>Sjukvården.</h3>

<i>Sjukvården</i> stod på en mycket låg ståndpunkt i
äldre tider. Man hade tydligen ingen aning om, huru
de sjuka skulle skötas.

Särskildt gällde denna okunnighet om sjukvård med
hänsyn till spetälska och "rasande", ty dessa stackars
olyckliga voro utsatte för en hårdhet, som man nu har
svårt för att kunna fatta. Om denna oförklarliga
kallsinnighet funnits blott hos de obildade, så vore ju detta
möjligt att tänka, men det andliga regementets ledande
män, ledamöterna i det Högvördiga Consistorium voro
så fullständigt oförstående inför de af sjukdomarna
lidande, att det är förvånande. Blott ett enda exempel
må anföras.

På 1700-talet beslutade Consistorium i Hernösand,
att en kvinna i Wålånger, som var spetälsk, skulle
"intimras", d. v. s. sättas ned i en i marken förtimrad
grop, försedd med ett gallerverk upptill, så att hon
kunde få mat och dryck. Huru länge den arma
varelsen fick vara i gropen, omförmäles icke. Flera fall af
spetälska lära ha förekommit i Wålånger. Bland
sjukdomar i äldre tider nämnes mest rödsot, strypsjuka,
brännsjuka, torrverk och moderpassion.

Högsjöborna, som hade långt till läkare, använde sig
mycket af s. k. huskurer. Se här några exempel,
hemtade ur anteckningar, som gjorts 1850 och tillvaratagits
af Skeppsredaren Erik Norberg i Westby.

<i>För växter och eldmärken</i> på nyfödda barn: "Bestryk
barnet hvar dag med dess eget träck, så skall du med
förundran få se, huru de dagligen försvinna. Eljest
föregifva en del jordgummor det vara godt, att strax
bestryka sådana märken med efterbörden, som dock
lämnas till ytterligare försök."

<i>För uppkastning:</i> "Sök dig ett stycke järn, som är
nog rostigt och skaf så rosten af järnet till en half
sked, koka samma rost i öl och gif det den sjuka.
Det har hulpit, när annat ej velat slå an."

<i>För dem, som väta under sig:</i> "Bränn en hanekam
(tuppkam) till pulfver eller ock en fiskblåsa och gif in
att dricka i ättika. Har ofta hulpit."

Af dylika recept, hemtade ur "Sluga Gubben", kan
man göra sig en föreställning om de hälsovårdsbegrepp,
som för blott 70 år sedan voro förhärskande bland
allmogen.

*

I gamla tider voro kyrkans räkenskaper de enda, som
fördes för allmänna utgifter. Först i slutet af
1700-talet, då "allmoseverket" inrättades, började räkenskaper 
föras för fattigvården. Genom 1842 års folkskolestadga 
tillkom skyldigheten att föra räkenskaper för
skolväsendet, och genom inrättandet af kommunalnämndsinstutionen 
1862 skulle ock kommunala räkenskaper
föras.

De små inkomsts- och utgiftsposterna, som här nedan
anföras, gifva oss i all sin anspråkslöshet dock en
talande bild af folkets åskådningssätt och lif i gångna
tider och är därför af ett visst intresse.

<tab>

Hänvisande till hvad förut blifvit sagdt om böter för
öfverträdelse af kyrklig ordning och kristlig sed,
bekräftas detta af följande pliktpenningar, som bland
andra stå upptagna i socknens gamla räkenskaper:

<table l>
<td>Mamsell Fagerlund fick 1794 plikta för otidigt sängelag ..... <td c>— <td>32 sk.
<td>Skeppar Olof Norberg pliktade för samma förseelse <td>2 rdr <td c>—
<td>Olof Andersson i Flöde fick plikta för försummad fångvakt .....<tab> <td>2 „ <td c>—
<td>Lars Ersson i Kvisle för samma förseelse ..... <td>1 „ <td>16 sk.
<td>Erik Nilsson i Weda för otidigt sängelag ..... <td>1 „ <td>16 „
</table>

<i>Dans och kortspel</i> ville man ej gärna tåla. Allmänna
beslut fattades om, att den, som i sitt hus tillät dans
på helgdagsaftnar, skulle böta till kyrkan 6 daler
kopparmynt, den, som spelade, 6 daler och den, som
dansade, 3 daler. Kortspelare skulle ock angifvas.



<i>Att försumma gudstjänsten</i> eller att gå ut ur kyrkan
fore gudstjänstens slut var belagdt med böter. Likaså
uteblifvande från visitation eller prosteting.

<tab>

Till kyrkan insamlades penningar vid olika tillfällen
och af olika anledningar. Man finner af dessa
insamlingar, att kyrkan hade ett stort rum i folkets hjärtan,
äfven om gåfvorna voro till synes ringa.

<tab>

Några ex. må anföras:

<table l>
<td>Sjömännen på Skeppet Minerva samlade vid ett tillfälle till kyrkan .....<tab> <td>2 rdr <td c>—
<td>Direktör Chr. Kramm på Åbo har vid flera tillfällen visat sig som en <br><tab>kyrkans tillgifne vän och offrade gärna till kyrkan.
<td><tab>För sin sons frälsning vid olycka på skeppet "Ägir" ..... <td>1 „ <td c>—
<td><tab>För att Gud hulpit hans skepp ..... <td c>— <td>32 sk.
<td><tab>För lycklig sjöresa 1776 ..... <td>6 rdr <td c>—
<td><tab>För ett fartygs lyckliga gående af stapeln 1783 ..... <td>2 „ <td c>—
<td>Kapten Gyllenspetz för lyckig sjöresa ..... <td>1 „ <td c>—
<td>Styrman Sjöström „<tab>„<tab>„<tab>och frälsning från skeppsbrott ..... <td c>— <td>16 sk.
<td>Af sågintressenten Wallin för hustruns lyckliga förlossning ..... <td>2 rdr <td c>—
<td>Af Länsman Åkermark i Flattom för hustruns lyckliga förlossning ..... <td c>— <td>16 sk.
<td>Af Magdalena Danielsd. för återkallad lysning ..... <td>1 rdr <td c>—
<td>Brudheder af styrman J. M. Nordstrand ..... <td>1 „ <td c>—
<td>På hans bröllop ..... <td>2 „ <td>32 sk.
<td>På barnsöl hos komminister P. Hellman ..... <td c>— <td>40 „
<td>„<tab>„<tab>„ assessor Norén ..... <td c>— <td>24 „
<td>„<tab>„<tab>„ Daniel Jonsson ..... <td c>— <td>23 „
<td>På graföl efter assessor Norén ..... <td>5 rdr <td>2 sk.
<td>Klockareren Per Persson i Westansjö — på hedersdagen ..... <td c>— <td>20 „
<td>På gästabud hos Nilsson i Weda ..... <td>1 rdr <td>6 „
<td 3 c>m. m., m. m.
</table>

Då Sjökapten Per Sjölunds syskon till minne af
sin aflidne broder donerade 20 rdr till kyrkan och 20
rdr till de fattige uttalade socknens "kyrko- och 

föreståndareskap" sin tacksamhet med följande betecknande
vältalighet: "Aflidne Herr Capitainen Sjölunds resp.
arfvingar emottage härmed för dessa hedersgåfvor de
varmaste tacksägelser! Den ljufva tillfredsställande
känslan att hafva bidragit till denna helgedoms
behöfliga prydning samt de i fattigdom suckande
medmänniskors lindring — denna känsla hvile öfver deras
hjärtan till ostörd njutning!"

<tab>

På 1780-talet erlades i kosthåll för en handtverkare
under arbetet vid kyrkans uppförande det billiga priset
af 10 skillingar, 10 runstycken pr dag.

<tab>

Då klockstapeln till gamla kyrkan såldes till Wiksjö,
där den ännu står, betalades för densamma 3 rdlr 16
skillingar banco.

<tab>

Utgifterna till socknens fattiga belöpte sig år 1797
till 10 rdr.

<tab>

En tolft bräder kostade vid nyssnämnda tid endast
16 skillingar.

<tab>

Den kollekt, som i hela riket insamlades till
byggnadshjälp åt Högsjöborna, då nya kyrkan uppfördes,
belöpte sig till 125 rdr 19 sk. 2 runst.

<tab>

Komministerlönen i Högsjö utgjorde år 1766:
<poem>
1) tiondesäd efter 1681 års förordning af församlingen.
2) 11 t:r korn af kyrkoherden.
3) 24 rdr af kyrkoherden.
</poem>

<tab>

Af sockenprotokollen framgår, att, om någon
drabbades af olyckan att genom vådeld mista hus eller lösa
inventarier, kreatur eller annat, sockenborna visade en
mycket beredvillig hjälpsamhet genom att på hvarje
"rök" lämna timmer, dagsverken på egen kost samt
matskott och penningar efter råd och lägenhet.


Socknen antog både sockenskräddare och
sockenskomakare enligt hvad protokollen för 1740-talet
utvisa. Den, som för skicklighet och god vandel därtill
antogs, skulle hos Konungens Befallningshafvande i
länet söka vederbörligt "gerningsbref". (Enl.
sockenstämmoprotokoll d. 12/11 1854.)

<tab>

Det tillkom dem, som åtnjöto fattigvård med
undantag af sjuka och ålderstigna att, "såsom en skyldig
erkänsla för sina undfångna bidrag", skura kyrkan hvarje
midsommartid. År 1855 beslöts, att "denna skyldighet
skulle tillhöra alla, som i socknen bo".

<h3>Nykterhetsrörelsen.</h3>

Att nykterhetsrörelsen började antaga bestämdare
former gent emot dryckenskapen och
rusdryckshandteringen framgår af ett sockenstämmoprotokoll af den
12 Nov. 1853, i hvilket omtalas, att biskopen i
Hernösand enligt Consistorii circulär n:r 60 ville af
församlingen höra, huruvida den önskade någon kraftigare
lagstiftningsåtgärd för brännvinsproduktionens och
brännvinskonsumtionens inskränkande. Stämman "uttryckte
sin glädje däröfver, att i detta för fäderneslandet så
viktiga ämne få yttra sina tankar". "Hälst önskade detta
samhälles talrikt församlade medlemmar, att den
lagstiftande makten vid nu förestående riksmöte skulle gå
radikalt till väga och inskränka bränvinsproduktionen
ända därhän, att icke mera skulle tillverkas, än som
vore nödvändigt för medicin och att all tillförsel af
spirituösa drycker skulle förbjudas, ty sålunda kunde
man hoppas, att den härjande farsoten blefve
grundligen botad."

Skulle icke detta kunna ske, uttalade man sig för
en mycket hög beskattning å tillverkning, försäljning
och införsel från andra länder. Slutligen framhölls vid
stämman önskvärdheten af att all handel med brännvin
och andra rusgifvande drycker icke hädanefter blefve
till den grad fri, så att handlande i stad och på

landet kunde därmed drifva en ohejdad rörelse, utan
att kommunerna själfva måtte få bestämma huru många
och hvilka individer därmed skulle handla och till
förekommande af lönnkrögeri borde äfven köparen i dylika
mål få vittna, samt att böterna skulle delas emellan
angifvaren och församlingens fattigkassa".

Det var en kraftig gensaga emot dryckenskapen, som
Högsjöborna genom detta radikala uttalande gjort.
Husbehofsbränningen vid samma tid hotade ju att helt
förstöra det svenska folket och det lände stämman till
heder att vilja utrota eländet.

Emellertid torde icke mycket hafva vunnits därmed.
Efter fransk-tyska kriget togo vissa affärer ett förut
oanadt uppsving icke minst inom trävarurörelsen, och
vid sågverken förtjänades stora penningar. I södra
Sverige talades om, huru i de goda tiderna 1872—78
"sågverksarbetarne i Norrland drucko champagne
emellan brädstaplarne". Om detta kanske var ett
öfverdrifvet tal, så är dock visst, att det lefdes högt och
att konsumtionen af mer eller mindre förfalskade viner
var oerhördt stor.

Missbruket af vin och maltdrycker och försäljningen
däraf väckte Högsjöbornas harm, och å kommunalstämma
den 28 oktober 1876 beslöts, att stämman skulle ingå
till Konungens Befallningshafvande med begäran om
fastställelse å ett fattadt beslut, att "alla handlande i
socknen skulle förbjudas all handel med sprit-,
vin- och maltdrycker". Man önskade, att förbudet skulle
träda i kraft den 1 Januari 1877.

Och på sockenstämma den 12 Sept. 1880 föredrogs
och godkändes kommunalnämndens förslag, att all handel
med vin och maltdrycker skulle för all framtid skiljas
från landthandeln, och att ingen utan
kommunalstämmans medgifvande finge sådan näring drifva. Hos
Kon. Befallningshafvande skulle man ock anhålla om,
att högsta möjliga vite skulle sättas för öfverträdelse
af förbudet.

Alla handlande i Högsjö synes, enligt
stämmoprotokoll af den 27 Februari 1876, "med intet undantag"
så hafva missbrukat och kringgått rätten att sälja
brännvin, vin och maltdrycker, att sockenborna enhälligt
uttalade sig för att denna rätt måtte fråntagas dem.

Så långt protokollerna härom.

Att personer, förledda af snöd vinningslystnad i den
tiden bedref icke så litet krögerirörelse och därpå gjorde
sig ganska stora inkomster, talas nog ännu i dag om
i församlingen.

Nu är förhållandena alldeles förändrade. Tack vare
det inom församlingen varande lifliga religiösa intresset
och en verksam nykterhetsrörelse jämte en naturlig
hederskänsla, är Högsjö numera ett jämförelsevis mycket
nyktert samhälle.

<h3>Bröllopsseder förr och nu.</h3>

I W. Hülphers förut omförmälda skildring öfver
Norrland framhålles, att Högsjöborna vid tiden för
1770-talet i allmänhet "förde en allvarsam och anständig
lefnad: en del af den tillväxande ungdomen tyckes dock
vara mindre hugad att följa de gamles klädnad och
sedlighet; yppighet, som leder till högfärd och seders
fördärf, ökar lättja och vanart har här länge varit
obekant, men skall i senare tider äfven börjat visa sig i
denna orten. Ibland kvinnfolken voro kassikor,
hufvudbeklädnads- eller korsmössor tillförene mycket i
bruk, äfvenså hufkläden, men anses nu såsom aflagda.
Bönderna brukade i allmänhet hafva en kulört och en
svart kläds-klädning, hustrur och döttrar bruka sina
mösstyg och halsdukar, randiga ylle- och linnetyger
jämte någon bomullsväfnad, som de själfva förfärdiga."

Så långt den angifne författaren.

<tab>

I hvardagslag iakttogs stor sparsamhet i mat och
dryck. Hufvudmålen voro tre. Den enkla
hvardagskosten bestod vanligen af salt strömming och tunnbröd
af dråse, mjölkmat och gröt med tunnt spisdricka,
"blanda" eller "syra."

Lefde man enkelt i hvardagslag, så festades så 

mycket mer särskildt vid bröllop, som brukade räcka 2 à
3 dagar. Borden dignade under massor af mat. Utom
stora bullar af vört och blanda, söta och syrda, fanns
smort messebröd, råg- och ärtebröd samt ett mört,
välsmakande knäcke- eller "kammat" bröd i tunna kakor.
Bränvin och öl samt vin och kaffe saknades icke. En
omtyckt rätt var "pannbröd", som bestod af stekta
brödskifvor med ägg, sötost och tårta. "Sötbulla och
rotstampa" voro ock ganska vanliga rätter.

Vid större bröllop hände det, att brudskaran följde
brudparet till kyrkan, mest ridande. Bruden var mycket
utsmyckad och hade i sitt sällskap många "brudpigor",
klädda i röda redgarnströjor, hvita förkläden och
halsdukar. De, som höllo "pället" voro alltid svartklädda.

Anordnandet af s. k. "storbröllop" skedde af tvänne
orsaker. Dels åsyftades därmed ett nöjestillfälle med
riklig undfägnad med mat och dryck, därvid bygrannar,
släktingar och vänner fingo en osökt anledning till
lustbarheter, dels var ett dylikt bröllop för brudfolket ett
rent affärsföretag, af hvars lyckliga utgång de nygiftas
framtid i ekonomiskt afseende var ganska beroende.
Blefvo bröllopsgåfvorna många och stora, så fingo de
nygifta en god grundplåt för framtida bärgning,
hvarom icke, så kunde de få dragas med ekonomiska
bekymmer länge nog.

Lång tid före ett bröllop började beredelserna till
detsamma. Brudparets föräldrar skulle öfverlägga om
hvilka som skulle bjudas. Naturligtvis skulle de
närmaste släktingarne och brudparets faddrar vara med.
Men brudparet kunde ock bjuda dem de ville, och då
tänktes först på dem, som stode i skuld till brudparet,
d. v. s. sådane, som själfva af brudgummen eller
bruden fått bröllopsgåfvor. Dessa voro <i>skyldiga</i> att för
sin heders skull komma med på bröllopet och <i>betala
igen till och med med ränta</i> hvad de en gång fått.
De voro själfskrifna gäster, och det var föräldrarnes
plikt att rätt fördela inbjudningen af sådane gäster till
de olika barnens bröllop. Det hände ju också, att
brudparets föräldrar kunde hafva utestående 
bröllopsfordringar. Om en fader tilldelade något af barnen
flera af de skyldiga gästerna än åt de andra, fick denne
fader lof att själf med kontanter ersätta brudparet den
förlust, som därigenom uppstått. De gäster, som icke
voro skyldiga brudparet eller dess föräldrar några
bröllopspengar eller "brudheder" och som på bröllopet
lämnade de unga tu någon penningsumma, betraktade
denna endast som lån, som en gång — med ränta —
skulle återbetalas.

Då gamla seder allt mer och mer läggas bort, torde
en kortare skildring af ännu någon gång gängse
bröllopsseder i orten här böra återgifvas.

Sedan vigseln skett och vigselförrättarens tal till de
nygifta hållits, skulle man lyckönska brudparet. Alla
bröllopsgästerna bjödos ett glas vin — på senare tid
och på vissa ställen alkoholfritt — för att med glaset
i hand skåla med de nygifta och önska dem lycka.

Så dukades ett stort bord rundt efter salens väggar.
Brudparet jämte dess föräldrar och prästfolket intogo
de förnämsta platserna. Hvad de andra gästerna
angick, måste de naturligtvis krusas mycket för att gå
fram, ja understundom med mildt våld föras till sina
platser vid bordet.

Förtäringen var riklig. Bröd af olika slag, väldiga
smörupplag, getost och sötost, torkade fårlår m. m.,
m. m., fanns i myckenhet. Så bjöds köttsoppa med
gryn och klimpar, kött och fisk — ej sällan lax —
m. m. och efterrätt. Sedan bordsbön hållits och ibland
en psalmvers sjungits var bröllopsmiddagen öfver.

Så kom kaffet, hvartill förr och i vissa hem
serverades bränvin. Härefter skulle brudparet föräras med
gåfvor.

Brudparet satte sig vid ena ändan af ett stort bord.
Prästen bredvid. Vid andra ändan af bordet stod
värden, som skulle sköta om vinkaraffen och skänka i åt
alla gifvarne.

Framför prästen sattes tvänne fat. På det ena skulle
gåfvorna till brudparet läggas och på det andra de
smärre gåfvorna till kyrkan eller de fattige.



Först träder brudens fader fram, sägande: "jag
förärar brudparet en häst (eller en ko, eller en
summa penningar".) Därpå säger prästen: "brudens
fader har förärat brudparet en häst (eller en ko eller
en viss summa penningar"). Därpå fattar gifvaren glaset
och klingar med brudparet, som själft aldrig dricker
något. Därefter träder brudgummens fader fram och
tillkännagifver sin gåfva. Glasen klinga och prästen
tillkännager gåfvans storlek, som, om den består i
penningar, lägges i fatet. Därefter komma släktingarna i
tur och ordning. Därpå de öfriga, de gifta först och
de ogifta sedan. En ogift man brukade gifva 10 à
15 kronor, de ogifta kvinnorna 5 à 10 kronor. Jag
minnes tillfällen, då brudparet på detta sätt förärats
gåfvor af flera tusen kronors värde.

Fram på aftonen, då "föräringen" verkställts, började
dansen, som räckte till fram på morgonen. Andra
bröllopsdagen kommo flera gäster, särskildt de unga,
som ville vara med om dans och lekar.

Den lista, hvarpå prästen antecknade de gåfvor, som
förärades brudparet, och gifvarnas namn, förvarades
mycket noga, ty då brudparet sedan blev bjudet på
de ogifta gifvarnes bröllop, så skulle dessa senare hafva
att påräkna samma belopp, som de gifvit — med ränta.
Det var hedersskulder, som måste betalas, och
uraktlåtenhet härutinnan kunde bli ödesdiger nog.

Gammelpojkar och gammeljäntor voro mycket
eftersökta, ty man hade utsikt att slippa återbetala dessa, som
å sin sida voro föga trakterade af att bjudas till bröllop.

Numera torde dessa bröllopsseder ej vara så vanliga.
Nya tider medför nya seder. Det är dock med glädje
jag konstaterar, att under min långa tjänstetid i
församlingen sällan några oordningar förekommo och
aldrig sådana uppträden, som vid bröllopsfester kunde
förspörjas från andra håll. Men väl minnes jag flera
bröllopsfester, som utmärkte sig för den angenämaste
stämning och en verkligt fin umgängeston med tal,
musik och sång och en lifsglädje, som lofvade godt
för framtiden.



På tal om bröllop må här anföras en historia om

<h3>"Brudstenarne".</h3>

När man båtledes från Hernösand passerat Wålön,
visar sig ett grund, som höjer sig öfver vattenytan.
Med detta grund är förknippad en nog så sorglig
historia, som gifvit detsamma namnet "brudstenarne".

Det var för länge, länge sedan — man vet ej när
— då ingen kyrka, än mindre präst fanns på Hemsön,
som då hörde till Högsjö, och ett brudfolk från Hemsö
skulle vigas i Högsjö kyrka. Under sång, fiolers låt
och muntert skjutande lade båtarna ut från
Hemsö-stranden med den bröllopsklädda skaran, som under
skämt och glam styrde ut på den breda älfven, för att
gå i land vid Mörtsal. Då man lade ut sken solen och
allt var idel glädje, men plötsligt kom tjocka med en
ostlig storm in från hafvet, så att man snart icke kunde
se land. Som alla voro tämligen sjövana och just ej
fruktade sjögång och höga vågor, fortfor munterheten
lika käckt, tills bröllopsglädjen plötsligt fick ett hastigt
slut och förvandlades i dödsnöd. Brudparets båt
kastades af stormen mot de där stenarne, båten kantrade
och vräktes af vågorna från sten till sten, de glada
sångerna tystnade och efterföljdes af skärande
nödrop, som kväfdes af storm och våg, dimman blef tätare
och den kunde aldrig skildra slutet af det nyss så
glada brudparets bröllopsfärd, som slutade med dess
död i de rasande vågorna.

<h3>Några sjukbesök.</h3>

Sjukbesöken utgöra den del af en prästmans
ämbetsgärning, som synes mig mest ansvarsfylld. Intet kan
bringa honom till en så allvarlig själfpröfning som det
att kallas till en döende och med en sådan utkämpa
ej sällan förekommande svåra själsstrider, då inför
evighetens allvar så många bittra minnen af synd och otro
vilja för den nödställde släcka hoppet om Guds nåd
och förbarmande kärlek. Jag minnes med glädje många
tillfällen, då ljus uppgått för dem, som haft att
genomgå dödsskuggans dal. Sjukbesöken hafva naturligtvis
alltid varit gripande allvarsstunder genom dödens
närhet — utom i några fall, som jag ej kan underlåta att
berätta, och hoppas jag, att ingen däraf tager anstöt,
då personerna ifråga nu ej lefva.

En sommardag för flera år sedan kommer en skjuts
från H:s i R. Jag kallades till sjukbesök. Gamle H.
var, som drängen sade, mycket sjuk. Själf var jag
för tillfället besvärad af en ganska svår influensa och
låg till sängs. Men jag tänkte: det får gå med mig
hur det vill, är gamle H. så sjuk och kanske döende,
så måste jag fara. Vägen var ju ej så lång, blott tre
mil fram och åter. På den icke så alldeles bekväma
schäskärran for jag i väg, men var vid framkomsten
mycket medtagen. Huru jag skulle kunna utföra min
tjänsteförrättning, visste jag ej. När jag med
sockenbudtyget i handen trädde in hos H:s, så satt den gamle
H. vid spisen fullt påklädd och drack kaffe. Och när
jag frågade, huru det stod till, svarade han blott: "Jo,
jag har fått en stopp i magen", och så drack han en
påtår.

Som jag var mycket sjukare än gubben H. var
och ej såg någon möjlighet att kunna resa hem samma
dag, anhöll jag att få gå till sängs, hvilket ock skedde.
Påföljande dag var gubben H. alldeles frisk och jag
var bättre. Så skulle jag resa hem. I kärran hade
gumman H., som väl tyckte, att jag hade kallats i
onödan, lagt ned en halfårs bagge, som jag skulle taga
hem till barnen. Men baggen var besvärlig. Kärran
skakade och för hvarje steg hästen tog fick jag känna
stötar af ryggstödet, och den oregerlige baggen
stångade mig på benen allt hvad han förmådde, men
barnen i prästgården blefvo glada åt den nye lekkamraten.

Huru det var med det sjukbesöket, kan läsaren lätt
förstå. Inte blef det ett sjukbesök i egentlig
mening.

*


Apropos sjukbesök af nog så egendomlig art kan
jag icke underlåta att något berätta om mina sjukresor
till S...s i Kvisle-backen, ett mycket originellt par
äkta makar, som vållade mig icke så litet bryderi.

Gubben S.... låg på sitt yttersta. Jag var kallad
dit, egentligen för att bevittna den försoningsscen, som
skulle utföras, innan döden skiljde de gamla åt. Det
hade alltid varit åtskilligt som brast i de gamlas
äktenskapliga samförståndslefnad. Visst var det en stund
af allvarsammaste natur, men nu saknar jag alldeles
förmåga att kunna återgifva det tragikomiska i denna
försonings- och fridsakt, som utspelades i backstugan.
Den, som kände detta öfver all beskrifning sorglustiga
människopar, förvånas icke öfver, att jag, ehuru
själasörjare, stod så godt som alldeles rådlös inför ett
replikskifte mellan dessa urmänniskor, som både strängt
klandrade och berömde hvarandra i samma andetag.
De båda hade, om också omedvetet, mycket
utpräglade anlag för det komiska, hvarom det skälmaktiga,
godmodiga leendet mot hvarandra efter denna
lifsuppgörelse vittnade. Slutet godt — allt godt.

Gumman S.... blev änka. Hon sände ofta bud, att
jag skulle resa till henne, en färd på fyra mil hvarje gång.
En gång fick jag bud att komma <i>genast</i>. Jag reste och
trodde, att den gamla var döende. När jag kommit
in i stugan satt hon och läste. Hon hade kommit i
själsbekymmer öfver att hon vid sista nattvardsgången
i kyrkan varit så vanvördig mot Gud, att hon ej tagit
på sig sina bästa vantar, utan hade ett par sämre,
något trasiga på sig vid nattvardsbordet. Då jag inte
kunde återhålla ett stilla nästan omärkligt leende, blef
hon förargad och bad mig fara hem igen. Hon
skickade då bud på kyrkoherden i Gudmundrå, som måste
gå öfver berget två mil en lördagseftermiddag.
Kyrkoherden kom, men det gick inte bättre för honom. På
söndagsmorgon efter en nattlig promenad på två mil
och under ihållande regn kom han åter hem för att
omedelbart bestiga predikstolen.

En annan gång gick det på samma sätt. Jag fick
bud att resa och reste den långa vägen. Midt i
vårarbetet måste mina hästar tagas ifrån plogen. Jag hade
trott, att hon denna gång var mycket sjuk, men vid
framkomsten mötte jag henne på gårdsplanen. Jag
hann ej stiga in, förr än hon sade: "är det sannt, som
di säjer, att kyrkoherden är lifförsäkrad?" Då jag
bejakade frågan, svarade hon: "ja, då kan han fara hem
igen, ty då tror han inte på Gud, utan bara på
människor". Och därmed fick jag resa, ty att öfvertyga
henne var för mig omöjligt.

Gumman S.... är död för länge sedan. Jag besökte
henne många gånger innan hon slutade. Där fanns
mycket godt hos henne, framför allt ett uppriktigt och
ärligt kristligt sinne. Hon testamenterade mig det
käraste hon ägde: hennes gamla, flitigt lästa och
därför utnötta "Arndts sanna kristendom".

Många andra typer från en gången tid skulle jag
kunna skildra. De äro borta nu och hafva lämnat rum
för ett yngre släkte, som nog icke kommer att
uppvisa några så framträdande egenheter. De originellas
antal minskas mer och mer.

*

</chapter>
<chapter name="Vid fäbovallarne.">

<h2>Vid fäbovallarne.</h2>

I skogarne sydväst om gammelkyrkan ligga de båda
byarnes, Bäcklands och Bys, fäbovallar i nära
grannskap till hvarandra, dock åtskilda genom några smärre
insjöar. Vid Bäcklands fäbovall ligger den lilla täcka
Djupsjön och vid Bys fäbodar ligger Fäbosjön. Dit
sändas kreaturen i midsommartid så fort bete finnes,
för att vara där hela sommaren. På fäbovallen äro små
primitiva ladugårdar uppförda, dit nötkreaturen införas
på kvällarna.

Men jämte dessa äro ock mindre hus byggda, afsedda
till bostäder för fäboflickorna och rum för förvaring
af mjölk samt för smör och ostberedning m. m.

Det ensliga lifvet på fäbovallen är den
hälsosammaste kurort man kan önska; intet stör det stilla lugnet
i den storslagna naturen.

Augustikvällen sprider sin skymning, öfver berg, skog
och sjö. Allt är så stilla. Dagens arbete är slutadt.
Plötsligt höres en låt från Byvallen öfver sjön. Den
ger eko mot berget på andra sidan.

En af Byflickorna sänder en aftonhälsning till
Bäcklandsvallen. Med klar och så ursprungligt frisk röst
"kåkar" (sjunger på vokalerna a eller å utan ord) hon
denna melodi i dur:
<img>♪♫ ♪♫ ♪♫</img>

Den sällsamma sången, som utgör en hälsning,
uppfattas snart från Bäcklandsvallen, hvarifrån en af dess
fäboflickor sänder en svarshälsning, lika klar som den
förra, men måhända mer betagande och mer lämpad

efter den allt mer tilltagande skymningen, ty den sjöngs
i moll sålunda:
<img>♪♫ ♪♫ ♪♫</img>

Sedan ekot förklingat blef allt så tyst. Den stora
stillheten verkade nästan andakt. Ej underligt, att
roddaren där nere på Djupsjön lät årorna hvila.

<img c id="2406">En sommarafton på Djupsjön vid Bäcklands fäbovall.</img>

Fäbolifvet spelar en nog så viktig roll i allmogens
lif. Det är ett sommarnöje så godt som något annat
och brukar vara efterlängtadt.

I skogens ensamhet kan man tänka så goda tankar,
och sagorna och låtarne och skällklangen från stor-kon
och samlifvet med "Rosa", "Lycka" och "Stjärna" och
allt hvad kossorna heta har nog sin fostrande betydelse.

När det blifvit kväll och solen dalat bortom berget,
när skogen sofver mörk och tyst, men bäcken är vaken,
då drömmer den så vackra drömmar, som lärt sig att
älska enkelheten och mödorna i obygden och ej är för
tom för att trifvas med ensamheten.


Måtte fäbolifvet aldrig försvinna och det bli dödt i
skogarna!

<poem>
Trolskt utöfver insjöns vatten
Tonar uti sommarnatten
Fäbojäntans vallarlur
Än i moll och än i dur.

Lyssna! Hör du ej i kvällen
Älfvens dån mot branta hällen?
Ser du ej i myrens dimma
Vittrors dans i midnatts timma?

Här långt bort från allfarvägen                                      
Lefver än så mången sägen,
Väcker än, som förr den väckte,
Kärlek till ett gånget släkte.
</poem>

*

</chapter>
<chapter name="En sorglustig visitation.">

<h2>En sorglustig visitation.</h2>

Då Johan Häggmark var komministeradjunkt i
Högsjö var det nog i flera afseenden underligt ställdt med
den pastorala verksamheten i församlingen. Häggmark
stod mycket väl med befolkningen i allmänhet och
föraktade icke att, då tillfälle erbjöds, dricka sin
"kaffegök" med dem, som ville bjuda honom därpå.
Ämbetsgöromålen lade han icke så stor vikt vid och allra minst
vid konfirmationsundervisningen, som han "gjorde bort"
på allt för kort tid. Hvad barnen därigenom fingo
för kunskaper, är lätt att förstå.

En del sockenbor klagade också för Biskop Franzén
öfver Häggmarks alltför ringa intresse för denna
undervisning, och följden blef, att biskopen beslöt att hålla
extra visitation i Högsjö för att själf förhöra ungdomen
i katekesen och öfvertyga sig om Häggmarks
försumlighet.

Så blef en visitationsdag år 1834 utsatt. Men
Häggmark tänkte öfverlista den kloke biskopen, och han gjorde
det ock. Häggmark lät nämligen utsprida ett rykte i
Säbrå, att i Högsjö skulle ett stort andligt möte hållas
och att märkliga predikanter, både biskop Franzén
och den vidtberömde pastor Brandell i Nora, då skulle
utdela Guds ord i rikelig mängd, hvarför Säbråborna
nu borde komma och få höra något märkvärdigt.

På den utsatta dagen kommo också en mängd
Säbråbor, försedda med matsäcksknyten och korgar till
Högsjö, och då de skulle gå in i kyrkan föste Häggmark
dem längst fram så att halfva främre kyrkan var besatt
af endast Säbråbor.

Häggmark predikade. Biskopen ville naturligtvis
höra huru han predikade. Efter predikan började
biskopen själf att förhöra folket i sin kristendomskunskap.
Han frågade om allt möjligt ifråga om kristendomens
enklaste sanningar. Ingen svarade. Han frågade hvem
som skapat himmel och jord — ingen svarade. Och
lika litet förrådde någon sin kännedom om denna
världens furste, han, som härskar i mörkret. Nej, inte ett
svar. Säbråborna bara gapade på biskopen, som nog
intogs af en helig vrede öfver folkets okunnighet. De
tittade på hvarandra och undrade hur allt detta skulle
aflöpa.

En ohygglig okunnighet!

Efter detta fullkomligt misslyckade förhör trädde
biskopen åter för altaret och höll därifrån ett dundrande
strafftal öfver folkets okunnighet.

Så kallade biskopen fram kyrkovärdarne och frågade
dem, huru det var ställdt med Häggmarks undervisning
i kristendomen. De bugade sig och — tego.

Den icke så litet häftige biskopen kallade nu fram
Häggmark och tillsade honom att förklara hvarpå denna
stora okunnighet berodde.

Häggmark stiger fram, ser ut en stund öfver bänkarna
och skakade på hufvudet. "Besynnerligt", sade han,
"att jag inte känner igen folket", och han började
närmare granska dem, som sutto i öfre hälften af kyrkan,
men skakade på hufvudet igen, förvånad öfver, att han
inte kände någon.

Slutligen sade han: "hör nu, mina vänner, inte ä' Ni
Högsjöbor, ty jag känner Er inte. Hvarifrån ä' Ni,
godt folk?"

"Vi ä' från Säbrå", svarade de förvånade bönderna,
som nog skulle kunnat svara på biskopens enkla frågor,
men som tyckte, att, då de icke voro Högsjöbor,
frågorna icke angått dem. Men som Säbrå var biskopens
prebende och han själf sålunda var kyrkoherde därstädes
och därföre ansvarig för deras kristendomskunskap,
så kan man lätt förstå hvad den något hetlefrade
biskopen skulle tänka och känna. Visitationen
afslutades mycket fort och händelsen infördes aldrig i något
protokoll.

Men Häggmarken, som han kallades af folket, log i
sitt sinne.

*

</chapter>
<chapter name="Huru björnar grasserat i Högsjö.">

<img c id="2407">Vy från Högsjö. Ramsjö</img>

<h2>Huru björnar grasserat i Högsjö.</h2>

I ett sockenprotokoll för den 22 okt. 1863 står: "Till
Torparen i Wålånger, Jonas Näsman beviljades såsom
skadeersättning för förlorade 2:ne kor genom björn,
50 rdr rmt, som utgå efter jordfyrk, och ansåg
stämman både billigt och rättvist, att äfven hvarje torpare
till samma ändamål bidrager med minst 25 öre hvardera".

Björnar hade, enligt hvad framgår af andra protokoll,
flera somrar gjort stor skada, och därför beställdes af
sockenborna 3 s. k. "björnjärn". Bonden Anders
Larson i Jude skulle tillsammans med af honom utsedd
person uppsöka spår efter odjuret och "inhvärfva" det
mot 2 rdr rmt om dagen för den tid, som han för

detta ändamål använde. En man från hvarje byalag
skulle också söka efter björnspår, och, om sådana
kunde upptäckas, skyndsammeligen därom underrätta
Anders Larsson.

Resultatet torde hafva varit dåligt, ty i Mars 1865
fick Inspektoren i Utansjö J. U. Undén i uppdrag att
från annan ort anskaffa några kända björnskyttar,
nämligen Paul Walter och Broström, som skulle taga reda
på odjuren. De betingade sig fri resa och 2 rdr om
dagen. Paul Walter hade år 1865 fällt en björn, och
socknemännen beslöto att därför gifva honom för de
tio dagar, som åtgått för jakten, 15 kronor.
Skottpengar bestämdes år 1866 till 50 rdr rmt för hvarje
fälld björn, stor eller liten, ung eller gammal.

Paul Walter, född i Särna i Dalarne, var en märklig
man. Hans lefnad hade varit mycket äfventyrlig. I
Amerika hade han vistats i flera år och genomlefde
där nog så märkliga öden. Björnar hade han skjutit
många i sina dagar. Norrlandsförfattaren Olof
Högberg har i ett af sina populära arbeten<footnote>I "Fribrytare" (Från Norrlands sista halfsekel).</footnote> skildrat denne
väldige "Nimrod". Efter att i flera år hafva såsom
hemmansägare bott i Ås by flyttade Walter på gamla
dagar till en gift dotter i Dals by. Han blef på
ålderdomen blind och ehuru han fullständigt saknade
synförmågan var han dock i ständigt arbete. Han
uppförde en stenmur utefter landsvägen vid sin mågs lilla
hus i Dal, och författaren till denna bok såg hösten
1886 ofta, den gamle blinde ligga på knä i backen
omkring stugan och bryta upp jord till potatisland.

Den andre björnjägaren, Boström, slog sig ned som
torpare i Själlandssjön.

*

</chapter>

<chapter name="Kungsskjutsar och märkliga mäns resor genom Högsjö.">

<h2>Kungsskjutsar och märkliga mäns resor genom Högsjö.</h2>

Den allmänna landsvägen, som söderifrån går öfver
Oringen in i Högsjö och förgrenar sig vid Weda åt
ena hållet till färjstället och åt det andra till Sollefteå,
är nog det äldsta minnesmärket af de gamle förfädernas
arbete. Först torde denna väg hafva varit en
gång- och klöfjeväg, som efterhand blef upparbetad till
vinterväg och slutligen, redan under 1500-talet, så utbyggd,
att man på densamma kunde färdas på hjuldon.
Visserligen hafva under tidernas lopp vissa smärre delar
af vägen förändrats och gjorts genare, men i stort sedt
är den nuvarande landsvägen densamma som fordom.

På denna väg mot det nordligare Norrland och
Finland samt till öfre Ångermanland och Jämtland hafva
många stormän passerat Högsjö och väl icke kunnat
undgå att beundra dess utomordentligt vackra natur.
Vid Weda ha de beträdt färjan för att på denna färdas
öfver Sveriges mest imponerande flod, Ångermanälfven.
Många minnen äro förknippade vid denna samfärdsled,
minnen, som af framstående resande skildrats till och
med på främmande språk.

<h3>"Kungsskjutsar."</h3>

De svenska konungarne Carl XI, Adolf Fredrik och
Carl XV hafva rest Oringevägen norrut öfver Weda.
Med största sannolikhet kan antagas, att flera af
Sveriges konungar rest den vägen fram, men jag har intet
bevis därpå. Konung Carl XI reste vägen fram i juni
1694 på väg fram och åter till Torneå. Konung Adolf
Fredrik reste vägen fram i augusti 1752 från Finland.

Vid sådana tillfällen måste bönderna med sina hästar
hålla "kungsskjuts". Huru konungsligt sinnad allmogen
än var, så vållade "kungsskjutsen" icke liten sorg för
dem, som skulle släppa till hästarna för de otympliga
och tunga kungliga karosserna.

Fyra hästar af kanske mycket olika lynnen och storlek
påselades tunga och olämpliga seldon, som kanske inte
alls passade; piskan hven öfver ryggen på de af
förskräckelse halfvilda djuren, af hvilka endast det ena
paret drog den tunga vagnen och släpade det andra
paret med sig, och så bar det af i full fart uppför och
utför till nästa skjutsombyte. Det vanliga var också,
att åtminstone någon af hästarna sedan fick så länge
djuret lefde bära märke efter "kungsskjutsen".

<h3>Carl von Linnés resa genom Högsjö.</h3>

Vår världsbekante landsman Carl von Linné hade icke
kungsskjuts den 12 maj 1732, "då han, 25 år på ett
halft dygn när", red ut genom "Norre tullporten" i
Upsala för att göra sin bekanta forskningsfärd till
Lappland och därunder for genom Högsjö. Hans utrustning
för denna resa beskrifver han själf sålunda: "kläderna
voro en liten råck af vestgötatyg utan fållar med små
uppslag och Krage af sjagg. Byxer helt nötte af skinn
och Piskperuque. Carpuss af växtgrönt. Stöflekänger
på fötterna. En liten väska af läder, en half aln lång,
något kortare i bredden af mentat läder med ygglor
på ena sidan att binda henne fast. Härsvängaren satt
vid sidan och en liten handbössa mellan låret och sadeln.
En åttkantig käpp med utsatt mått, en plånbok i fickan
med pass."

Den 17 maj kom han till Sundsvall, "hvilken stad är
en liten fläck, som ligger mellan 2:ne höga backar".
Den 18 anlände han till Fjahl och den 19 till Weda,
där han "sattes öfver stora Ångermannaån, som dock
där är ett 'sinus maris' och ej någon rätt å".


"Emellan Norrstig och Weda", säger Linné, "såg jag
hela landet bortåt vara såsom moln, tjocka af regn,
hvilka stiga upp det ena efter det andra. Alltså sågo
dessa bergen ut, hvilka helt blå af en rök, som steg
af jorden representerades, då det enas spets räckte
fram hufvudet öfver det andras och det på alla tre
sidorna."

"Strax vid Weda fick vi se stora Ångermannaån en
half 1/4 bred med salt vatten full, ty detta är ett 'sinus
maris' (hafsvik) och ej någon rätt å, här färjade vi öfver,
då vi kom något när andra sidan fick jag se hela raden
långs efter älfven föra ett skum helt hvitt, bredt som
1 aln, jag frågade då orsaken, de svarade, att de visste
ej annan orsak än att åstroket rätt der lop fram. Här
och där såg jag korna vara kullota eller utan horn,
äro de alltså en variation af de ordinarie och icke något
distinct species (särskild art), ej heller sådana i
begynnelsen skapade och fast nu denna "nota maxime
principalis generica" fattas, finns dock inuti huden
"rudimenta eorum".

Vi hafva anfört den store Linnés resa genom Högsjö
dels för att visa huru enkelt han for fram och dels
för att återgifva några hans tankar under färden genom
dessa nejder.

*

<h3>Huru Pater Outhier i sin resejournal, tryckt i Paris
1774, skildrade en färd öfver Ångermanälfven.</h3>

År 1736 sände Frankrike en vetenskaplig expedition
till Sverige med uppgift att högt upp i Lappland
verkställa en gradmätning för att få afgjord den stora
tvistefrågan om jordens afplattning vid polerna. I
expeditionen deltogo fyra franska vetenskapsmän.
Svenske konungen hade utsett professor Anders Celsius att
vara expeditionen till hjälp. Expeditionen, hvars ledare
var den franske berömde matematikern och astronomen
Maupertius, blef mycket uppmärksammad i Sverige.


I ofvannämnda journal beskrifves färjrodden från
Weda sålunda: "1736—13 Juni. Vi lämnade Skog (i
Högsjö) kl. 11 på kvällen och vid midnatt kommo vi
till stranden af en vik, i hvilken den mäktiga
Ångermanälfven utfaller. Det blåste starkt. Färjekarlarne
rådde oss att icke fara öfver med den stora vagnen,
hvilken placerades med ena hjulparet i hvardera af de
två färjor, som, starkt sammanbundna, måste användas
för transporten öfver älfven. Rodden gick långsamt på
grund af motvind. Sedan vagnen förts i land på
motsatta stranden hämtades vi. Hela färjningen tog 3
timmar. Hästarna stodo färdiga, och vi foro till
Skullersta, dit vi kommo klockan 4 på morgonen och där vi
togo nattlogis".

<table o l>
<td 6><i>Taxan för färjerodden</i> vid Weda utgjorde enligt 1734 "gästgifvareförordning:"
<td>båtlega <td>för <td>1 à 2 personer .... <td>9 <td>öre <td>hvardera.
<td c>„ <td c>„ <td>3 <tab>„ <tab>.... <td>4 <td c>„ <td><tab>„
<td c>„ <td c>„ <td>4 personer och däröfver <td>3 <td c>„ <td><tab>„
<td c>„ <td c>„ <td>chaisekärra eller släde <td>4 <td c>„ <td><tab>„
<td c>„ <td c>„ <td>häst, ko, o. s. v. . . . <td>9 <td c>„ <td>— allt i kopparmynt.
</table>

<h3>Konung Carl XV</h3>

reste år 1861 såsom kronprins genom Högsjö på väg
norrut. Han gästade hos Grefve v. Platen på Utansjö,
där han låg öfver en natt. Något minnesvärdt från
detta kungliga besök har ej kunnat angifvas.

<h3>Konung Oscar II och Kronprins Gustafs färd genom Högsjö.</h3>

Den 1 Augusti 1894 var en varm, strålande
sommardag. Det var festglädje i orten, ett riktigt kungsväder
den dagen, då Hernösand—Sollefteå järnväg skulle
högtidligen invigas af H. M. Konung Oscar II, åtföljd
af Kronprins Gustaf.

Biskop Johansson, som skulle vara med på festtåget,
hade anmodat mig att infinna mig vid Ramviks
järnvägsstation, där tåget med de kungliga skulle stanna
några minuter.


Långt före den utsatta tiden hade en stor mängd
Högsjöbor infunnit sig för att få se festtåget och de
kungliga. Jag hade sökt instruera mina kära
sockenbor huru vi skulle hälsa H. Majestät vid tågets ankomst.
Ramviks musikkår med Johan Nordlander som anförare
stod färdig att spela "kungssången".

Det flaggprydda tåget kom, musiken spelade upp,
och de kungliga jämte järnvägens styrelseledamöter
och hedersgäster stego ut på plattformen. Någon
hyllande hälsning blef det just icke, ty alla voro så ifriga att
få <i>se</i> konungen, att de flesta glömde alldeles bort att hälsa.

Af Biskop Johansson kallades jag fram att föreställas
för de kungliga. Konungen var, som han brukade vara,
synnerligt älskvärd. Sedan han uttalat sin beundran
öfver den storslagna, men likväl så leende naturen,
frågade han mig, huru jag funnit befolkningen, och då
jag på den frågan svarade, att Högsjöborna voro ett
synnerligen godt folk, sade han under det blidaste
leende: "det var kärt att höra."

Därefter vände han sig till Disponenten Chr.
Lindeberg och Grosshandlaren J. E. Lidén och framställde
äfven till dem åtskilliga frågor rörande orten.
Kronprinsen visade äfven lifligt intresse för ortsförhållandena.

Som det allestädes brukade vara vanligt, att konungen
uppvaktas med blommor, så skedde ock i Högsjö.
Fru Sara Norberg i Westby öfverlämnade till H.
Majestät en utsökt bukett af de vackraste rosor, en
uppmärksamhet, som konungen tycktes taga mycket väl upp.

Af de skådelystna voro de nog få, om ens någon
förutom de förstnämnda herrarne, som sett en kunglig
person. Den mest nyfikna tycktes den förut omnämnda
gumman H.....d i Ramsås hafva varit, ty hon ville
se majestätet på riktigt nära håll, och jag förstod, att
hennes intresse roade den gamle kungen. Hon hörde
ock noga på samtalet emellan honom och mig. De
kungliga jämte Landshöfding Ryding, Biskop Johansson,
järnvägsstyrelsen och inbjudne stego åter upp på tåget,
och efter ett för konungen utbragt "lefve" spelades
"Vårt land", och festtåget ångade i väg mot Sollefteå.

En liten episod från detta tillfälle må här berättas.
Så snart tåget afgått, kom en af sockengubbarne fram
till mig och frågade: "hva sa' kungen till pastorn?"
"Jo! han frågade hvad jag tyckte om Högsjöborna",
svarade jag. "Men hva sa' pastorn då?" sporde han?
Som jag icke kände mig böjd för att genast yppa det
för mina kära Högsjöbor mycket berömmande svar jag
gifvit kungen, svarade jag gubben: "Jo, jag sade, att
Ni nog äro lite besvärliga ibland, men Ni ska' nog
bli bättre."

Det var, som om gubbens anlete något mulnade.
Jag vill minnas, att det var den gamle Sjölund i Ramsås.

Men nu hände något roligt. Jag hade icke tänkt
på gumman H.....d, som ju hade hört kungens
samtal med mig, och då hon nu hörde mitt svar till
Sjölund, slog hon ihop händerna och ropade tämligen
högt: "nej, så sa' inte pastorn te kungen, utan han sa',
att Högsjöborna var det allra bästa folket i hela
Sveriges rike!" — Så tog gumman H.....d, som jämte
Sjölund stod på perrongen, mig om lifvet, alldeles som
om hon ville "ta en sväng om".

Det blef förstås jubel och hurra-rop mig till ära för
att jag enligt gumman H.....ds ord hade uttalat mig
så berömmande om Högsjöborna till själfvaste kungen.

Musiken spelade upp, och vi tågade hvar till sitt.

<tab>

Nog torde flera andra af våra konungar hafva
färdats igenom socknen på resor till det nordliga Sverige,
men jag har icke hört några uppgifter därom.

Däremot må nämnas, att Tysklands kejsare, Wilhelm
II, och den mäktige asiatiske härskaren, Konung
Kulalonkorn af Siam, båda med sina egna storståtliga
lustångare farit genom Högsjö sockengränser på väg upp
efter älfven till Nyland, hvarifrån de gjorde utflykter
till Sollefteå.

*

</chapter>
<chapter name="Vi skrifva 1885.">

<h2>Vi skrifva 1885.</h2>

<img l id="2408">Komminister P. J. Sjödin.</img>

Den 22 Februari 1885 hade den gamle Komministern
P. J. Sjödin aflidit efter 37-årig verksamhet i
församlingen. Jag kände honom icke, men enligt
sockenbornas enhälliga uttalanden har
jag tämligen klart för mig, att
han var en man af gamla
stammen, enkel och flärdfri, redbar
och rättrådig, något torr,
mycket bestämd och i hög grad
sparsam både hvad angick
församlingens utgifter för allmänna
ändamål och för egen del.
Plikttroget förrättade han sin tjänst
och var ytterst ordentlig,
hvarom kyrkoböcker och protokoll
vittna. Dessa voro synnerligt
korta, innehållsrika och
välskrifna.

Men han var, enligt hvad jag
kunnat förstå, främmande för en
nyare tids andliga rörelser och kraf, och likt de gamle
fattade han icke undervisningsväsendets behof af
utveckling eller fattigvårdens ordnande i en tidsenligare
riktning. Men en hedersman var han enligt allas
mening, och under hans något kärfva yta dolde sig ett
välvilligt sinnelag.

Hans fru, Anna Ulrika, var en så mycket mer
framträdande personlighet.

Många äro ännu i dag de sägner, som de gamle i
socknen kunna berätta om henne, både hvad angår

hennes inflytande öfver sin man och hennes stränga
regemente såväl i hemmet, som utom detsamma, så
långt hennes makt kunde sträcka sig.

Ofta talades det om, hur hon själf for ut i
församlingen för att uppbära den till stor del "in natura"
bestående komministerlönen. Gärna tog hon då emot ej
allenast det, som hon hade rätt att uppbära af korn på
hvarje "rök", utan äfven hvarjehanda annat, såsom hö,
bröd, smör, ost m. m. Så for hon med dylika varor
in till den 2 1/2 mil från Högsjö belägna staden
Hernösand för att på dess torg själf afyttra dessa varor.
Och för att icke frakten dit skulle kosta penningar, så
lät hon ro sig på älfven den långa vägen från
Mörtsals brygga.

Och hon lade riksdaler till riksdaler, så att den
samlade penningsumman vid mannens död uppgick till
omkring 70,000, en oerhörd förmögenhet för en ringa
komminister. Måhända skulle ett annat ord än
sparsamhet här kunnat användas?

Tillsammans med sin dotter, Anna, flyttade hon till
Hernösand på hösten 1886. Båda hafva aflidit.
Modern öfverlefde sin dotter i nio år och afled den 8
Mars 1909 öfver 101 år gammal.

Förmögenheten hade minskats betydligt vid den
gamlas död på grund af Hernösands Enskilda Banks
fallissemang; återstoden delades enligt testamentariska
bestämmelser både till fromma stiftelser och enskilda
personer, hvarjämte Högsjö kyrka erhöll en donation
af 2,000 kronor till underhåll.

Under Komminister Sjödins tid synes ingen
nämnvärd utveckling hafva gjort sig gällande rörande de
kyrkliga eller sociala förhållandena. De små
förhållanden, som rådde, voro icke ägnade att vidga intresset
för förändringar till ett framåtgående, som ju alltid äro
förenade med omkostnader. Huru reformer kunna
motarbetas framgår med all tydlighet däraf, att så sent som
i början af 1880-talet öfverklagades ett kyrkostämmobeslut
om att till en skola anskaffa en Europas karta, och de
klagande gingo ända till högsta myndighet för att hindra
kartans inköpande. De förlorade naturligtvis. Hvilka
oerhörda svårigheter det svenska prästerskapet haft att
kämpa emot för skolväsendets utveckling, torde
allmänheten icke ens ana, och ej sällan har en präst åsamkat
sig stor motvilja och till och med hat för sin ifver för
en allmännare folkupplysning. Så var det för endast
några tiotal år sedan. Nu är dock den tiden förbi.

Under Komminister Sjödins senare lefnadsår var han
sjuklig och besvärades mycket af en halsåkomma,
hvadan hans predikoföredrag svårligen kunde uppfattas.
Flera yngre prästmän voro då förordnade som hans
adjunkter, bland hvilka må nämnas den kraftfulle
Johannes Andersson, sedermera kyrkoherde i Skön under
det antagna namnet Bråten, den fredsälskande
nuvarande kyrkoherden i Långsele, A. Nilsson, den
urbane och välvillige Pastor Aug. Klum, numera "pastor
emeritus" samt den mer än underlige A. A. Genberg,
som för sitt ovisa nit ådrog sig skarpa anmärkningar
af den i många afseenden store och märklige biskopen
i Hernösand, L. Landgren, på den extra visitation, som
han företog i Högsjö på grund af sockenbornas
klagomål rörande Genbergs underligheter, bland hvilka må
nämnas, att han trodde sig kunna uppväcka döda.
Denna extra visitation hölls i Maj 1885.

Den 9 Augusti samma år skulle jag "profpredika"
i Högsjö kyrka. Medsökande voro pastorerna P. A.
Sandström och nyssnämnde A. A. Genberg. På Biskop
Landgrens inrådan tog jag in på gästgifvaregården,
där all välvilja visades mig af dess innehafvare, den
sedermera i kommunalt afseende så mycket ombetrodde
C. V. Olson i Weda.

Huru beundrade jag icke den utomordentligt vackra
naturen i Högsjö! Jag var ju på grund af Biskop
Landgrens uttalanden tämligen viss om, att jag skulle
få mitt eget hem i denna församling.

<tab>

Den 12 Maj 1886 var en vacker vårdag. Det var
solsken och fågelsång och spirande grönt. Det var
vårsol i sinne och jubel i hjärtat hos den unge 
komministern, då han steg i land vid Mörtsals brygga för att
taga i besittning sitt eget lilla hem, prästgården
nedanför det höga berget vid Mörtsjöns strand.

Framkommen mötte mig den idoga änkefru Sjödin
på trappan, hållande en kopparpanna i hvar hand för att
gå till bryggstugan. Att hon inte var vidare nådig
emot mig, ursäktade jag gärna. Det var ju inte svårt
att sätta sig in i den gamlas tankegång beträffande den
okände, som nu skulle inkräkta i det hem, som varit
hennes i 37 år och som nu skulle lämnas åt en annan.
Hon hade ju svårt att fatta, att prästgården var ett
boställe och ej hennes egen. I 37 år hade hon styrt
och ställt i kök och kammare, i visthus och ladugård,
varit med om att beså dess åkrar och skörda dess
ängar, van att ensam styra och befalla på den lilla
gården. Och befalla kunde den goda frun så, som
ingen annan, någon gång dock afbruten af sin tystlåtne,
men, när det gälde, så bestämde man, hvars vilja vid
sådana tillfällen icke lät sig rubbas.

Jag måste rådfråga biskopen, huru det borde
förfaras, så att jag kunde få taga prästgården i besittning
med tanke på min bosättning. Jag fick svar, följde
rådet och fick flytta in med mitt bohag. Det lilla
boningshuset var ytterst trångt och bristfälligt.

Huru eländigt det var, framgick bäst däraf, att då
till- och afträdessyn hölls därstädes, brast en golftilja
i den s. k. salen under den något korpulente
tjänsteförrättande domaren.

Vid denna syn tillerkändes den nye boställshafvaren
c:a 1,100 kronor. Men alla husen voro fullkomligt
obrukbara, nästan fallfärdiga, framför allt själfva
boningshuset, som måste i en snar framtid nybyggas. Jag
tänkte med bäfvan på de svårigheter, som i detta fall
skulle möta mig på grund af den förnuftsvidriga
lagstiftningen, enligt hvilken en svagt aflönad komminister
skulle på egen bekostnad uppföra och underhålla alla
behöfliga byggnader på sitt boställe.

Såsom änkan Sjödins ombud vid denna syn
fungerade f. Nämndemannen Erik Dahlberg, som just icke
var någon prästvän, men såsom en begåfvad och
förslagen man var han ju ett i ekonomiskt afseende godt
biträde åt den, på hvars sida han ställt sig. Min
motståndare vid denna syn blef han icke — han blef en
vän för lifvet, såsom framgår af min skildring om
honom på ett annat ställe i denna bok.

<tab>

Med verksamhetslust och glädje började jag mitt
arbete i församlingen. På anmodan reste jag till alla
byar för att hålla andaktsstunder. Lokalerna fylldes
alltid af uppmärksamma åhörare. Öfverallt mötte mig
mycken vänlighet och välvilja.

Kyrkovärdar voro vid min ankomst till församlingen
den något originelle, godmodige patronen på Westby,
Eric Norberg, och f. nämndemannen i Wålånger, Lars
Grafström. Jämte dessa bestod kyrkorådet af
hedersmän, som omfattade mig med vänskap, och som, hvad
på dem ankom, gjorde hvad de kunde för att en ny,
tidsenlig prästgård skulle uppföras i den gamlas ställe.
Äfven andra mina önskemål behjärtade de välvilligt.

Länge hade man tvistat i kyrkostämmorna om
insättandet af en värmeapparat i kyrkan, men de gamle,
som ej vore vane vid sådan lyx, hade ständigt satt sig
däremot. Jag tog tämligen genast efter min ankomst
upp frågan i en kyrkostämma, och mitt förslag
godkändes. Varmapparaten blef uppsatt inom några månader.

Så upptogs prästgårdsbyggnadsfrågan.

Alla erkände, att den gamla mangårdsbyggnaden
var alldeles förfallen och olämplig, men den
kommunala frikostigheten var då ytterst minimal. Jag kunde
icke under den instundande vintern tänka att bo i
densamma, hvarför jag hyrde en bostad i Hälledal.

<tab>

Så stodo sakerna vid tiden för den 28 Juli 1886, då
den välvillige disponenten vid Ramviks sågverk sände
sin flagg- och blomsterprydda ångbåt till Hernösand
för att därifrån hämta min trolofvade, Fröken Agnes
Eneström, som samma dag anländt dit från Göteborg
och efter vigseln på aftonen i den af sockenborna så
vackert prydda kyrkan skulle som den unge prästens
hustru dela hans intressen, hans arbete samt kommande
växlingar af lifvets både bekymmer och glädje, och
som städse rönt sockenbornas synnerliga aktning och
välvilja.

Lilla mor! Vi skrifva nu 1918. Många år hafva gått
sedan du såsom prästfru blef ställd vid min sida för
att med mig dela arbetets intresse och mödor. Vi
präster försumma alltför mycket att öppet och
tacksamt erkänna den ovärderliga hjälp och det stöd vi
hafva i våra goda hustrur i församlingsarbetet. Huru
utöfvar icke prästfrun en välbehöflig kritik å mannens
predikningar, huru kärleksfullt och visligt påpekar icke
hon ofta hvar hjälp åt de fattige bör lämnas och huru
den bör gifvas. Hennes deltagande i andras sorger
är ofta mer värd än många gåfvor. I dessa <i>mina
"minnen"</i> vill jag därföre icke försumma att tacka dig för
hvad du varit för mig, våra barn och vårt gemensamma
hem under de gångna trettiotvå åren.

<tab>

Frågan om nybyggnad behandlades af kyrkorådet,
hvilket sedan enhälligt tillstyrkte förslaget för
kyrkostämman, som efter flera sammanträden beslöt, att en
frivillig uttaxering af 3,000 kr. på allmän fyrk skulle
ske för ändamålet. Härtill kom försäljningssumman för
gamla boställshuset och de af företrädaren lämnade
vanhäfdsmedlen — allt tillsammans utgörande 4,400 kr.
Virke till nybyggnaden erhölls fritt från bostället.

I Oktober 1886 blef byggnadsarbetet öfverlämnadt
till entreprenör, och den 18 Sept. 1887 kunde vi flytta
in i den nya bostaden.

Bland dem, som mest ifrade för att icke den svagt
aflönade komministern skulle nödgas af egna medel
bygga en prästgård åt församlingen må nämnas:
Disponenten Chr. Lindeberg, Grosshandlaren J. E. Lidén,
hr C. V. Olson, Länsman E. O. Frånberg, kyrkorådets
ledamöter jämte många af hemmansägarne och arbetarne.

Ej blott boställets corps de logis nybyggdes.
Rättarstugan flyttades och ladugården ombyggdes på annan
plats. En ny sådan, innehållande äfven stall och
vagnbod nybyggdes sedermera efter pastoratsdelningen.

Under årens lopp vidtogos ändringar och
reparationer å den underbart vackert liggande prästgården,
så att densamma med tiden ansågs vara enastående i
sitt slag.

<img c id="2409">Högsjö prästgård från berget.</img>

Dess idylliska läge på södersluttningen mot den
vackra Mörtsjön frestade ock till ytterligare försköning.

<tab>

Käre läsare! Som denna senare del af "Boken om
Högsjö" äfven kommer att innehålla åtskilliga af <i>mina
minnen</i> från trenne årtiondens tjänstgöring i
församlingen, så blifver ju skildringen här och hvar icke så
objektiv, utan mer personlig, hvadan det lilla ordet
"jag", som man ju gärna så mycket som möjligt vill
undvika, härefter måste användas mer än jag önskar.

Redan den första afton jag tog det lilla mot sjön
liggande gafvelrummet i gamla mangårdsbyggnaden i

besittning, och då jag från dess fönster såg nedåt
sjöstranden började jag i fantasien uppgöra planer, huru
det borde ordnas med allehanda planteringar i den
steniga och aspbevuxna backsluttningen. Föga anade
jag då, att mina djärfvaste drömmar en gång skulle
öfverträffas af verkligheten.

Men något arbete därmed kunde ju icke begynnas
förr än längre fram.

<img c id="2410">Prästgården från sjösidan.</img>

Först sedan jag flyttat in i den nybyggda bostaden,
tog jag själf hand om jordbruket. Inkomsterna voro
ytterst små, c:a 1,350 kronor för år. Det var ingen
annan råd än att hugga i. Min dräng och jag arbetade,
då andra nödvändigare sysslor voro undangjorda, med
tillhjälp af någon legd arbetare ibland att bryta sten
och röja mark för trädgården. Hvilken glädje för hvarje
kvadratmeter, som blef odlingsbar! Och efter några
år var hela backsluttningen färdig att beså och plantera.
För hvarje år gjordes något nytt. Gångar anlades,
bersåer planterades, hundratals bärbuskar sattes, fruktträd
likaså, en liten lekstuga åt småttingarne uppfördes m. m.

Men Rom byggdes icke på en dag. Då jag sedan
blef kyrkoherde i församlingen, blefvo möjligheterna
större och försköningsplanerna kunde då lättare
förverkligas.

<img l id="2411">I växthuset.</img>

En kaj anlades
utefter sjöstranden
till trädgårdens hela
längd, en båtbrygga
med fisksump
byggdes, likaså ett
badhus med bassäng och
på ett i sjön
utskjutande hörn af
trädgården ett fyrtorn i
miniatyr, från hvars
lanternin grönt och
rödt ljus under
augustikvällar kunde
lysa utåt sjön.

Ett litet växthus
uppfördes, hvari
kunde skördas c:a 75
kilogram vindrufvor,
präktiga hänggurkor
och ganska
ansenligt med tomater.
Det rymde därtill
omkring 500
krukväxter. Rosenkast
anlades och lämnade en riklig skörd härliga rosor från
tidigt på våren till sent på hösten. Rosor rekvirerades
från Högsjö prästgård ej sällan till Hernösand.
Jordgubbar och rabarber växte i myckenhet. I
drifbänkarne skördades "Pariser-torg"-meloner, hvars vikt
kunde uppgå till 6 à 8 kilogr. Bland ädlare fruktträd
visade sig "Åkerö" och "Transparante-blanche" gå
särdeles bra och vara rikt gifvande. Bärbuskar och en
myckenhet plantor afyttrades af trädgårdsmästaren till många
sockenbor, som börjat få intresse för trädgårdsodling.



Vattenledning med vattenkonst på gårdsplanen
anlades; ett solur i trädgårdssluttningen mot sjön visade
hvad tiden led, och midt i en mångfärgad grupp af
härliga hyacinther såg man en mindre byst af
blomsterkonungen Linné.

Jag, kan icke nedskrifva detta utan att med
tacksamhet tänka på mina kära Högsjöbor, som å sin sida med
beredvillighet alltid gjorde sitt till för att prästgården
skulle hållas prydlig.

<img c id="2412">En roddtur på Mörtsjön.</img>

Voro vintrarne kalla och vårarne långa och
besvärliga för en ömtålig hälsa, så voro somrarne med sol
och värme, med blommor och fågelsång, med
fiske- och sjöturer och små familjefester på "Killingön", så
mycket härligare.

Då kommo kära gäster från södern och ferieglada
ungdomar från skola och akademi med sång och musik,
och det blef söndagsstämning och hvardagstrefnad.
Sådana minnen af idyll och poesi blekna aldrig. Den

lilla prästgården gömmer ock andra minnen, minnen
af mödor och understundom bekymmer af olika slag —
sådant är lifvet. Ingen undgår dem!

Hvilken prästman får icke erfara många svårigheter
i sitt maktpåliggande kall? Misströstan vill ofta gripa
honom och göra honom försagd inför många af de
uppgifter, som äro honom förelagda. Äfven de bästa
afsikter kunna missförstås, och misstag kunna ju så lätt
begås. Känslan af ansvar inför både Gud och
människor kan understundom blifva mycket tryckande och
tvinga till en hälsosam själfrannsakning och bön till Gud
om större vishet och tålamod. Dock må jag säga, att
då jag mången gång hörde ämbetsbröders svårigheter
i stämmor rörande frågor, som i deras församlingar
kunde vålla nog så stora förtretligheter, så hade jag
aldrig sådane, tack vare de goda Högsjöborna.

<tab>

I prästgården mottogs understundom äfven andra
gäster för längre eller kortare tid — sådane, som gått
vilse i lifvet och efter uttjänt fängelsestraff icke hade
något annat hem att komma till och som kände behof
af att få hjälp till att för framtiden åter blifva
samhällsnyttiga medlemmar. Jag vet icke, att någon af
dem ånyo kommit in på brottets vägar, men flere af
dem skall jag minnas med glädje.

Det var genom samvaron med dessa frigifna fångar,
som tanken på en liten veckotidning lämpad för
fångcellernas olyckliga innevånare, uppkom. Dessa
behöfde, för att icke falla i apatisk slöhet något
samband med och underrättelse från yttervärlden, de
behöfde ett väckande ord i ensamheten och en hoppets
solglimt i sin dystra tillvaro. Mitt förslag gillades af
Kungl. Fångvårdsstyrelsen, och från Högsjö prästgård
redigerades förutom tidningen "Ledstjärnan" äfven
fångarnes tidning "Solglimt" från 1913, som sedan under
annat namn upptagits äfven i Norges fängelser och
inom kort torde komma in äfven i Danmarks.

*

</chapter>
<chapter name="Midsommardagarne på Wålön.">

<h2>Midsommardagarne på Wålön.</h2>

Den vackra med löfskog och barrträd beväxta Wålön
ligger i Ångermanälfven något nordvest om Rö
sågverk och tillhör Högsjö församling. Denna ö, som med
rätta benämnes "Ångermanälfvens pärla" inköptes på
1880-talet af en del sågverk utefter älfven på initiativ
af disponenten på Kramfors, den rikt begåfvade,
varmhjärtade och i Ådalens historia oförgätlige Pehr
Lagerhjelm. Brukspatron Lagerhjelm, som stod i spetsen
för Wålöföretaget, utverkade sågverksbolagens samtycke
till att på ön uppföra ett rymligt sommartempel, afsedt
för religiösa möten, nykterhetsmöten och fosterländska
fester under vackra sommarsöndagar, då lustresor från
sågverken anordnades dit. I regel firades
midsommarfester därstädes, och det var mitt åliggande att under
många år anordna sådana. Wålötemplet invigdes
sommaren 1886.

På ön hade ock uppförts bostadsbyggning jämte
ladugård åt en s. k. vårdare, som skulle hafva tillsyn
öfver templet och tillhandahålla mötesdeltagare kaffe
och smörgåsar m. m. samt alkoholfria läskedrycker.

Många voro de framstående män, som höllo föredrag
i skilda ämnen i Wålötemplet, som väl kunde rymma
1,000 personer. Bland dessa må nämnas biskoparne
Lars Landgren, Henry Tottie och Hj. Danell för att
inte tala om nästan samtliga präster i Ådalen och
framstående lekmannatalare.

I många år var det vanligt, att en hel flottilj på 10
à 12 ångbåtar med vajande vimplar och klingande spel
anlände från sågverken ända från Nyland och
Hernösand, fulla med sommarglada passagerare för att lägga
till vid Wålön.

Efter föredragen fingo ungdomarne anställa lekar,
som ofta voro nog så muntra. Konsul P. Burchardt,
som såsom disponent på Kramfors efterträdde
Brukspatron Lagerhjelm, var en outtröttlig anordnare då det
gällde att göra Wålöfesterna lockande och värdiga.
Den något originelle "karamellfarbror", Disponenten C.
F. Hasselblad på Sprängsviken gjorde också sitt till.

Innan uppbrott skedde hölls afslutning med
gemensam aftonbön i templet, därvid i kraftig sång tonade
de gamla psalmerna: "Höga majestät, vi alle" eller
"Vår Gud är oss en väldig borg" samt de
fosterländska sångerna: "Du gamla, du fria" eller "Vårt land."

Politiska föredrag eller annat, som kunde verka
söndrande, förekommo aldrig på dessa sommarmöten å den
vackra Wålön, som på den tiden utöfvade en ej så
ringa dragningskraft på den, som ville på detta fostrande
och andligt vederkvickande sätt göra en lika angenäm
som billig sommarutflykt. Det var en sällsam syn att
i den norrländska ljusa sommarkvällen se dessa båtar
lägga ut från Wålön och under färden höra
passagerarnes kraftiga unisona sånger ljuda i kvällens
tystnad för att slutligen den ena efter den andra tona af
under färden till de skilda närmare eller fjärmare
belägna hembryggorna.

Man kunde icke undgå att finna, huru ett ganska
djupt religiöst behof, som hos mången kommit till en
afgörelse för lifvet, fanns hos den menighet, som på
detta sätt samlades på Wålön.

Huru är det nu månne? Jag vet det icke, men jag
tror, att Wålöns glansdagar och högtidsstunder snart
äro en saga blott.

*

</chapter>
<chapter name="Pastoratsdelningen.">

<img c id="2413">Kyrkoherde Arv. Salvén.</img>

<h2>Pastoratsdelningen.</h2>

Frågan om pastoratets delning upptogs första
gången år 1840. Man hade länge tänkt sig en sådan.
Men då frågan först kom före var folkmängden ännu
ganska ringa, hvadan något beslut från socknemännens
sida ej fattades.

Åren 1865 och 1884 upptogs frågan ånyo, men ledde
icke till något resultat. Först 1890 beslöto Högsjö 

socknemän, att hos Kungl. Maj:t söka få till stånd en
delning af pastoratet, men då Hemsö socknemän satte
sig däremot och tillräcklig lön icke garanterats den
blifvande kyrkoherden, kunde domkapitlet icke tillstyrka
en ansökan därom.

På en kyrkostämma 1897 beslöto socknemännen ånyo
att få en delning till stånd i enlighet med det förslag,
som i ärendet utarbetats af Komminister A. Salvén,
Disponenten Chr. Lindeberg och C. V. Olson.
Tillräckliga löneförmåner voro nu garanterade åt
kyrkoherden. Hemsöborna instämde i Högsjöbornas beslut,
som dock öfverklagades af några sockenbor. Af hvad
orsak var ofattligt för alla andra. Sedan handlingarne
i ärendet genomgått alla distanser, blef församlingens
beslut gilladt och stadfäst af Kungl. Maj:t, enligt
resolution af den 13 Nov. 1896.

Den egentliga orsaken till Högsjöbornas ansökan
härom var, att de ville, att den i församlingen varande
svagt aflönade prästmannen skulle få åtnjuta hela den
till prästerskapet från församlingen utgående
aflöningen, och icke, såsom skett i alla tider, hälften däraf gå
till kyrkoherden i den stora moderförsamlingen, som
i regel aldrig kunde hinna med att utöfva någon
verksamhet i Högsjö. Ett annat skäl var ock, att man
önskade, att i en så stor och folkrik församling, som
Högsjö var, prästen därstädes skulle få intaga en mer
själfständig ställning och därigenom med större kraft kunna,
hvad på honom angår, genomföra åtskilliga planer
rörande bland annat skolväsendet m. m.

Delningen skulle komma till stånd efter kyrkoherdens
i Gudmundrå och komministerns i Högsjö afgång eller
död. I Gudmundrå hade den åldrige Prosten Isak
Nydahl aflidit den 16 Januari 1894. I den blifvande
kyrkoherdens vilkor var angivet, att denne fick åtnöjas
med den förändring i lönevillkoren, som kunde blifva
en följd af pastoratets delning. På sådana villkor blef
Pastor E. M. Nordling vald till kyrkoherde i
Gudmundrå. För delningens verkställighet återstod sålunda
blott min afgång.


Huru härmed tillgick, må här förtäljas.

Juldagen 1896 var inne. Ottesången, som började
kl. 6 på morgonen, hade slutat med den vanliga
psalmen 69: 3. En kvarts timma därefter skulle högmässan
börja. Under mellanstunden gick kommunalstämmans
ordf., herr J. E. Lidén, till min hustru, som satt i kyrkan
och sade: "herrskapet får bereda sig på många
besökande efter högmässan. Det behöfves nog många
koppar kaffe." Mer sade han ej. Min hustru gick
hem och ordnade därmed, men visste inte, hvad det
kunde vara fråga om.

Då jag efter högmässan kom hem, fann jag ett stort
bord, dukadt för öfver 20 personer. Snart syntes på
uppfartsvägen en samling gamla bekanta med hrr J.
E. Lidén, Chr. Lindeberg, C. V. Olson, J. P. Högström
m. fl. i spetsen.

Deputationen, ty det var en sådan, ville framföra sitt
ärende och gjorde det genom hr Lidén. Hvad som
då förekom upptecknades af en af deputationen för
tillfället tillkallad tidningsman, som i ortspressen
relaterade förloppet i en tidningsartikel, som här
återgifves:

<b>Ovanligt sätt att påskynda en pastoratsdelningsfråga.</b>

Sedan k. m:t nyligen afgjort frågan om delning af Gudmundrå
pastorat af Hernösands stift, hvars verkställighet dock skulle äga
rum först när nuvarands komministern i annexförsamlingen Högsjö,
A. Salvén, från tjänsten afgår, har man sökt påskynda saken
genom en åtgärd, som fördelaktigt vittnar om det goda förhållandet
mellan församlingsborna och deras herde, den de på samma gång
vilja behålla och förmå att afgå.

Förhållandet är nämligen följande. Sistlidne juldag efter
högmessogudstjänstens slut fick bemälde komminister mottaga en
deputation af församlingsbor, företrädd af kommunalstämmans
ordförande, Grosshandlaren J. E. Lidén i Ramvik, som i ett
varmhjärtadt anförande tolkade församlingens intresse för en snar delning
af pastoratet och i sammanhang därmed de sympatier, hvarmed
församlingen omfattade sin komminister, som de lifligt åstundade
att få helsa såsom kyrkoherde i Högsjö och Hemsö församlingars
pastorat. Denna deras önskan hade funnit uttryck i en för
ändamålet tryckt och till pastor Salvén ställd adress, af denna lydelse:


»Till komminister Arvid Salvén i Högsjö. Sedan k. m:t enligt
dess nådiga resolution af den 13 sistl. november förordnat, att
Högsjö och Hemsö församlingar efter Eder afgång skola skiljas
från Gudmundrå för att bilda eget pastorat, så vilja vi
undertecknade, Högsjö socknemän, härmed för att kunna erhålla de fördelar
som genom denna pastoratsdelning vinnes, som ock åt Eder, hr
komminister, kunna bereda de förbättrade löneförmåner, som Eder
mångåriga, kraftiga och välsignelserika prästerliga verksamhet med
rätta förtjänat, uppmana Eder att från Eder komministerbefattning
på vederbörligt sätt afgå och att, sedan delning af pastoratet
derigenom skett, söka kyrkoherdebefattningen i Högsjö och Hemsö
församlingars sålunda nybildade pastorat.

Skulle Ni mot all vår förmodan vid ansökningen icke nå
förslagsrum, så tillförsäkra vi Eder härmed, att från vår sida intet skall
underlåtas i fråga om vår lagliga rätt att kalla Eder till fjerde
profpredikant för att vid valet gifva Eder samtliga våra röster, hvadan
Ni, sålunda omfattad af vår trofasta tillgifvenhet, icke bör låta en
befarad risk afhålla Eder från att uppfylla våra önskningar.

Vi begagna oss af detta tillfälle att bringa Eder, hr
komminister, vårt hjärtligt kända tack för allt det goda Ni verkat bland
oss, Högsjöbor, som både själasörjare och skolrådsordförande, för
det uppriktiga och vänfasta tillmötesgående Ni städse visat oss alla
utan undantag och för de sköna och högtidliga stunder Ni berett
oss i templet!

Måtte vi få hälsa <i>Eder</i> såsom vår kyrkoherde!

Högsjö i december 1896."

Sedan flera medlemmar af deputationen uttalat, att allmän önskan
rådde i församlingen, att komminister Salvén skulle blifva det
nybildade pastoratets kyrkoherde, tillfrågades han, om han för den
skull vore villig att nu afgå från komministertjänsten för att söka
kyrkoherdebefattningen i det nya pastoratet. På denna fråga
svarade pastor Salvén med synbar rörelse, att han, som ständigt
under snart elfva år varit föremål för församlingens kärlek och
välvilja, med ödmjuk tacksamhet vore villig att uppfylla denna
allmänhetens önskan, som — han ville icke neka därtill — ock vore
hans egen. Väl hade hans angenämaste dröm varit att i framtiden
få vara präst i Högsjö församling, som han lärt sig att så varmt
älska, samt efter slutadt dagsarbete få hvila i den helgade jorden 
utanför det kära templet, där han och församlingen så många
gånger under årens lopp mött hvarandra, men framför personliga
sympatier och mänskliga känslor borde sättas Guds vilja, som i
allt och icke minst i denna viktiga sak borde efterforskas och för
hvilken han själf ödmjukt ville böja sig.

Pastor Salvéns anförande om den risk han genom en dylik
afsägelse löpte besvarades med att påpeka den i adressen gjorda,
förbindelsen, att, om så påfordrades, kalla honom till fjerde
profpredikant.

En af deputationens medlemmar uttalade därefter sin
förhoppning om, att framdeles samma hjärtliga förhållande emellan
församlingen och dess pastor skulle råda, hvarefter de närvarande
anhöllo att inom kort få öfverlämna ytterligare bevis på det
allmänna intresse, hvarmed pastor Salvén omfattades af
församlingsborna.

Deputationens medlemmar, som äfven undertecknat den
ofvannämnda adressen, utgjordes af följande: hrr Joh. Augustin, Joh.
Eneroth, L. Grafström, D. Hultin, Otto Högberg, Erik Höglin, J.
P. Högström, Oscar Källman, J. E. Lidén, Chr. Lindeberg, P.
Löfqvist, Er. Aug. Niemann, Er. Norberg, C. V. Olson, K. Ang.
Omberg, E. Wedin och P. Wiklund.

<tab>

Det var en i sanning glad juldag.

Med anledning häraf tog jag afsked från
komministerbefattningen i Högsjö den 7 Januari 1897, då
jag förordnades till v. pastor i Högsjö nyvordna
pastorat. Delningen var verkställd. På vanligt sätt
förklarades pastoratet ledigt till ansökan. Jag var ensam
sökande. Ny ansökningstid utsattes, men ingen
anmälde sig.

Den 25 September höll jag "profpredikan". En
underlig förordning! Jag hade ingen att täfla med, och
församlingen var ju nöjd med det ofullständiga
förslaget. Valets utgång kunde icke blifva mer än en,
och den 6 November 1897 utfärdades fullmakt för mig
att vara kyrkoherde i det nybildade Högsjö-pastoratet.
Installerades den 5 December af Biskop Martin
Johansson, assisterad af Kontraktsprostarne N. F. Nordberg i
Bjertrå, A. E. Bill i Säbrå, Lektor Otto Norberg i
Hernösand, Kyrkoherdarne P. A. N. Sundelin i Nora
och E. M. Nordling i Gudmundrå samt Komminister
Aug. Klum i Hemsö.

Biskopen talade öfver 2 Kor. 6: 3, 4 och hans
gripande utläggning gjorde ett djupt intryck både på mig
och de talrikt församlade åhörarne. Jag predikade
öfver dagens text.

Den högtidliga stunden i Herrans tempel var förbi.
Jag glömmer den aldrig. Sockenbornas välvilja, den
smyckade kyrkan — allt står så lefvande för mig.


I prästgården hade vi sedan nöjet att se biskopen,
assistenterna, kyrko- och skolrådsledamöterna m. fl.
på middag, hvarunder jag hade glädjen att emottaga
både biskopens, ämbetsbrödernas och sockenbornas
hjärtliga välgångsönskningar.

Och så var jag då installerad som kyrkoherde i
denna församling.

*

</chapter>
<chapter name="Kyrkornas restaurering.">

<h2>Kyrkornas restaurering.</h2>

<h3>Den gamla ödekyrkan.</h3>

Förutom den stora sockenkyrkan fanns i
församlingen också den förut omtalade "gammelkyrkan", som
varit obegagnad sedan 1789, då nya kyrkan invigdes.
Den gamla kyrkan befanns i ruinartadt tillstånd och
var vanhelgad på alla sätt. Skulle detta gamla
tempel, församlingens äldsta minne från så många sekler
tillbaka, endast vara ett tillhåll för den närboende åbons
kreatur, som i densamma togo sin tillflykt under
höstregnet? Och kyrkogården däromkring, detta helgade
jordområde, skulle det icke inhägnas och vara
afsöndradt från omkringliggande betesmark? Hvarje gång
jag i sockenärenden reste förbi den gamla kyrkan
smärtade detta mig. Fanns det då i orten så många
minnen från gångna tider, ägnade att sammanbinda
forntid och nutid, att ett mer eller mindre icke var så noga
med? Nej! det fanns blott detta enda med sin
griftegård, som i århundraden hade gömt förfädrens stoft.

"Gammelkyrkan" måste repareras. Jag föredrog
ärendet i en kyrkostämma, men denna, som ryggade
tillbaka för kostnaderna, ansåg, att med frågan skulle
anstå tillsvidare. Härmed var jag icke nöjd, och efter
stämmans slut förklarade jag för de församlade
ledamöterna, att, trots det gjorda afslaget, skulle kyrkan
iordningställas och det med det första. Så annonserade
jag omedelbart i ortstidningarne om entreprenad å
arbetet för dess iståndsättande. Min bestämda föresats
och plan gillades dock af några. Alla insågo nog det
behjärtansvärda i förslaget, men intresset för det gamla
minnet var, underligt nog, icke så allmänt, som
väntadt var.

Här skulle jag kunna anföra en mycket rolig historia,
huru just den, som med hänsyn till de mindre
bemedlades svårighet att betala till ett företag sådant som
detta, som ju för tillfället icke var alldeles
oundgängligt, dock var den förste, som med rundlig summa
tecknade bidrag på min tiggarlista till frivillig
insamling för ändamålet. Jag reste från by till by med min
lista, hvarpå tecknades både kontanter, materialier samt
kör- och mansdagsverken. Ingen opposition.
Restaureringsarbetet begynte. Någon brådska var det ju inte,
men planen var säkerställd. Restaureringen bestod i
nytt yttertak, nytt innertak, ommurande af fönster- och
dörröppningar, nya fönster och dörrar, anläggande af
nytt golf, uppförande af ett vapenhus,
innerväggarnes hvitstrykning samt diverse målningsarbete,
uppsättande af den gamla predikstolen, som förvarades å
stora kyrkans vind, altarinredning och bänkar. Den
lilla sakristian blef ock iordningställd och verkade som
en liten klostercell. Under tiden för insamlingen af
medel till arbetet och dess bedrifvande blef jag mer
än en gång verkligt rörd af att se, huru pietetskänslan
vaknade där den förut slumrat och äfven
offervilligheten. Många kommo själfmant med sina skärfvar.
Och andra, som ej kunde undvara penningar, anmälde
sig att göra dagsverke med handtlangning, röjning och
hvarjehanda annat. Det hela gick med den
arbetsglädje, som kärleken frambringade. Någon klockstapel
fanns ej. Den gamla kyrkans stapel var såld för nära
100 år sedan till Wiksjö församling för 3 rdr 24
skillingar banco. I dess ställe uppfördes en liten ställning
med tak för en större triangel af stål, som skänktes af
Disponenten Joh. Haslum på Utansjö.

Gåfvor lämnades af alla, som hade medel. Bland andra
lämnade Födorådstagaren Sara Dahlberg i Westansjö
500 kr., Disp. Lindeberg 500, Grosshandlaren Lidén allt
trävirke, Patron Norberg allt tegel, Fröknarne Wretlind
altarklädnaden samt af författaren 100 kronor och 20 
hästdagsverken. Af hemmansägare och torpare lämnades
gåfvor från 2 till 25 kronor.

Det mesta af arbetet utfördes på entreprenad af
Landbonden Aug. Dahlberg i Hundsjö.

Af artisten Sven Lindborg, som målat altartaflan och
takmålningarne i stora kyrkan, målades ock en
minnestafla inom ram på den ena gafvelväggen med följande
lydelse:

<table b>
<td><table o c>
<td><h3>Gamla kyrkan</h3>

<td>i Högsjö anlades enligt sägen på 1200-talet <br>
af endast 18 åboar. 30 Maj 1721 plundrades <br>
och brändes den af ryska strandhuggare. Åter <br>
iståndsatt användes den till 1788. Ytterst <br>
förfallen blef den ånyo restaurerad genom <br>
kyrkoherde Arv. Salvéns kraftiga intresse <br>
och sockenbornas offervillighet under åren <br>
1904—1908. Bland frikostiga gifvare må <br>
Sara Brita Dahlberg i Westansjö minnas.

<td>3 Maj 1908 öppnades kyrkan <br>
för Guds tjenst.

<td>———

<td l><poem>
Bland minne från vår barndoms dar
Den "Gamla kyrkan" också var.
Hon minner om vår fosterbyggd,
Om kärlek, hopp och tro och dygd.
Håll gamla kyrkan uti ära!
</poem>
</table>
</table>

Åter invigd den 3 Maj 1908 hade gammelkyrkan icke
användts för gudstjänst sedan den 2 Nov. 1789.

Några antika sevärdheter finnas icke i densamma
förutom predikstolen, som torde vara 200 år gammal
och en lampett, snidad och skuren i trä samt förgylld,
en gåfva från 1757 af Johan Nilsson och hans hustru
i Kärrby.

*


Om dess åldriga murar kunde tala, så skulle de kunna
förtälja oss de underbaraste berättelser om, huru de
gångna släktleden, som sedan många sekler tillbaka
gått in och ut genom dess trånga dörrar och slutligen
ned i grafvarne därutanför, haft det, huru de lefde i
helg och söcken med sina fröjder och strider. Huru
oräkneliga äro icke de bönesuckar, som trängt sig upp
genom det gamla templets låga hvalf till den Gud,
hvarefter människoanden ständigt trånar! Hvart hafva
de gått, dessa släkten, som här kämpat och gråtit, som
här sökt och hämtat tröst? Hvar hafva dessa
människoåldrar, dessa lefvande böljeslag hamnat, som i
tidehvarfvens gåtfulla mörker sökt ro vid
världsförsonarens kors?

Du kan icke gärna se den gamla kyrkan, utan att
sådane tankar tränga sig på dig. Huru många
släktled har den icke sett födas och dö, komma och
försvinna under de flydda seklerna? Från far och farfar
och farfars far o. s. v. långt tillbaka ända sedan det
släkte lefde, som var med och byggde. Det kan hända,
att män från din egen släkt då var med och släpade
fram sten och slogo murbruk. Af sten byggdes
kyrkan, ty den skulle bestå länge och icke förtäras af
tiden. Det låg något af evighetens tankar däri, och där
man tänkte sådane, där tänkte man ock på framtiden
— på oss.

Det gick nog icke så fort med byggandet. Stenarne
voro tunga, fordonen klumpiga och backen upp till
krönet var brant nog. "Hvarför skulle man bygga på
kullen?" sade kanske då någon klok man. Jo, just
där på kullen emellan sjöarne midt i bygden kunde
kyrkan synas bäst. Uppåt ville man. Man hade en viss
känsla af att därmed ära Gud, något som man sjöng om i
sången: "Gloria in excelsis" — äfven om man ej
förstod den gamla latinska hymnen.

Men väggarne växte under det sockenborna då och
då vallfärdade upp till kyrkbacken för att beundra sitt
första stora verk, och så blef hon till sist färdig. Ingen
vet dagen, då "Te Deum" sjöngs första gången, men
ända sedan dess har väl ingen helgdag förflutit ända
till 1789, utan att åtminstone två eller tre varit
samlade där i Jesu namn, om icke någon vinterdag, då
det blef mässfall för snöyrans skull.

Jo, kanske! Det var nog mässfall i stort, då
"digerdöden" på 1350-talet gjorde bygden nästan tom, och
ingen klocka på lång tid kallade folket till Guds hus.

<tab>

Du lilla kyrka! Din historia är icke blott din egen,
utan Sveriges kyrkas och Sveriges folks, ty genljuden
från både inre och yttre segrar och nederlag hafva
hörts ända hit upp.

Det är, som om jag tycker mig höra, huru
församlingen sjöng sin första svenska psalm inom dina murar,
den psalmen, som Mäster Olof lärt sig dikta af Martin
Luther, och som lydde så:

<poem>
"Gud Fader vilje vi prisa
och Jesum hans ende Son
med ärlig sång och visa;
det är oss en stor mån,
att vi honom tacka och ära
och rätt af hjärtans grund
för sina helga lära
både nu och i allan stund.
— — — — — — — — 
</poem>

Så sjöng man i gamla tider, och den sången blir
aldrig för gammal.

*

Invigningsdagen var en solig vårdag. Skaror af
sockenbor kommo till den lilla kyrkan, och jag hade
själf glädjen att ringa folket samman, till den första
gudstjänsten efter de 120 åren, sedan Högsjöborna sist
samlades där.

Och här i gammelkyrkan skulle nu församlingens
gudstjänster hållas under hela den tid, ett halft år,
under hvilken den stora kyrkan restaurerades, och det
lilla templet var hvarje söndag fylldt af lyssnande
åhörare.

<img id="2414">Gamla kyrkan — invändigt efter restaureringen.</img>

Sedan den enkla invigningshögtidligheten och
gudstjänsten var slut, och de kyrkobesökande tagit kyrkan
i närmare skärskådande, äskade kyrkorådets v.
ordförande, Disp. Chr. Lindeberg ljud och tolkade 
socknemännens glädje öfver, att det gamla templet åter
blifvit iståndsatt och sålunda räddats från ytterligare
ödeläggelse. Han frambar församlingens tacksamhet för
mitt varma intresse för dess restaurering och det sätt
på hvilket det blifvit utfördt.

Slutligen yttrade han: "är det något kyrkoherden
vidare önskar ifråga om denna gamla kyrka?" Härpå
svarade jag helt kort: "jo, 40 mansdagsverken och 20
hästdagsverken till planering af kyrkogården."

De närvarande anmälde sig genast för det önskade


antalet fria dagsverken och långt därutöfver. Inom 14
dagar var äfven detta arbete utfördt och kyrkogården
inhägnad.

Vid den biskopsvisitation, som därefter närmast
följde, upptogs "gammelkyrkan" såsom en af de
församlingens byggnader, som för framtiden skulle
underhållas och väl vårdas.

<img c id="2415">Gamla kyrkan — utvändigt efter restaureringen.</img>

<h3>De gamla grafstenarne och "Hemsöadeln".</h3>

Dessa stenar, som förut legat som planstenar vid
ingången till stora kyrkan, men efter gammelkyrkans
restaurering förts till densamma, ha nog kommit mången
att göra sig den frågan: för hvilka hafva dessa stenar
utgjort minnesmärken? Jag kan ej besvara frågan,
men har hört angifvas en till sannolikhet gränsande
förmodan, att dessa inskriptionsstenar gällt medlemmar



af den s. k. "hemsöadeln", som blifvit begrafda vid
Högsjö gamla kyrka.

I Åslunds beskrifning öfver Västernorrlands län
angifves angående Hemsö följande: "Det berättas, att på
1600-talet en adelsman, Knut Ingelsson Björnklo,
därstädes haft sin gård, och att en och annan af öns
befolkning från honom härstammar."

På den granbevuxna höjd, som ligger väster om
Hemsö kyrka och som kallas "Adelsberget", skulle en
gårdstomt vara belägen, fordom bebodd af den
ursprunglige Hemsö-adelsmannen.

På grund af fragmentariska genealogi-antydningar
anses troligt, att Hemsö-adeln redan på 1600-talet
blifvit förgrenad i 3 släkter, nämligen:

<table o l>
<td>1) <td>Släkten <td>Björnklo  <td>— med växelnamnen Ingel och Knut.
<td>2) <td c>„     <td>Strömberg <td>— <tab>„<tab>„<tab>Daniel och Israel.
<td>3) <td c>„     <td>Kropp.
</table>

*

</chapter>
<chapter name="Stora kyrkans restaurering.">

<h2>Stora kyrkans restaurering.</h2>

År 1772 godkände Landshöfdinge-ämbetet Högsjö
församlings beslut att bygga en ny kyrka. Klagomål
anfördes i fråga om platsen <i>hvar</i> den nya kyrkan skulle
stå. De voro ej så få, som ville förlägga henne mer
västerut, enär den plats, hon nu står på, är ganska litet
bebyggd, huru utomordentligt vacker belägenheten än
må vara. Men Hemsöborna hade också ett ord att säga,
och det torde hafva berott på dem, att kyrkan fick
den plats, den nu har.

Tvist härom pågick i flera år och först 1677 afgjorde
"Vällofliga Landshöfdinge-ämbetet" ärendet, som
remitterades till verkställighet.

Kyrkobygget fullbordades af Ekonomie-Direktören
Simon Geting på Åbord 1789, då den invigdes den 2
November. Pehr Hellman var då komminister i
Högsjö. Om Geting ledde arbetet från början vågar jag
icke afgöra, jag tror det icke. Något mera omfattande
restaureringsarbete å kyrkan torde därefter ej hafva
förekommit förr än 1847—49, då orgelverk insattes, ny
predikostol byggdes och altartaflan anskaffades. År
1892 lades plåttak på kyrkan. På senare tider har ock
nya fönster anskaffats och kyrkans yttre omrappats och
ommålats.

En grundligare inre restaurering var därföre
nödvändig. En sådan beslöts också 1906. I kyrkokassan
fanns blott några tusen kronor. På socknemännens
ansökan beviljade Kungl. Maj:t en
förskottsutstämpling från Gamla Vallens skog på 10 år, som inbragte
10,500 kronor. Restaureringen uppgick till omkr. 31,000
kronor. Behöfliga medel skulle utdebiteras under några
år. Ritningarne voro uppgjorda af Lektor Alp. Thurdin
i Hernösand, och de blefvo godkända af
Öfverintendentsämbetet. Arbetet uppdrogs åt Byggmästaren
Julius Willander i Bollsta, som med känd noggrannhet
utförde detsamma, Byggnadsstyrelsen utgjordes af hrr
Arv. Salvén, ordf., Chr, Lindeberg, J. E. Lidén, C. V.
Olson och E. O. Östlund.

<img c id="2416">Högsjö kyrka — interiör.</img>

Det hela omfattade: ny orgel, som byggdes af den
välkända firman Setterqvist & Son i Örebro, nytt golf,
nya bänkar, varmluftsapparat med särskild
värmekammare, ommålning af innerväggarne, dekorering af
innertaket, omförgyllningar, ny altartafla, lampetter, mattor
m. m.

Likasom det för gammelkyrkans restaurering visades
stort intresse, så var detta fallet äfven ifråga om den
stora kyrkans.



Vackra och värdefulla gåfvor lämnades till densamma.

<table o l>
<td>1 stor ljuskrona skänktes af Födorådstagaren Sara Dahlberg.
<td>1 <tab>       d:o   <tab>    „  <tab>    „   Disp. Chr. Lindeberg och Fru.
<td>1 <tab>       d:o   <tab>    „  <tab>    „   Födorådstag. Joh. Augustin i Östby.
<td>1 dyrbar matta innanför altarringen af Disp. Joh. Haslum och Fru.
<td>1 linnealtarduk af Fru Stephanie Beyel från Konstantinopel.
<td>1 tafla: "Series pastorum Högsjöensis" af Kyrkoh Arv. Salvén.
<td>1 snidad stol till sakristian af Fru Agnes Salvén.

<td>Ljusstakar voro skänkta af Hemmansägareänkan Kristina Näsström
och Hemmansägarne Joh. Höglund i Bölen samt Abr. Höglund i
Jude. Synnerligt vackra gardiner skänktes af Häradshöfding A.
Ekelund, Konsul Paul Burchardt, Disp. Axel Björklund m. fl.
</table>

Då kyrkan efter fullbordad restaurering stod färdig,
var den sällsynt vacker, värdig och inbjudande.
Altarpartiet med sina pelare, den stora taflan och den
dyrbara beklädnaden i röd sammet och guld, en gåfva af
Hemmansägaren Höglins i By änka och dotter, det fina
hvalfvet med sina ornerade lister, orgelbyggnaden och
bänkinredningen i ljusa, behagliga färger, de stora
gedigna, nya ljuskronorna af brännförgylld metall och de
många lampetterna i samma stil — allt gjorde ett
synnerligt tilltalande intryck.

Såsom kyrkan bör vara det heliga rum, där alla kunna
mötas i lifvet, liksom alla efter döden samlas i dess
griftegård, så bör den ock kunna vara ett minnenas
tempel, som förbinder gångna tider med kommande.

Fördenskull har jag ansett det vara lämpligt att i
sakristian uppsätta fotografier i något större format af
de personer inom församlingen, hvilka såsom ledamöter
i kyrko- och skolråd samt kommunalnämnd m. m. varit
med i arbetet för församlingens kulturella
framåtskridande. I Högsjö kyrkas sakristia finnes f. n. en
samling af 50 fotografier i mahognyramar af bemärkta
socknemän från ganska lång tid tillbaka, och meningen
är ju, att samlingen efter hand skall ökas. Denna idé
har ock upptagits synnerligen väl af sockenborna och
är för det uppväxande släktet af mycket uppfostrande
betydelse. Det skall alltid anses som en heder att bli 
för framtiden så ihågkommen. Hvilket stort värde skall
icke en dylik samling hafva i kommande tider!

Af församlingens präster finnas några porträtt i olja,
ett i akvarell samt några fotografier. Större porträtt
finnas af alla stiftets biskopar sedan slutet af
1700-talet.

Jag vill här hafva uttalat den bestämda förhoppningen,
att kommande kyrkoherdar i Högsjö fullfölja samlandet
af fotografier af socknens förtroendemän och själfva
lämna sina till minne för framtiden.

En afdelning i denna samling är afsedd för personer,
som, födda i församlingen, gjort sig bemärkta genom
berömmelse i sitt lifskall, hvar de än verkat.

Jag tillåter mig framhålla det från många sidor sedt
värdefulla i att denna idé realiseras i våra församlingar
med hänsyn till en framtida svensk kulturhistoria.

<tab>

Invigningen af den nyrestaurerade kyrkan ägde rum
den 1 November 1908 under anslående högtidligheter.
Kyrkan var till trängsel fylld. Efter ett orgelpreludium
och en psalm upplästes af mig under det kyrkklockorna
ringde en för tillfället författad prolog af följande
lydelse:

<poem>
Hören, tempelklockorna ringa,
Huru ljudande klart de klinga!
Tonerna hän genom rymden fly.

Hören, huru mäktigt de ljuda!
De väcka, de mana och bjuda
Oss åter vakna till nyfödd dag.

De sjunga: "verka, då dag är när",
— Denna för mången den sista är —
Snart <i>din</i> dag kan vara förliden!

"Vaknen ur slö och dådlös domning!
O, stån upp till lifvets fullkomning!"
Så de oss mana, klockornas ljud.

Bevingad flyktar din korta tid.
"Bed och arbeta"! Det bringar frid;
Frid under lifvets växling och strid.
</poem>
<poem>
Klockorna ringa för dig en gång.
Silverklart klinge då deras sång,
En sång, som för dig blir den sista!

Då, när din tröttade själ fått bud
Att hvila från jordens nöd hos Gud,
Toners vågor din ande bära.

De bära dig hän mot himlens höjd,
Till dess eviga, saliga fröjd,
Dit jordlifvets oro ej hinner.

Hör! Klockorna sjunga nu för dig
Sin sång <i>om tron på ett evigt lif</i>
I döden, när hjärtat skall brista!
</poem>

Härefter hölls högmässa, därvid Kontraktsprosten N.
F. Nordberg i Bjärtrå predikade öfver dagens text:
Math. 5: 13-16.

Efter gudstjänsten hölls middag i prästgården för
byggnadskommitterade, de främmande officianterna,
kyrkorådsledamöterna jämte andra inbjudne.

På aftonen anordnades en konsert i kyrkan med fritt
tillträde för alla. Konserten inleddes med ett tal af mig
öfver ämnet: "Kyrkomusikens historia", som afslutades
med ett för tillfället skrifvet poem, deklameradt under
orgelackompanjemang af Musikdirektör F. Jansson från
Hernösand, en anordning, som enligt Hernösandsposten
— hvari festen skildrats — var af utomordentlig verkan.

Därefter kom den vokala delen då bl. a. en del af
oratoriet "Elias" af Mendelsohn och Wagners "Sång
till aftonstjärnan" sjöngos af en framstående sångare
från Hernösand. Med säker teknik spelade Dir.
Jansson till sist Södermans "Offertorium" och Heintzes
"Marsch Triumphale."

Och härmed var kyrkoinvigningsfesten slut.

<tab>

I kärt minne skall jag alltid bevara all den
tacksamhet, som församlingsborna lade i dagen för kyrkans
lyckade restaurering och den högtidliga invigningen.


<h3>Det religiösa lifvet.</h3>

Det religiösa lifvet i Högsjö är i stort sedt lika det,
som råder i andra ångermanländska församlingar. Där
finnas både tro och otro, men det skulle vara orätt att
påstå, att allmän likgiltighet råder.

Det norrländska folklynnet är, som förut är sagdt,
religiöst anlagdt. På söndagarne samlas både unga
och gamla i kyrkan och de olika predikolokalerna, om
än de besökandes antal icke är så stort, så är det dock
mycket större än på många andra håll i vårt land.
Ungdomsrörelsen är stadd på tillväxt och visar goda
resultat, och de hem äro icke så få, där man kan
skönja en gudsfruktans ande.

Men — mycket återstår!

Dock minnes jag så många kära stunder, då
Högsjöborna mangrant trädde upp i sin vackra kyrka, eller
jag mötte dem så talrikt som utrymmet medgaf i
skolsalar eller enskilda hem. Sommaraftnarnes möten i
"Gammelkyrkan" voro ej sällan så besökta, att den
lilla kyrkan ingalunda kunde rymma alla.

Hvad särskildt med glädje må nämnas är, att jag
sällan hade något obehag af de många årens
konfirmander — c:a 90 à 100 årligen. Till de sjuka
hämtades gärna prästen, och jag minnes många rörande
drag från gamla vänners sista stunder.

Olika kristliga samfund finnas ock i Högsjö. Dess
tillvaro vittnar onekligen mer om andlig lifaktighet än
slö likgiltighet. De hafva aldrig gifvit anledning till
misshälligheter. Till flera af dess ledande
personligheter har jag stått på en mycket vänskaplig fot.

En människas inre och verkliga värde bör ju mätas
efter hennes trohet emot den sanning, hon anser sig
hafva funnit, och efter hennes lydnadsförhållande till
Gud samt kärleksförhållande till sina medmänniskor.
Och härom må vi alltid lämna domen åt Honom, som
rätt dömer. Det yttre partinamnet har därvid
jämförelsevis ringa betydelse.

*

</chapter>
<chapter name="Skolväsendet.">

<h2>Skolväsendet.</h2>

Under hednatiden var barnens fostran och
undervisning helt och hållet en enskild angelägenhet.
Föräldrarnes föredömen och råd voro nog, och barnen
höllos nästan likställda med föräldrarne både ifråga om
rättigheter och skyldigheter. Hvad gossarne angår,
ansågs målet för deras fostran vara den manlighet, som
bestod i oräddhet, sinnesnärvaro, frikostighet och
framför allt dödsförakt, och flickorna fingo tidigt deltaga i
hemmets alla göromål. Ungdomen i norden var kraftig
och lefnadsfrisk. Under medeltiden funnos visserligen
klosterskolor, domkyrkoskolor och stadsskolor, men
dessa voro ej för allmogens barn. Någon egentlig
folkundervisning förekom ej under medeltiden med
undantag af det ringa mått af en kristendomskunskap, som
omfattade bönen "Fader vår", "Apostoliska välsignelsen"
och "Ave Maria" (Hell dig, du högtbenådade. Luc.
1: 28). Dessa stycken förelästes af prästen för
sockenborna, så att de kunde dem utantill, och den, som ej
kunde lära sig dem, han kunde ej få stå fadder vid
barndop. Först mot slutet af medeltiden skulle alla
lära sig tio Guds bud.

Med reformationen förbättrades folkundervisningen.
Liksom Luther ifrigt yrkade på skolors hållande, så
gjorde ock Olaus och Laurentius Petri. Långsamt gick
arbetet med införandet af en allmännare
folkundervisning, men vid slutet af 1600-talet torde å svenska
landsbygden hafva funnits 30 à 40 skolor. Så kom
kyrkolagen af år 1646 och med den bestämmelsen om, att
ingen finge trolofvas, som ej kunde Luthers katekes
och begått nattvarden, och i 1723 års Kongl. 
förordning stadgades vite för föräldrar, som försummade
barnens undervisning. Vi erinra här om den förut
omnämnde drängen Jon Person i Bäckland, hvilken
"trögbock" hotades med "stocken", om han ej ville lära
sig läsa. Under 1700-talet lära 150 folkskolor hafva
funnits i Sverige. De voro flyttande byskolor.

Byskolorna hade icke egna lokaler, och lärarne voro
ytterst okunniga, ofta fyllaktiga; undervisningen
naturligtvis mycket dålig och skoltukten rå och barbarisk.
Omkostnaderna för undervisningen betäcktes genom
barnens skolafgifter: 5, 7 till 10 öre i veckan för barn,
som blott lärde läsa och 20 öre för den, som skulle
undervisas i skrifning och räkning.

Då år 1839 ännu ej mer än halfva antalet
församlingar i vårt land hade folkskolor, kunde man icke
längre dröja med reformer rörande skolväsendet.
Regering och riksdag tog kraftigt hand om saken, och så
utkom den första folkskolestadgan år 1842.

Hvad Högsjö beträffar, torde enligt hvad som kunnat
utrönas af ett protokoll, fördt vid den visitation, som
den 26 Mars 1811 hölls med pastoratets församlingar
af Biskop Carl Gustaf Nordin, Inspektoren Jon.
Strömvall och Torparen Olof Jonsson i Wålånger varit de
första barnalärarne i församlingen. I nämnda protokoll
står, att de "för skicklighet och flit i denna angelägna
sak förmonligt vitsordades". Och om den senare säges
det, att han redan vid tiden för sagda visitation "skött
sitt kall berömligen" i flera årtionden.

Vid den visitation, som af Biskop F. M. Franzén
hölls år 1834, fann biskopen skäligt förordna, att, innan
"kringvandrande skolmästare antogos, dess kunskaper
och seder skulle pröfvas".

I en sockenstämma år 1844 föredrogs för första
gången frågan om inrättande af en skola i församlingen.
Den skulle ambulera på 5 rotar. Om förslaget gick i
verkställighet, är icke kändt, men två år senare blef
dock beslut fattadt, att en skola skulle inrättas och
ambulera på 3 à 4 rotar.

Den första "skolstyrelsen" bestod af Kapten J. M.
Nordstrand, Nämndemannen Israel Norberg,
Gästgifvaren M. Åkerstedt, Nämndemannen Erik Dahlberg och
Inspektor J. U. Undén.

År 1847 den 22 Febr. beslöt nämnda skolstyrelse,
att den ambulatoriska skollärare- och organisttjänsten,
med hvilken klockaretjänsten skulle förenas, skulle
annonseras ledig i Post- och Inrikes Tidningar. Vid
samma skolstyrelsesammanträde föredrogs och upplästes
Kungl. Maj:ts nådiga folkskolestadga af den 18 Juni 1842.

Det var emellertid mycket svårt att få sökande till
lärareplatsen i Högsjö. Man fick annonsera flera gånger
tills ändtligen organist- och skollärare-eleven Anders
Peter Westrin som ensam sökande blef vald till denna
plats den 23 Dec. 1848. Westrin skötte sin syssla till
allmän belåtenhet. Han stannade icke i församlingen
mer än 5 år, då han antog en liknande befattning i
Gudmundrå, hvarest han, efter vunnen pension, afled
den 4 Augusti 1891.

Den 16 Januari 1853 antogs vik. Skolläraren
Lindberg till Westrins efterträdare. Vid samma tillfälle
väcktes förslag om, att folkskolan skulle blifva fast, men
förslaget vann ej bifall.

Folkskolan ambulerade på flera rotar, och så gick
det i många år utan några väsentliga förändringar. I
en tid, då skolor måste inrättas öfverallt i Sveriges alla
församlingar, var naturligtvis bristen på lärarekrafter
mycket stor.

Angående Skollärare Lindberg har jag hört en
historia, som ju är ganska rolig och därför må anföras.

Lindberg lär hafva varit en nog så duglig
barnalärare, men han sysslade ock med sitt handtverk —
skomakeri, och skolådan följde honom till de olika
skolrotarne. På den tiden bedrefs ofta skolundervisningen
så, att läraren satte någon af de kunnigaste lärjungarne
att hjälpa de mindre försigkomna att läsa innantill eller
till och med förhöra deras läxor. Sedan Lindberg en
dag ordnat skolarbetet på detta sätt, satte han sig i
sitt vid skolsalen liggande boningsrum med öppen dörr
till skolsalen och lagade skor.

Så en dag kommer en främmande herre till skolan
för att — inspektera. Det var folkskoleinspektören.
Förvånad öfver, att skolläraren icke själf var inne hos
barnen, tillät han sig i vänliga ord erinra Lindberg om
det olämpliga uti att ej själf vara hos barnen och leda
undervisningen. Lindberg blef förargad och menade,
att det var han, som skötte skolan och därför "kunde
herrn gå sin väg." Folkskoleinspektören tvistade icke
vidare med Lindberg, utan aflägsnade sig efter en stund.

Ja! Så har jag hört historien, som jag dock med
reservation anför.

Huru outveckladt skolväsendet på den tiden än var,
så är dock visst, att ungdomens moraliska nivå var
fullt ut lika god som nu, om ej bättre, ty
föräldramyndigheten gjorde sig förr mycket mer gällande, och
de unga fostrades till större lydnad. I hemmen vakade
man förr mycket mer öfver barnens uppförande och
läsning än hvad nu sker.

År 1854 inköptes jord till skoltomt, och under
påföljande år byggdes det första skolhuset i församlingen
invid kyrkan. Skollärare Lindberg afgick från sin
befattning 1869, blef sedermera gästgifvare i Weda
några år, samt flyttade därifrån till Hernösand och
blef handlande.

År 1859 lämnades skolundervisning åt 67 gossar och
50 flickor, under det att 62 gossar och 23 flickor
fingo hemundervisning.

Den 1/1 1870 tillträdde Petrus Löfquist, f. 27/9, 1837,
tjänsten såsom folkskolelärare, organist och klockare och
var ensam lärare i församlingen. År 1872 beslutades
en småskolas inrättande. Först 10 år senare inrättades
en andra småskola. Båda småskolorna voro dock
ambulerande. Vid Ramviks sågverk inrättade bolaget år
1885 en folkskola för sågverkets barn, men församlingen
såsom sådan hade, så vidsträckt den var och med ett
innevånareantal af 2,150 personer, blott 1 folkskola och
2:ne småskolor vid min ankomst till församlingen år
1886.

<img id="2417" c>Utansjö folkskola. Folkskollärare J. Dahlström med sin klass.</img>

Församlingen var emellertid stadd i ganska kraftig
utveckling och skolväsendet måste ordnas därefter.
Flera s. k. mindre folkskolor inrättades efter hand,
ambulerande på 2 rotar. Behofvet af egna och
ändamålsenliga skollokaler och bostäder för lärarepersonalen
gjorde sig mer och mer kännbart. Efter mitt tillträde
till kyrkoherdebefattningen år 1898 tog jag omedelbart
upp frågan om skolhusbyggnader och lyckades 
genomdrifva beslut om uppförande af 2:ne stora skolhus
i Ramvik och Wålånger samt ett mindre i Åbord,
hvilka alla tre blefvo uppförda och invigdes år 1900.
I Rö inköptes 1898 ett hus, som så godt sig göra lät
ändrades till skolhus. Några år därefter, 1905, måste
ett större skolhus uppföras i Utansjö med 4 lärosalar
och bostadsvåningar, men ändå nödgas man hyra lokaler
i närheten. Vidare uppfördes mindre skolhus i Karlberg
1903 och i Sela 1909 samt större sådane i Bäckland och
Jude 1910 samt i Bölen 1914. Beslut fattades år 1916

om skolhusbyggnad i Dalsby. Kostnadsförslaget uppgick
till 83,000 kr. Alla de uppförda skolhusen äro tidsenliga
och försedda med hemtrefliga boställsvåningar åt
lärarepersonalen. Högsjö församling har ock fått berättigadt
erkännande för sitt lifliga intresse och stora uppoffringar
för ordnandet af sitt skolväsende. Materielen är
öfverallt utmärkt.

Att allt detta kunnat ske har berott på, att jag haft
ett enastående för skolans väl intresseradt skolråd att
göra med, och jag skall ständigt och tacksamt bevara
minnet af det bistånd jag haft i de för mig så kära
vänner, som stödjande stått vid min sida. Våra
sammanträden voro alltid såsom angenäma
sammanträffanden med goda vänner, hvilka framförde sina personliga
tankar med församlingens bästa i sikte, men alltid på
ett ytterst urbant sätt. Jag kan här icke uppräkna alla
de olika ledamöterna under mina 30 år, alla hedervärda
män, men jag kan icke undgå att här nämna några
namn, hvars bärare visat ett alldeles särskildt intresse.
De äro Disponenten Chr. Lindeberg, Grosshandlaren
J. E. Lidén, Kommunalkassören C. V. Olson,
Hemmansägaren J. P. Högström i Flattom och
Torpinnehafvaren Otto Högberg i Jude. Denne sistnämnde, en
lika sundt som varmt kristlig karaktär, förtjänade sitt
särskilda omnämnande för sin ovanliga plikttrohet och
sin redbarhet, hvarigenom han åtnjöt allas aktning,
men utrymmet tillåter det ej. Den flärdlöse lille
mannen försummade aldrig utan i mest trängande fall ett
skol- eller kyrkorådssammanträde under alla åren ända
till kort före sin död den 18/4 1916, ehuru han måste gå
den långa vägen från och till sitt hem i Jude. Då jag vid
en visitation, som hölls af Biskop Johansson, omnämnde
hans oegennyttiga nit om kyrka och skola, ådagalade
församlingen sin vördnad för honom genom att
mangrant ställa sig upp vid visitationsstämman i kyrkan.

Nu äro såväl han som flera af de gamla vännerna
döda. Länge lefve deras minne!

Men J. P. Högström lefver ännu. I 50 år har han
deltagit i allehanda kommunala värf och är ledamot i
såväl kyrko- och skolråd, som ock i kommunalnämnd
och fattigvård. I nästan alla byggnadskommittéer har
han varit medlem och är ofta socknens ombud.
Högström är den frikyrkliga rörelsens ledande personlighet,
dock utan partisinne, men med blick för det <i>stora
egentliga</i>. Han är en typisk norrländsk odalman af
gamla slaget, som säger rent ut hvad han tänker, dock
alltid hänsynsfullt.

I församlingen äro nu anordnade 10 folkskolor, 5
mindre folkskolor och 11 småskolor samt 10
slöjdafdelningar. Skolhusens antal äro 12. Dess
brandförsäkringsvärde torde uppgå till 1/2 million.
Innevånareantalet utgör 4,300 personer. De skolpliktiges antal
uppgår till 850 à 900 barn.

*

Efter den långa tjänstetiden af 30 år afgick Petrus
Löfquist från skollärare-, organist- och
klockarebefattningen den 31 December 1899. Plikttroget hade han
efter bästa förmåga och med de pund han fått skött sin
syssla och sett många nya generationer växa upp. Han
hörde till den gamla stammen och hade sin egen
undervisningsmetod, som väl icke kunde gillas af en senare
tid. I många år var hans skola ambulerande på flera
platser till dess den blef fast. Genom sin anspråkslöshet
och godmodighet fann han sig väl tillrätta med alla.
Han är nu pensionerad.

Hans hustru, Fru Emma Löfquist, f. 1/6 1843, var
syster till kommunalnämndens ordförande, C. V. Olson.
I öfver 40 år hade hon varit församlingens barnmorska
och utöfvade vid sidan af detta kall en icke ringa
läkaregärning särskildt under de år, då ej någon
läkare fanns att tillgå i Högsjö. Hon hade onekligen
stora anlag i den riktningen och var en ovanligt rikt
begåfvad kvinna, rådig och alltid vid solskenslynne,
hvarför hon var mycket anlitad af hjälpbehöfvande
sjuka, öfverallt välkommen. Och resa fick hon också.
I ur och skur, natt eller dag for Fru Löfquist fram på
     <img id="2418" l>Fru Emma Löfquist, f. Olson.</img>
sockenvägarne i Högsjö,
hämtad till sjuka och lidande,
allestädes hälsad som en hjälp och
tröstarinna i svårigheterna. Af
sjuka besöktes hon ock
mycket i hemmet till och med af
från Högsjö ganska aflägset
boende personer. För sitt
oförtrutna arbete erhöll hon Kungl.
Patriotiska sällskapets
guldmedalj. Då hon i tron på sin
Frälsare afled d. 25/11 1916,
sörjdes hon uppriktigt af hela
församlingen.

<tab>

Petrus Löfquist efterträddes af Anton Wahlberg, som
började sin tjänstgöring den 1 Januari 1900 kl. 12 på
natten, då han mästerligt skötte orgeln vid den
högtidliga midnattsgudstjänst, som hölls i kyrkan med
anledning af sekelskiftet. Hans lefnadsöden äro icke så
litet märkliga. Efter att endast några år hafva
innehaft sin befattning som skollärare, organist och
klockare i församlingen, flyttade han till Stockholm, där
han vid Musikaliska akademien bedref studier och
aflade direktörsexamen. Var en tid anställd som
folkskollärare i hufvudstaden; tjänstgjorde något år som
musikdirektör vid Folkteatern därstädes. Slutligen
ägnade sig Wahlberg helt och hållet åt affärsverksamhet,
blef inspektör vid lifförsäkringsbolag och innehar nu
assurans- och handelsfirma under namn af Wahlberg
& Comp. I och för affärer i Finland vistades
Wahlberg där vid utbrottet af det finska inbördeskriget och
var ledare för den ström af svenska flyktingar, som i
Febr. 1918 hemfördes till Sverige på af svenska staten
utsändt fartyg. I April samma år företog Dir.
Wahlberg en affärsresa till Finland med flygmaskin från
Stockholm — den första färd, som i Sverige gjorts till
främmande land med æroplan i affärssyfte.


Efter Dir. Wahlbergs afgång från de förenade
skollärare-, klockare- och organisttjänsterna i församlingen
valdes den nuvarande innehafvaren af dessa tjänster,
Jonas Dahlström, i Juli 1902. Sedan Utansjö skolhus
blifvit uppfördt och Dahlström blifvit förste lärare vid
nämnda skola, bor han därstädes. I Kantor Dahlström
har församlingen fått en lika god kyrkomusiker, som
plikttrogen och samvetsgrann skollärare, hvilken för sin
redbarhet åtnjuter välförtjänt förtroende.

<h3>Lärarepersonalen i Högsjö 1918.</h3>

<table l>
<td 3>Vid <i>folkskolorna</i> äro anställda:
<td>Kantor: <td>Jonas Dahlström (tillika organist och klockare) <td>Utansjö
<td>Folkskolelärarinna: <td>Gerda Holm <td c>„
<td>Folkskolelärare: <td>Anders Herbert Andersson, <td>Wålånger
<td c>„ <td>Helmer Lundqvist <td>Ramvik
<td c>„ <td>Johan Sundqvist <td c>„
<td>Folkskolelärarinna: <td>Lotten Lené <td c>„
<td c>„ <td>Nora Fjellner <td>Jude
<td c>„ <td>Jenny Dahlbäck <td>Rö
<td>Folkskolelärare: <td>Anders Gustaf Nordlund <td>Bäckland
<td c>„ <td>Arvid Lidbom <td>Bölen
<td><tab>
<td 3>Vid <i>mindre folkskolor</i> och <i>småskolor</i> äro anställda:
<td>Småskolelärarinnor: <td>Helga Söderberg <td>Utansjö
<td c>„ <td>Agda Altin <td c>„
<td c>„ <td>Beda Lök <td c>„
<td c>„ <td>Ida Fällström <td c>„
<td c>„ <td>Lovisa Hult <td>Wålånger
<td c>„ <td>Karolina Nordell <td>Ramvik
<td c>„ <td>Margreta Bergström <td c>„
<td c>„ <td>Terese Nyberg <td>Rö
<td c>„ <td>Elin Nylander <td>Sela
<td c>„ <td>Ester Nordqvist <td>Karlberg
<td c>„ <td>Judit Almqvist <td>Dal
<td c>„ <td>Greta Crug <td>Bäckland
<td c>„ <td>Emma Höglund <td>Åbord
</table>

Mycket vore nog att förmäla om lärarepersonalen i
Högsjö och dess arbete i folkupplysningens tjänst, men
utrymmet tillåter det icke. Såsom ett totalomdöme må
det sägas, att den är plikttrogen, och att dess arbete
omfattas med intresse af sockenborna, som å sin sida
med beredvillighet visat sitt tillmötesgående.

*

</chapter>
<chapter name="Vården om de fattiga i Högsjö.">

<h2>Vården om de fattiga i Högsjö.</h2>

<img id="2419" r>Ordföranden i kommunalnämnden
och fattigvården,
Kassör Gustaf Blomquist.</img>

I åtskilliga år hade man ansett, att det vore
nödvändigt att uppföra ett ålderdomshem i Högsjö. Ett
sådant har ock nu blifvit uppfördt och invigdes
högtidligt den 11 December 1917 af mig, som därför
rest upp från Stockholm, i
närvaro af c:a 250 sockenbor.
Det var en äkta norrländsk
vinterdag med strålande sol och
klingande slädföre.
Invigningshögtidligheten började kl. 11
f. m. i hemmets samlingssal
med afsjungandet af ps. 33,
hvarefter Pastor J. Wiking
uppläste Kon. Davids 24 psalm och
höll med ledning däraf en kort
bön samt hälsade de närvarande
välkomna.

Därefter föredrog
Ordföranden i Högsjö kommunal- och
fattigvårdsnämnd, Kassör Gustaf
Blomquist, följande af honom
utarbetade, intressanta

<h3><sp>Berättelse</sp></h3>
<h3>öfver fattigvårdens utveckling inom Högsjö kommun.</h3>

I äldre tider var det vanligt, att de fattiga skulle
understödjas af sina bättre lottade släktingar. Detta
kan man finna af gamla landskapslagar. I tre sådana
finnes uttryckliga föreskrifter för barn att draga försorg
om sina åldriga och sjukliga föräldrar, och det var i
lag stadgadt, att "den, som vräker fader eller moder",
blef straffad.

Längre fram blef det en kyrkans angelägenhet att
taga vård om de fattiga, dels med tillhjälp af frivilliga
gåfvor och dels genom afkastning af kyrkogodsen.
Men detta slags fattigvård var egentligen blott ett
lämpligt ordnande af tiggeriet, som då var ytterst vanligt
och tilltog under tiden mer och mer. Först år 1847
utkom ett formligt förbud emot allt slags tiggeri.

Redan under 1700-talets började man dock inse, att
hvarje socken borde hafva skyldighet att underhålla
sina fattiga, men någon bestämd föreskrift i berörda
afseende utkom först i "hospitalsförordningen" af år 1763,
där det påbjöds, att "hvarje kommun på en särskild
dag på året skulle rådgöra om sina fattigas
försörjning och bestämma det antal, som för det kommande
året skulle åtnjuta understöd samt att endast 'dårar,
borttagna eller uslingar' (behäftade med smittosamma
eller obotliga sjukdomar) fingo inläggas på hospitalen."

Denna förordning kan anses vara grunden till
nuvarande fattigvårdslag, enär fattigvården blef en
kommunens angelägenhet och hemortsrätten bestämdes till
en viss kommun.

Ehuru det icke efter reformationens införande varit
endast kyrkans sak att taga vård om de fattiga, så har
kyrkan dock haft ett stort inflytande på denna
angelägenhet äfven in i vår tid. Insamlingar till de fattiga
hafva gjorts vid barndop, bröllop, begrafningar och
kyrkliga högtider. Insamlingarne blefvo dock efter
nuvarande penningevärde ytterst små och obetydliga. Så
steg t. ex. insamlingen här i Högsjö på Kristi
himmelsfärdsdag 1738 till endast 2 rdr 15 skillingar banco,
men priset på 1 famn ved var då 1 rdr 24 skillingar
och på en kanna mjölk 3 skilling.

Den kyrkliga insamlingen för de fattiga var år 1825:
vid graföl 7,27, vid bröllop 2,44, vid bouppteckningar
11,12, hvarjämte såsom frivilliga gåfvor insamlades vid
andra tillfällen 16,20, tillsammans 37 rdr. Utgifterna
stego det året till 17 rdr 21 skilling.

År 1837 insamlades på liknande sätt 28 rdr, men 11
rdr blefvo ur fattigkassan stulna, och de fattiga fingo
blott 17 rdr i utdelning. Kassabehållningen samma år,
449 rdr, var utlånad till fyra personer mot revers och
4 1/2 % ränta.

Största understödet lämnades sistnämnda år till en
piga i Bäckland med 2 rdr. Räkenskaperna, rediga och
prydliga, voro förda af Kyrkovärden Erik Dahlberg.

År 1860 hade inkomsterna i fattigkassan stigit till
128 rdr och utgifterna till 137 rdr.

Det synes äfven hafva varit brukligt, att de fattiga
någon gång fått göra tjänster till kyrkan för de gåfvor,
de fått emottaga.

I ett protokoll af den 8 Juli 1855 står det: "Då inom
denna församling varit vanligt och brukligt, att de, som
åtnjuta fattigdel och ej äro genom sjukdom eller
ålderdom därtill urståndsatte, ansett för en skyldig erkänsla
för sina undfångna bidrag att till midsommar skura och
rengöra kyrkan, men då de sista åren ingen eller så få
infunnit sig, hafva kyrkovärdarne nödgats leja annan
personal för detta göromål, så fattade skattemännen,
seende detta förhållande med största ledsnad (!) och troligen
ej glömmande det vid blifvande fattigutdelning (!) samt
för att bespara kyrkan denna extra utgift, det beslutet,
att kyrkoskurning och rengöring hädanefter skulle ske
af alla skattemännen i tur och ordning."

Förutom ofvannämnda inkomster för fattigvårdens
behof, hvilka naturligtvis ej ens i forna tider voro
tillräckliga att lämna de fattiga den hjälp de behöfde,
hade bönderna skyldighet att lämna spannmål i
förhållande till hemmanets storlek.

År 1847, då Kungl. Maj:ts förordning af den 25 Maj
angående fattigvården började tillämpas, beslöts i
sockenstämma att "spannmålstillskottet skulle af
skattemännen utgöres på samma sätt som föregående år efter
kommunens taxeringsvärde från 1 till 1 1/2 kappe korn,
struket mått, pr seland. Dessutom ansågs billigt och
i öfverensstämmelse med 1811 års kungl. förordning,
att äfven torpare och tjänstehjon borde i någon mån
till fattigvården bidraga, nämligen hvarje
mantalsskrifven bondeson och dräng med 8 skillingar banco och
hvarje bondedotter och piga med 4 skillingar banco,
för hvilka medel husbonden ansvarar, men torpare på
det sättet och i den mån, som sockennämnden efter
närmare pröfning för skäligt finna kan."

Denna uttaxering af spannmål, som afsåg endast
bönderna, fortgick till år 1882, då vid oktoberstämman
beslöts, "att densamma ej som förr skulle 'inslås' efter
seland, utan efter all fyrk med 1 kanna råg och korn
för hvarje 5:e fyrk, spannmålen sålunda fördelad: 1/3
råg och 2/3 korn till ett lösningspris af 20 öre kannan
för kornet och 27 öre kannan för rågen."

Uppbörden af spannmålen skedde på vissa bestämda
dagar, då densamma "inslogs" i sockenmagasinet vid
kyrkan. Fattigvårdsföreståndaren hade att mottaga
spannmålen och sedan efter sockenstyrelsens
utanordning låta mala den och därefter utlämna mjölet.

Förutom spannmål upphandlades sedermera äfven
mjöl och strömming, som ock utdelades, och samma år
beslöts tillika, att all strömming, som hädanefter
erfordras för fattigvården, skulle på auktion af den
minstbjudande upphandlas, hvilket tillvägagångssätt sedan
följts. Utskyldernas erläggande med spannmål för
fattigvården upphörde i början af 1890-talet.

Hela den beräknade staten för år 1865, då de
beräknade utgifterna för kyrkliga ändamål, skolan och
fattigvården voro sammanslagna, utgjorde 1,834 rdr,
hvaraf till fattigvården för 5 kringgående hjon
beräknades 25 öre pr dag för hvardera eller tillsammans 550
rdr, fattigsäden beräknades kosta 180 rdr, hvartill kom
de kontanta utgifterna för utackordering, mjöl,
strömming och kläder till 640 rdr. Hela utgiften för de
fattiga det året gick sålunda till 1,370 rdr.

I 1870 års räkenskaper äro följande inkomster
upptagne: brännvinsmedel 20 rdr, inkomst för spånad 9,50
rdr; uttaxering 1,266,34 rdr, öfriga inkomster 80,50 rdr.
Utgifterna för fattigvården voro 1,424,30 rdr. Då
inköptes för utdelning 105 £-pund kornmjöl, 84 £-pund
rågmjöl, 84 £-pund strömming samt 9 £-pund sill,
Fattigföreståndaren hade 15 rdr för sina besvär.

I slutet af 1860- och början af 1870-talet inköpte
kommunen lin och ull, som sedan utlämnades till de
fattiga för att emot ersättning spinnas, hvarefter garnet
såldes på auktion i sockenstugan. Uppstod därå vinst,
så lämnades densamma till fattigkassan. Det är sådan
vinst, som i 1870 års räkenskaper omtalas under
benämning "spånad" och uppgick till 9,50 rdr. Denna
åtgärd vidtogs under nödåren 1867 och 1868 samt
fortgick några år. Arbetet utlämnades ej endast till
understödstagare eller "sockenhjon", som de då kallades,
utan äfven till andra, som voro i fattiga
omständigheter.

En mycket vanlig form för fattigunderstöd var ända
till i slutet af 1860-talet s. k. "sockengång", hvarvid
tillgick så, att den behöfvande efter i sockenstämma
lämnadt tillstånd hade att vistas hos bestämda
hemmansägare en viss tid i förhållande till hemmanets
storlek, vanligen en dag för hvarje seland.

De, som orkade, fingo gå, men de sjuka eller gamla
och orkeslösa fingo skjuts. Då "sockenhjonet" måste
vandra emellan så många platser om året, som det
fanns hemman, så innebar detta naturligtvis ett stort
lidande för dessa arma fattige och kontrollen öfver
vårdens beskaffenhet var ytterst svår för att icke säga
omöjlig att utöfva. Denna understödsform, som
naturligtvis synes oss i vår tid ytterst frånstötande, var då
allmän i hela vårt land och fanns ännu kvar i 70
socknar enligt 1911 års statistik, men år 1915 hade antalet
betydligt minskats, så att det året endast 34 personer
åtnjöto sådant understöd.

Att det icke alltid var oundvikligt att använda
"sockengång" framgår af ett beslut, som i Högsjö fattades
den 1 oktober 1854, enligt hvilket "utfattiga och
sjukliga pigan Märta Lena i Dal skulle få begagna vanlig
sockengång, och skulle fattigföreståndaren söka att få
hennes sjuka moder, Nils Hans' änka, inackorderad."

En annan i hög grad motbjudande understödsform,
som efterträdde sockengången var "bortauktioneringen"
af de fattige, hvarvid tillgick så, att de fattige
offentligt å sockenstämma bortauktionerades till de personer,
som för lägsta ersättningen erbjödo sig att mottaga
och vårda dem. Bortauktioneringen fortgick här i
socknen till år 1886, men på senaste åren var det ej brukligt,
att de, som skulle bortauktioneras, voro närvarande vid
auktionen, Fattigvårdsstyrelsen, som hade att afgöra,
huruvida gjordt anbud skulle antagas eller icke, sökte
så vidt möjligt var, att få goda hem för de fattige, af
hvilka flera stannade år efter år på samma ställe.

Arvodet för de sålunda bortauktionerade var 1866
— det första året detta förekom, då tre äldre och två
barn bortauktionerades — 1/2 tunna spannmål in natura
och värdet af 1/2 tunna i penningar för hvar och en af
dem pr år. På decemberstämman 1875
bortauktionerades till de minstbjudande 7 äldre personer. Lägsta priset
pr år blef 45 rdr och det högsta 183 rdr, det senare
för en sjuk änka. Sedan sockennämnden tagit anbuden
i öfvervägande beslöts, att icke antaga desamma. Vid
ny auktion den 27:e i samma månad blefvo anbuden
resp. 19,50—75 rdr pr år, alltså en betydlig
prisnedsättning, men då var den gamla änkan död och hade
fått en bättre och varaktigare plats. Två personer,
något arbetsföra, utackorderades utan ersättning.

Sedan dessa auktioner genom den till församlingen
nyss anlände pastor Arv. Salvéns bestämda protest
upphört 1886, har fattigvårdsstyrelsen under hand
utackorderat barn och äldre i för dem de bästa hemmen,
därvid ringa hänsyn tagits till utackorderingspriset, men
uteslutande till hemmets lämplighet. Det årliga arvodet
för sådan utackordering utgjorde år 1900, då 18 barn
och 6 äldre voro utackorderade, 40—85 kronor för de
förra och 75—150 kronor för de senare utom för en
sinnessjuk, som kostade 250 kr. pr år.

Den hittills mest vanliga understödsformen har dock
efter sockengångens tid varit understöd i hemmen, då
understöden vanligtvis utgått i matvaror och
klädespersedlar samt husrum och ved och endast i
undantagsfall i kontanta penningar.

Till belysning af huru olika de fattiges behof
uppskattades förr och nu må anföras, att år 1854 vid
oktoberstämman beslöts att lämna 9 tunnor och 20 kappar
säd till utdelning åt 17 fattiga. Största understödet
blef 1 tunna 16 kappar och det minsta 7 kappar.

Nämnda understöd var troligen allt, som tilldelades
dessa förutom möjligen något af kyrkliga medel.
"Utfattiga Per Nils' änka skulle af fattigkassan bekomma
5 rdr till betalning af 2 famnar ved, som Ingemar
Isakson vintern förut tillfört henne."

År 1914 varierade kostnaden för understöd i
hemmen för ensam person från 126—230 kr. förutom i ett
undantagsfall, då för en äldre person, som behöfde
skötsel, kostnaden steg till 470 kr.

Före år 1847 fanns ingen fattigvårdsstyrelse, utan
alla ärenden afgjordes å sockenstämma, men den 25
Maj nämnda år utkom en Kungl. förordning angående
fattigvård, hvari bestämdes, att "hvarje socken och
hvarje stad skulle lämna nödtorftig vård och
försörjning åt sina fattiga" och att öfverläggningar i
ärenden rörande fattigvård hållas och beslut däri fattas å
sockenstämma, men att inom hvarje
fattigvårdssamhälle skall finnas en fattigvårdsstyrelse, som på
landsbygden utgöres af sockennämnden." Denna styrelse
skulle handhafva förvaltningen af alla
fattigvårdsangelägenheter och pröfva hvarje förekommande behof samt
<i>om</i> och i <i>hvad mån</i> understöd borde lämnas.

Utom dessa förut omtalade egentliga fattigunderstöd
var det förr vanligt att hjälpa och bistå hvarandra
äfven om den behöfvande ej ansågs för "utfattig", som
det då hette; ty det fanns ej då, som nu,
brandstodsbolag och kreatursförsäkring, utan det gällde att på
annat sätt hjälpa hvarandra i händelse af eldsvåda och
förlust af kreatur. Sådana ärenden afhandlades ock
vid sockenstämmorna, där allt möjligt förr afgjordes.
Sålunda beslöts å sockenstämma i Mars 1845 att lämna
brandskada åt Bonden Mårten Ramstedt i Ramvik, för
hvilken mangårdsbyggnad, loge, lador, stall och
ladugård med lösören nedbrunnit. Stämman beslöt, "att:
1:o) på hvarje rök lämnas 2 timmerstockar om 19 alnar,
2:o) torpare skulle göra dagsverken på egen kost, 3:e)
Ramstedt skulle få kringskicka häst och skrinda för
erhållande af frivilliga bidrag af halm och foder åt
kreaturen samt något matskott åt folket, allt efter hvars
och ens råd och lägenhet."

I öfriga fall var det på senare tid "sexmännen" i
församlingen, som skulle inom hvar sin rote göra
nödiga insamlingar.

Då björnar ofta anställde förödelse bland boskapen
afhandlades å stämmorna att lämna bidrag åt dem, som
blifvit lidande därigenom. Sålunda beslöts på
sockenstämma 1863 att lämna Torparen Jonas Näsman i
Wålånger 50 rdr som ersättning för 2:ne kor, som blifvit
ihjälrifna af björn.

Från och med 1879 lämnades lån till dem, som
mistat sina kreatur på detta sätt för inköp af andra. Lånet
skulle inbetalas på ett eller två år. År 1878 lämnades
en hemmansägare i Lillsela 200 rdr som ersättning för
en häst, som han mistat. Beloppet skulle uttaxeras
efter jordfyrk, men då beslutet härom öfverklagades
och upphäfdes, tilläts han att å lista insamla medel.
Från predikstolen skulle sedan kungöras hvilka, som
gifvit å dessa listor.

Hemsö socken hörde länge tillsammans med Högsjö
ifråga om fattigvård, men vid sockenstämma den 25
Maj 1847 ansågs lämpligast, att socknarne Högsjö och
Hemsö skiljdes åt ifråga om fattigvård, så att hvardera
socknen skulle försörja sina fattiga. Två ombud
valdes att å sockenstämma med Hemsö underhandla med
dess socknemän. Förfrågan hade näml. gjorts till Hemsö,
huru sammanskjutna fattigvårdsmedel där blifvit
använda, och svar hade inkommit, "att så många fattiga
på Hemsö förefunnits, att fattigmedlen för dessa blifvit
medtagna." Öfverenskommelse om skilsmässa skedde
den 14 Nov. 1847, och innestående kassamedel 670,47
rdr delades 1851 på så sätt, att Hemsö däraf erhöll
111,39 rdr.

Utansjö järnbruk med underlydande hemman hade
länge egen fattigvård, hvadan bruket ej deltog i
kostnaderna för den öfriga fattigvården inom socknen.
Förslag om skilsmässa i detta hänseende väcktes å
sockenstämma 1848, då fattigföreståndaren och
Inspektor Undén i Utansjö fingo i uppdrag att uppsätta
förslag till öfverenskommelse, men sådan kom ej till
stånd så snart, ty såväl år 1853 som 1857 gjorde
Undén påminnelse härom. När uppgörelse sedan skedde
kan ej angifvas, men bruket synes hafva haft egen
fattigvård äfven sedan bruksrörelsen i början af
1880-talet nedlades, ty år 1891 begärde bruksägarne att få
del af brännvinsmedlen för sin fattigvård. Från och med
1895 torde Utansjö särskilda fattigvård hafva upphört.

I en del kommuner hafva sedan många år tillbaka
förekommit anstaltsvård för de fattiga genom s. k.
fattighus, fattiggårdar och ålderdomshem.

Fattighus är den äldsta formen af fattigvårdsanstalt.
I fattighusen intogos förutom orkeslösa åldringar äfven
obotligt sjuka, vanföra, mindre vetande och på ett eller
annat sätt förfallna personer äfvensom hela familjer,
hvars försörjare voro oförmögna till arbete eller
saknade sådant. En del gamla och sjukliga erhöllo
förutom husrum och vedbrand äfven mat å inrättningen,
andra fingo ett mindre penningebelopp, och andra åter
fingo helt och hållet på egen hand anskaffa hvad som
behöfdes till uppehället förutom bostad.

Där en god föreståndare och gemensam hushållning
finnes kan äfven fattighuset lämna ganska god vård,
men ej sällan äro dess innevånare lämnade att reda
sig själfva med möjligen någon hjälp af någon af de
mest arbetsföra, som af fattigvårdsstyrelsen fått i
uppdrag att mot någon ringa ersättning hjälpa dem, som
äro i behof däraf.

Ingendera af dessa vårdformer har förekommit i denna
socken, men fråga om fattigvård har flera gånger varit
före. Första gången fråga härom förekom var vid
decemberstämman 1880, då förslag väcktes att inköpa
jord och därå uppföra en ändamålsenlig byggnad. En
kommitté valdes, bestående af hrr Eric Norberg i
Westby, C. V. Olson i Rocke, J. Bodén i Åbord, Hans
Wedin i Westby, J. P. Högström i Flattom och Jon.
Höglund i Flattom. Kommittén fick i uppdrag att
utreda ärendet och inkomma med förslag till stämman.
Efter att på oktoberstämman följande år hafva blifvit
påminta om uppdraget och uppmanade att innan
decemberstämman hafva utredningen färdig, inlämnade
kommitterade sitt utarbetade förslag till stämman den
30 December 1881. — Men förslaget, hvars innehåll
är obekant, förkastades och kommitterade anmodades
att inkomma med ett annat. Alla ledamöterna utom
hrr Olson och Bodén afgingo ur kommittén. I de
afgångnas ställe invaldes Handlanden Oscar Omberg i
Rocke och Landtbrukaren J. E. Omberg i Skog. Någon
skriftlig utredning eller förslag i ärendet har ej kunnat
återfinnas, med det har blifvit upplyst, att kommittén
föreslagit att inköpa det hemman, hvarå
ålderdomshemmet nu är byggdt, och hvilket då med god fjällskog
utbjöds för 6,000 kronor. Meningen var att där
uppföra en byggnad för 20 understödstagare, men då af
utredningen framgick, att det skulle bli betydligt dyrare
att underhålla dessa å ett sådant hem än med de
understödsformer, som då användes, blef förslaget af
stämman förkastadt. År 1884 upptogs frågan ånyo. En
ny kommitté tillsattes, bestående af hrr G. Hedberg i
Rocke, C. V. Olson i Weda, O. M. Sjöström i Östby,
Hans Wedin i Westby och J. E. Lidén i Ramvik.
Efter tre månaders förlopp inlämnade kommittén sitt
utlåtande. Detta lär hafva åsyftat att från Gamla
Wallen få afsöndrad en tomt för uppförande af en
fattiggård och att arrendera stomhemmanet för att
kunna få jordbruk till inrättningen, men då
kommitterade funnit, att kostnaden skulle bli alltför stor för de
få understödstagare, som där skulle kunna intagas,
afstyrkte kommittén att f. n. tänka på byggandet af en
fattiggård, hvari stämman instämde den 29 Juni
samma år.

Efter denna tid blef frågan härom icke väckt förrän
år 1904, då dåvarande fattigvårdsordföranden, hr C. V.
Olson i Weda, hvilken städse ifrat för frågans lösning,
föreslog en uttaxering af 5,000 kr. för ändamålet, men
kommunalnämnden gillade ej förslaget, som aldrig
framfördes till stämman.

Nästa gång frågan om fattiggård eller ålderdomshem
förekom var vid fattigvårdssammanträde den 8 Febr.
1912 med anledning af att förre Skeppsredaren Eric
Norbergs egendom Westby då var till salu. En
kommitté tillsattes ånyo med uppdrag att utröna, huruvida
det kunde vara fördelaktigt för kommunen att för
nämnda ändamål inköpa egendomen ifråga.

De kommitterade, hrr J. E. Lidén, Arv. Salvén,
Gustaf Blomqvist, J. P. Högström och D. A.
Grafström sammanträdde den 17 Februari sistnämnda år,
och det meddelades därvid, att egendomen, som kunde
föda 4 hästar och 20 nötkreatur, var till salu för 50,000
kronor. Vid den utredning, som företogs, visade det
sig, att inkomsterna kunde beräknas till 6,610 kr. och
utgifterna till 8,377 kronor pr år. Kommittén beslöt
att öfverlämna frågan till kommunalstämmans
bepröfvande och afgörande utan att framkomma med något
eget förslag.

Vid kommunalstämma den 24 Mars samma år, då
frågan kom före till afgörande, blef den helt och hållet
afslagen. En hetsig agitation hade bedrifvits mot
inköpet af Westby-egendomen af en del personer, som
menade, att detta skulle leda till ekonomisk ruin (!)
för kommunen. Af denna egendom såldes dock några
år senare en mindre del till ett pris, som vida
öfversteg det, som begärdes af kommunen.

Tanken på att anskaffa ett ålderdomshem eller en
fattiggård för kommunen syntes dock
fattigvårdsstyrelsen så angelägen, att den icke vidare kunde lämnas
åsido. Kostnaderna för fattigvården hade nämligen
blifvit alltför betungande, och det blef dessutom mer 
och mer svårt att få utackorderingsställen till åldriga
och sjuka personer.

Vid fattigvårdsstyrelsens sammanträde den 24 Maj
1914 upptogs frågan ånyo, men denna gång på
initiativ af Kyrkoherde Arv. Salvén. Vid styrelsens
sammanträde den 3 Juli valdes en kommitté, bestående af
Kyrkoherde Arv. Salvén, hrr G. Blomqvist, J. E. Lidén,
J. P. Högström, J. Nordén och D. A. Grafström, hvilka
fingo i uppdrag att göra studieresor till platser, där
ålderdomshem funnes samt att verkställa en noggrann
utredning dels angående behofvet af ett sådant hem
och dels omkostnaderna för uppförandet af detsamma.
Detta godkändes af stämman den 25 Oktober, då äfven
medel för kommitténs resor anslogs. I Januari 1915
började studieresorna, då fattiggårdarne i Multrå,
Sollefteå, Långsele, Ytterlännäs och Gudmundrå
besöktes. Det var under den sista af dessa färder, som
Grosshandlare Lidén troligen ådrog sig den förkylning,
som den 15 April ändade hans lif.

Efter fullbordade resor hade kommitterade kommit
till fullständig enighet om, att ett ålderdomshem måste
byggas för 60 personer, att det borde uppföras af
tegel samt vara förenadt med jordbruk.

Förfrågningar gjordes nu om lämpliga hemman, bland
hvilka må nämnas Ulanders i Dal, Granlöfs i
Nordansjö och den förut omnämnda Norbergska
egendomen i Westby. Af kommitténs ledamöter var det
endast Kyrkoherde Salvén, som påyrkade, att
Nordansjö-hemmanet skulle inköpas dels för dess närhet till kyrkan
och prästgården, dels ock för dess utomordentligt
vackra läge vid Mörtsjön, men icke minst därföre, att
de gamla själfva kunde besöka kyrkan och få
besök af kyrkobesökande anförvanter och vänner,
hvarigenom anstalten ständigt kunde stå under allmänhetens
kontroll.

Vid närmare undersökning funno kommitténs öfriga
ledamöter, att kyrkoherdens förslag vore det
lämpligaste både ifråga om läge och pris, ehuru man kunde
hafva önskat erhålla större skogsmark, än som fanns å
Nordansjöhemmanet.

Vid sammanträde den 3 Juli 1915 beslöto
kommitterade att preliminärt inköpa hemmanet för 12,000
kronor med tillträde den 1 instundande Oktober, och vid
sammanträde den 4 Augusti beslöt kommittén föreslå
stämman att inköpa nämnda hemman.

Kommunalstämman, som hölls den 8 Augusti,
godkände enhälligt kommitténs förslag och det preliminära
köpeaftalet samt beslöt att upptaga ett amorteringslån
å 50,000 kr., hvarjämte fattigvårdsstyrelsen fick i uppdrag
att gå i författning om ålderdomshemmets uppförande.
Styrelsen å sin sida valde en byggnadskommitté
bestående af hrr Gustaf Blomqvist, Arv. Salvén, J.
Haslum, Leop. Lindeberg, J. P. Högström, J. Nordén och
D. A. Grafström, som skulle anmoda Arkitekten Th.
Kellgren i Uppsala att uppgöra ritningar. För detta
uppdrag besökte han platsen den 27 Augusti, då också
utstakningen skedde för grundläggningsarbetena.

För uthusets och ladugårdens uppförande valdes en
kommitté, bestående af hrr J. E. Höglund i Bölen, J.
Andersson i Näs och P. Wiklund i Bäckland.

Då emellertid byggnaden enligt den 1:a ritningen
ansågs för dyrbar, omkring 100,000 kr., beslöt
kommittén att göra en del förändringar, hvarigenom
kostnaderna skulle kunna nedbringas till 70,000 kr.
Ritningen, åtföljd af kommitténs ändringsförslag, föredrogs
vid kommunalstämman den 10 Okt. 1915, då förslaget
godkändes och ett anslag å 80,000 kr. beviljades.

Man hade nu kommit så långt, att byggnaderna
kunde utlysas på entreprenad. Sex anbud inkommo,
af hvilka Byggmästaren J. Björklunds i Prestmon å
61,000 kr. antogs. I detta ingick då icke värme och
vattenledning, hvars utförande öfverlämnades åt
Fabrikör J. D. Grundberg i Sundsvall för en summa af
12,500 kr.

Uppförandet af uthus med stall och ladugård
öfverlämnades till D. A. Grafström i Bäckland för 13,200
kronor.

<img id="2420" c>Ålderdomshemmet i Högsjö.</img>


Till byggnadskontrollant antogs Lektor Alb. Thurdin
i Hernösand och till kontrollant för värme- och
vattenledningsanläggningarna Fabrikör F. Andersson i
Hernösand. I Mars 1916 togo arbetena sin början.

Utom dessa entreprenadsummor tillkommo diverse
kostnader för extra arbeten, som utförts af
entreprenörerna samt för dränering och planering jämte inköp af
inventarier.

Totalsummorna för ålderdomshemmets uppförande
och därtill hörande uthus och inventarier ställa sig
sålunda:
<table o l>
<td>Hemmanet .............. <td r>12,000 <td c>Kr.
<td>Ålderdomshemmets hufvudbyggnad .... <td r>64,000 <td c>„
<td>Värme- och sanitetsanläggningar ..... <td r>14,300 <td c>„
<td>Uthuset med stall och ladugård ...... <td r>14,400 <td c>„
<td>Vattenledningar ............. <td r>4,000 <td c>„
<td>Dränering och planering ......... <td r>1,000 <td c>„
<td>Häst och kor .............. <td r>5,300 <td c>„
<td>Jordbruksredskap ............ <td r>1,000 <td c>„
<td>Inventarier och husgeråd ......... <td r>9,000 <td c>„
<td r>Tillsammans <td r>125,000 <td c>Kr.
</table>

Sedan Kungl. Förordningen af 1847 angående
fattigvårdsstyrelse inom kommunerna utkommit, hafva
följande personer varit dess ordförande:
<table o l>
<td>Häradsdomaren Isr. Norberg i Westby <td>1848—1861
<td>Kaptenen J. M. Nordstrand i Åbord <td>1862—1866
<td>Nämndemannen Erik Dahlberg i By <br>
<tab>och Ingeniör Abr. Brandell i Åbord <td>1867—1878
<td>Landtbrukaren Jonas Bodén i Åbord <td>1879—1884
<td><tab>„<tab> O. M. Sjöström i Östby <td>1885—1898
<td>Herr C. V. Olson i Weda <td>1899—1908
<td>„<tab> Gustaf Blomquist i Ramvik <td>1909—
</table>

*

Sedan den nuvarande kommunallagen af år 1862
utkom, hafva följande personer varit ordförande i
kommunalstämman, nämligen:
<table o l>
<td>Pastor P. J. Sjödin i Nordansjö <td>1862—1866
<td>Nämndemannen Erik Dahlberg i By <td>1867—1874
<td>Sågverksägaren J. E. Lidén i Ramvik <td>1875—<sup>15</sup>/<sub>4</sub> 1915
<td>Disponenten Leopold Lindeberg i Ramvik <td><sup>15</sup>/<sub>4</sub> 1915—
</table>
<i>Fattigvårdsföreståndare.</i>

Fattigvårdsföreståndare hafva från början af
1860-talet varit:
<table o l>
<td>Nämndemannen Erik Dahlberg i By och <br>
<tab>Kapten J. Bolin i Weda <td>1862—1875
<td>Herr C. V. Olson i Weda <td>1876—1879
<td>Hemmansägaren J. P. Högström i Flattom <td>1880—1881
<td><tab>„<tab><tab>Hans Wedin i Westby <td>1882—1884
<td>Kapten J. Altin i Weda <td>1885—1886
<td>Hemmansägaren Joh. Augustin i Östby <td>1887—1888
</table>

Från sistnämnda år upphörde
fattigvårdsföreståndarebefattningen såsom öfverflödig, då ordföranden i
fattigvårdsstyrelsen var själfskrifven föreståndare.

<tab>

Af styrelsens ledamöter hafva numera aflidne
Grosshandlaren J. E. Lidén och f. Hemmansägaren J. P.
Högström i Flattom varit de, som längsta tiden ägnat
stort intresse åt fattigvården, — den förre i öfver 40
år, under hvilken tid han ock varit kommunalstämmans
ordförande; Högström, som ock oförtrutet offrat tid
och omtanke åt kommunala värf och inte minst de
fattigas väl, lefver och verkar ännu. Han har varit
i styrelsen i 39 år.

Bland församlingens präster intager Kyrkoh. Arv.
Salvén ett framstående rum ifråga om intresse och nit
samt långvarigt arbete inom fattigvården. Han har
nämligen varit med i 30 år och utan hans initiativ
torde väl ålderdomshemmet ej nu varit uppfördt". —

<tab>

Sedan denna intressanta och noggranna berättelse
blifvit af dess författare, Herr Blomquist uppläst, höll
jag följande

<h4>Invigningstal.</h4>

Mina käre vänner! Det är icke första gången jag haft
den oskattbara glädjen att se de för mig så kära
Högsjöborna samlade till en församlingens minnesfest efter
fullbordandet af något större arbete i kulturens och 
<img id="2421" c><i>Fattigvårdsstyrelsens sammanträde i ålderdomshemmet.</i></img>
<table o c>
<td 3><tab>
 <td>Förman<br> G. Bodén. 
 <td>Komm.-man<br> J. E. Höglund. 
 <td>Pastor<br> J. Wiking.
               
<td>Hem.-äg.<br> N. E.<br> Bergman.    
 <td>Hem.-äg.<br> E. J.<br> Wallanger.    
 <td>Disp.<br> Joh.<br> Haslum.   
 <td>Disp.<br> Leop.<br> Lindeberg.     
 <td>Komm.-Ordf.<br> G.<br> Blomquist.    
 <td>Kyrkoh.<br> Arv.<br> Salvén.   
 <td>Hem.-äg.<br> J. P.<br> Högström.  
 <td>Hem.-äg.<br> P.<br> Wiklund.  
 <td>Byggm.<br> D. A.<br> Grafström.
</table>

människokärlekens tjänst. Jag erinrar Eder om de högtidsstunder
vi haft vid invigningen af båda våra vackra kyrkor och de
många skolhusen på församlingens olika platser. Och nu
i dag är den stora dag kommen, då Högsjö församling
genom sällspord offervillighet och med den storslagenhet,
som alltid kännetecknat dess planer, uppfört ett
församlingens gemensamma hem för sina åldringar och dem, som
behöfva en kärleksfull omvårdnad, men sakna egna medel.

Åter i dag kan församlingen fira en minnesfest, i det den
så länge närda tanken på ett hem, sådant som detta, nu nått
sin fullbordan genom byggandet af detta ålderdomshem,
som genom sin ändamålsenlighet, sin bekväma inredning,
sin hemtrefnad och sitt goda utrymme är ett mönster för
dylika hem, hvaraf endast få torde vara bättre i hela vårt
land.

För stora uppoffringar har detta hem efter noggranna
beräkningar blifvit uppfördt, och man finner, huru
omtänksam kärlek gjort sig gällande i allt.

Jag kan icke uttala med hvilken glädje jag i dag fått
möta Eder, mina kära Högsjöbor, och deltaga i allas vår
glädje vid detta tillfälle, då detta hem öppnar sina portar
för att här mottaga våra gamla och andra, som behöfva ett
sådant.

Huru hafva icke våra åldringar, som här skola beredas
en lugn tillflyktsort undan det tärande lifvets bekymmer
förtjänat vår tacksamhet, vår kärlek och omtänksamhet för
allt arbete de under sin krafts dagar och i det tysta
nedlagt för ett yngre släkte! Äfven de hafva en gång varit
nyttiga samhällsmedlemmar, då de voro yngre. Deras nu
så skumma ögon hafva en gång haft en ungdomlig glans,
deras nu så släpande gång har förr varit så lätt och
spänstig, men det var <i>då</i>, när inga skrynklor funnos på runda
kinder och ryggen ej var krökt af lifvets bördor. Huru
hafva icke dessa kära gamla sträfvat för de yngre, huru
mången vaknatt vid deras käras sjuksängar, hvilket arbete
och slit för familjens uppehälle!

Nu böra de lönas med vår aktningsfulla kärlek, med vår
omtanke.

Liksom en god son eller dotter, som tillredt sitt eget
hem, gärna vill pynta en kammare och göra den ljus och
varm för att där emottaga en grånad fader eller moder till
fridfull hvila efter den långa, mödosamma arbetsdagen och
omhulda dem med barnslig tacksamhet, så böra ock vi med
oförställd kärlek omfatta våra gamla och nu bjuda dem en
fristad från omsorger och bekymmer. Detta är vår
ofrånkomliga skyldighet, som aldrig bör kännas som ett tvång,
utan som en afbetalning på en stor tacksamhetsskuld. Det
är ingen nådegåfva, som här blifvit beredd åt de gamla —
det är, som sagdt, blott en afbetalning på en skuld för de
mödor, de utstått, för de svettdroppar, som frampressats i
slit och släp under kraftens dagar.

Det kan ej nekas, att det ligger ett visst vemod i de orden
"de gamla". Huru mycket af det mänskliga lifvets "ve"
ligger ej inneslutet däri?

Kommer så sjukdom och kraftlöshet jämte fattigdom, så
blir lifvet tungt. Då ögonen blifvit skumma, hörseln svag
och sömnen flyr den trötte, då lidandet håller nattvaka vid
bädden, då är det svårt att lefva. Att själf en gång hafva
i kärlek till de sina offrat sig, arbetat och sträfvat och
sedan känna nöd och bekymmer och blifva <i>ensam</i> med
tunga tankar — detta är oftast de gamlas lott, hvartill då
kommer modlöshet oeh bittra missräkningar. — Sägen, är
icke detta en hård lott?

Men nu vilja vi aflyfta bördorna, befria från
näringsbekymmerna, göra den kulna dagens afton så ljus och
vacker som solnedgången, när den sprider sin guldglans öfver
nejden; <i>nu skall för våra gamla deras bästa tid komma</i>.
Det är svårt att se ett barnaöga tåras, men det är bittrare
att se en åldring gråta i sorg. De ungas klagan kan lätt
förbytas i nyvaknadt hopp, men de gamles lidanden blir lätt
en tröstlös sorg. Vike då alla dessa det yttre lifvets
bitterheter från de gamle vid inträdet i detta hem! Här hafva
de ingen plats.

Men det finnes <i>inre</i> sorger. Ej blott den jordiska
kärleken vill här möta de gamle, utan äfven en himmelsk
kärlek vill här aflyfta de bördor, som kunna vara tyngre än
det lekamliga lifvets.


I förstån hvad jag menar. Det är ju så, att detta jorde
lifvets omsorger understundom kunna vara så tärande, att
de hämma de <i>inre kraf</i>, som genom Guds röst i våra
hjärtan då och då göra sig påminta. Då <i>här</i> nu gifves hvila
från yttre mödor, befrielse från näringssorger, hvad vore då
naturligare, än att de oftast försummade hjärtefrågorna här
blefve besvarade. Såsom aldrig förut bjudes här i ostörd
ro det, som tillhör det eviga lifvets näring. Det är lätt att
förstå, huru det gläder mig, att detta hem blifvit uppfördt
just här, så nära Herrens tempel. När kyrkans klockor på
söndagens morgon ljuda öfver denna vackra nejd och bjuda
in till gudstjänst, så kunna våra gamla få vara med och
lyssna till Honom, som sagt: "kommen till <i>mig</i> I alle, som
ären betungade och jag vill vederkvicka Eder"! Hans hjälp
behöfves så väl. Icke minst i ett hem sådant som detta,
där ofta så stridiga lynnen, så olika tänkande och af
lifvets bitterheter vilseförda mänskliga naturer sammanföras,
och där den ledande viljan måste äga stor vishet för att ej
slitningar skola göra samlifvet svårt.

Må därför äfven en sann gudsfruktan känneteckna detta
ålderdomshem, och dess verksamhet blifva en
välsignelserik förberedelse till en tillvaro i en bättre värld, där ingen
syndens tryckande börda skall hota att nedtynga den
frigjorde anden.

Välvilliga gåfvor hafva lämnats till hemmet af hr och
fru Haslum, som skänkt en orgel, af hr och fru Björklund
på Rö, som öfverlämnat en bibel, psalm- och sångböcker,
och själf har jag velat bidraga med ett ångskåp, en tafla
samt böcker. Ett vackert salsur är en gåfva af Ingeniör
Gunnar Ekelund.

Å församlingens vägnar och å de gamlas vägnar
frambäres ett varmt tack till de behjärtade män, som stått i
spetsen för detta företag och därvid ådagalagt ett
sällspordt intresse.

Men ett alldeles särskildt tack skall bringas
kommitterades ordförande, hr Gustaf Blomquist, hvars intresse och
arbete för hemmets uppförande står öfver allt beröm. Hans
stora, varma intresse förutan, hade hemmet icke så snart
tillkommit — ej heller blifvit så väl uppfördt. Han har genom
sitt arbete i kommunens tjänst förvärfvat sig den största
tacksamhet och rest sig en minnesvård, som skall blifva
beståndande.

Att på platsen förestå ett hem sådant som detta, är icke
så lätt. Äfven därtill fordras ej blott kärlek till
verksamheten, utan ock mycken vishet, mycken hänsynsfullhet —
ja, ej sällan själföfvervinnelse.

Att söka få det dagliga lifvet att gå sin rätta gång enligt
vissa bestämda, ehuru ej småaktiga former, är ju nödvändigt,
ty de gamles vanor och ovanor äro ju icke lätt att ändra
af helt begripliga skäl.

Måtte då detta hem med dess arbete och hvardagslif
ledas i kärleksfull, öfverseende anda, men med det bestämda
syftet att vara alla dess innebyggare till timligt och evigt
väl, och önskar jag för föreståndaren och hans fru all Guds
välsignelse därtill.

Med en hjärtevarm tillönskan om all Guds rika nåd och
välsignelse för Högsjö ålderdomshem förklarar jag
detsamma i Guds, Fadrens, Sonens och den helige Andes namn
öppnadt.
<poem>
Ack, så lång var dagens möda.
Och så tung var lifvets börda!
Tröttad själ mot afton längtar,
Efter ro den nu blott trängtar.

Herre, du som gaf oss lifvet,
Tag det lån, som oss blef gifvet,
När vår dag snart är förliden!
Lång, men dock så kort var tiden.

När en gång vår dag skall komma,
Gif oss rum bland dina fromma,
Där ej törne mera sårar,
Och där aldrig finnes tårar!
<tab>
</poem>

Sedan ps. 500: 7 blifvit sjungen framförde jag
församlingens tacksamhet till hr Blomquist för hans varma
intresse och nit i sitt arbete för församlingen och icke
minst för dess fattige. Häri instämde alla, visande sin
vördnad för honom genom att resa sig upp.

Härmed var högtidlighetens officiella del slut.
Sedan samtliga de närvarande undfägnats med kaffe,
besågs det nyinvigda hemmet från ofvan till nedan.

Bottenvåningen inrymmer bland annat äfven ett med
en massiv järndörr försedt arkivrum, däri såväl
kyrkans som kommunens viktiga dokument skola förvaras.
Här är värmeelement indraget för erhållande af
tempererad luft.

Maskinrummets varmvattensystem är mycket
ändamålsenligt. Till maskinrummet, beläget i
bottenvåningen, gränsar ett vedrum för förvaring af kol och ved.

Rummen för understödstagarna, till hufvudsaklig del
belägna i första våningen, äro 20 till antalet, af hvilka
16 äro afsedda för två och de återstående för fyra
åldringar i hvart och ett. De äro samtliga ljusa och
luftiga, hållna i hvitt och blått. Till understödtagarnas
trefnad äro dessutom inredda dagrum med blå
hallmöbel. Jämte badrum, tvättrum och klädrum — däri
hvarje "pensionär" har sitt särskilda klädskåp —
ligger i första våningen äfven matsalen med ett
beräknadt utrymme för ett 50- eller 60-tal personer, försedd
med en hemtreflig, öppen spis. Till matsalen gränsar
ett serveringsrum med mjölkkammare, och därinnanför
är köket, försedt med ett s. k. Bolindersystem, som
är kombineradt med maskinrummet.

Från serveringsrummet går hiss upp till öfre
våningen.

I andra våningen är belägen bl. a.
föreståndarebostaden samt sköterskans och kokerskans rum,
möblerade i hvitt. Dessutom finnes ett styrelserum,
samtidigt tjänstgörande som kontor.

I vindsvåningen kunna inredas fyra mindre gafvelrum.
I öfrigt upptages den af en präktig torkvind.

Till ålderdomshemmet hör ett jordbruk på omkring
25 tunnland.

I ladugårdsbyggnaden finnes plats för 10 kor och 2
hästar, hvarjämte däri inrymts varmrum, selkammare
m. m. samt ett foderrum en trappa upp.

Att både understödstagarne och funktionärerna vid
detta prydliga och bekväma hem skola finna sig väl,
kan man ej tvifla på. Hemmets föreståndare, hr S.
Næsström och hans fru, vilja helt säkert göra sitt bästa
därför.

<tab>

Jag skall aldrig glömma en sådan högtidsdag som
denna, så fylld af hjärtlighet och glädje.

Det vore för långt att skildra den angenäma
stämningen vid den efter invigningen för en del inbjudna
arrangerade middagen i prästgården och de många
talen af pastorerna Westin, Wiking och hr Blomquist
m. fl. samt de prof på tillgifvenhet jag fick röna af
mina kära Högsjöbor. Huru många minnen från 30 år
i denna församling tränga sig icke på mig, som nu var
en gäst i detta mitt gamla hem. Jag kunde ju icke
på annat eller bättre sätt vedergälla all den kärlek,
som ständigt mött mig i Högsjö än att till sist lysa
"välsignelsens frid" öfver ett samhälle, som jag tillhör
till lifvets slut.

*

</chapter>
<chapter name="Donationer.">

<h2>Donationer.</h2>

<h3>Nordstrandska donationen.</h3>

<i>4,000 kr.</i>

<i>Donators namn:</i> Fru Margret Nordstrand.

<i>Donationsbrefvets datum:</i> Den 7 Januari 1874.

<i>Bestämmelser:</i> "Efter min död och boet är utredt skall af mina
tillgångar utbetalas 4,000 kr. till Högsjö socken under namn af
'Margret Nordstrands donation', som skall utgöra en stående fond,
som ställes under kommunalstyrelsens vård och gemensamma
ansvarighet, och hvaraf den årliga räntan vid hvarje års slut fördelas
lika mellan alla barn, som under samma år äro inom församlingen
födda; afsedd till en grundplåt, som för dem insättes uti en 
lifränteanstalt utan återbetalningsskyldighet och att lifräntan får af
dem uppbäras efter fyllda femtio års ålder."

<h3>Dahlbergska donationen.</h3>

<i>5,185 kr.</i>

<i>Donators namn:</i> Änkefru Josefine Dahlberg.

<i>Donationsbrefvets datum:</i> Den 22 Juli 1897.

<i>Bestämmelser:</i> Årliga räntan utdelas genom fattigvårdsstyrelsens
försorg åt två behöfvande änkor inom socknen.

<h3>Holmbergska donationen.</h3>

<i>6,351:54 kr.</i>

<i>Donators namn:</i> Änkefru Märta Kristina Holmberg, född
Sjölund, född i Ramsjö i Högsjö och änka efter Handlanden Anders
Holmberg i Björsta.

<i>Donationsbrefvets datum:</i> Den 17 September 1908.

<i>Bestämmelser:</i> Räntan af donationen, som stiftats till minne af
makarnes den <sup>11</sup>/<sub>8</sub> 1899 aflidna dotter, Agnes Magdalena, skall
utdelas till fattige i Högsjö, som icke af kommunens fattigvård
underhållas, i understödslotter à 100 kr.

<h3>Sjödinska donationen.</h3>

<i>2,000 kr.</i>

<i>Donators namn:</i> Änkefru Anna Ulrika Sjödin.

<i>Donationsbrefvets datum:</i> Den 3 April 1911.

<i>Bestämmelser:</i> Högsjö kyrkas underhåll.

<h3>Lidénska donationen.</h3>

<i>10,000 kr.</i>

<i>Donators namn:</i> Änkefru Maria Lidén till minne af sin man,
Grosshandlaren J. E. Lidén i Ramvik.

<i>Donationsbrefvets datum:</i> Den 24 December 1915.

<i>Bestämmelser:</i> "Endast den årliga räntan å fonden får utdelas,
och skall detta ske sednast den 16 i December månad hvarje år.
Ingen understödstagare får lämnas utöfver 10 kr. och ej under 5.
Fonden, som skall benämnas 'Manne och Maria Lidéns donation',
förvaltas och räntemedlen utdelas af en kommission, bestående af
kommunalstämmans och kommunalnämndens ordförande i Högsjö
socken samt pastor i församlingen, hvilka jag anhåller måtte åtaga
sig detta bestyr. Så länge jag eller någon af mina arftagare äro
boende inom församlingen må vi äga att bestämma
understödstagare och understödsbelopp, om vi så önska. Företräde till
understöd bör lämnas åt behöfvande, för hvilka jag, min man eller
våra anhöriga förut visat intresse i sådant afseende.

<tab><tab><tab><tab><tab>Maria Lidén, f. Nydal."

<tab>

Sammanlagda donationerna uppgå f. n. till en summa af 27,536
kr. 54 öre, däråt 25,536: 54 kr. till församlingens fattige och 2,000
kr. till kyrkan.

*

</chapter>
<chapter name="Präster i Högsjö.">

<h2>Präster i Högsjö.</h2>

<h3>"Series pastorum Högsjöensis."</h3>

Så lyder öfverskriften på den tafla, som, uppsatt i
kyrkans sakristia, angifver namnen på alla de präster,
som sedan 1590 varit verksamma i Högsjö. Taflan
angifver blott deras namn och de år de tjänstgjort i
församlingen. I det följande har jag sökt med korta
biografier återgifva några drag ur deras lif i den mån
anteckningar därom funnits tillgängliga.

Högsjö har alltid varit komministratur under
Gudmundrå ända till den 7 Januari 1897, då Högsjö jämte
Hemsö blefvo eget pastorat. Huru härmed tillgick, är
förut skildradt.

<h3>Komministrar:</h3>

<b>1590—1610. Nikolaus Laurentii.</b> Han skall hafva verkat i
församlingen vid tiden för Upsala mötes beslut,
som han underskref år 1593.

<b>1610—1622. Petrus Johannis.</b> Son till Kyrkoherden Nikolaus
Jonæ, kyrkoherde i Sollefteå.   Död <sup>1</sup>/<sub>11</sub> 1622.

<b>1622—1630. Nikolaus Nikolai.</b> Kyrkoherdeson från Sollefteå.
Anlände till Högsjö den 21 Dec. 1672 (enligt
Tunæus), då han blef nådårspredikant. Huruvida
Dominus Nikolaus afled i Högsjö eller befordrats
till annan syssla, är icke kändt.

<b>1630—1640. Olaus Hansi Anthelius.</b> Född omkring 1600.
Son till Professor Hans Olof Anthelius. Namnet
är sammansatt af de grekiska orden "anthos"
som betyder blomma och "helios", som betyder
sol, således "solblomma."

Capellanen Anthelius blef 1640 kyrkoherde i
Segerstads pastorat i Helsingland. Detta pastorat
säges han hafva fått "för nit om skolan och för
sin faders skull." I Segerstad var han i 10 år,
och blef 1650 kyrkoherde i Boteå. En son till
Olaus Hansi Anthelius var <i>Jon Ol. Anthelius</i>,
som föddes i Högsjö. Denne studerade vid Åbo
akademi, utgaf där en disputation 1661; blef
lärare i Hernösand och afled 1670.

<b>1640—1660. Elias Erici Rhezelius</b> var född i Bjertrå omkring
1608 och son till Komministern i Bjertrå, Ericus
Michaelis.   Elias Rhezelius blef student 1628.

Ehuru utnämnd till kyrkoherde i Ramsele
1660, synes han dock hafva stannat kvar i
Högsjö några år därefter, ty enligt Hernösands
Domkapitels protokoll af den 17 Juli 1664 företogs
till behandling en tvist emellan Kyrkoherden i
Gudmundrå, Magister N. Wallenius, ock dennes
ämbetsbroder Dominus Elias.

Det var på vårsidan 1663. Biskopsvisitation
hade nyss hållits i Gudmundrå af den kraftfulle
Biskop Petrus Steuchius, som ifråga om nit och
allvar torde hafva liknat den oförgätlige Biskop
Lars Landgren.

Omedelbart efter visitationen och kanhända i
sammanhang med densamma uppkom en tvist
emellan kyrkoherden i Gudmundrå och
capellanen i Högsjö. Skildringen härom vore ju icke
värd att omtala, om icke händelsen vore
betecknande för de ekonomiska trångmål, hvari
prästerskapet äfven på den tiden lefde.

Kyrkoherde Wallenius anförde, att han gifvit
föregående capellaner deras 12 bestämda
spannmålstunnor och "därtill frivilligt en tunna till",
men Dominicus Elias började genast vid
tillträdet till sacellaniet i Högsjö att "pocka och
"kvälja" efter den trettonde tunnan" såsom vore
den ock hans rättighet, men kyrkoherden ville
gifva den "endast om den med tacksamhet
emottages." Ett andra tvisteämne var, att Capellanen
Elias ej fick hålla likpredikan i Högsjö och
därför uppbära sportler, hvaröfver han bittert
klagade.

Kyrkoherden sade sig hafva följt den
ordningen, att då han kallades af den dödes
anhöriga till Högsjö, så skulle Herr Elias ge bud
därom. Om ej kyrkoherden kunde komma och
förrätta begrafningen, så fick capellanen göra det
för 1 riksdalers arvode. Likaledes skulle denne
sistnämnde jordfästa alla barnlik. Men Herr
Elias hade icke följt denna föreskrift. En
förmögen man på Hemsö och tillhörande den s. k.
Hemsö-adeln, Israel Danielsson, hade dött och
dennes efterlämnade anförvandter ville, att
kyrkoherden skulle förrätta jordfästningen. Då
hade en "kappränning" kommit till stånd emellan
de båda prästerna, som träffades på
Hemsöresan, och därvid hade Herr Elias strax utbrutit
i "stor otålamodighet och arghet" öfver, att han
ej fick begrafva den döde och därtill börjat
gräla om den 13:de tunnan, för hvilken han
ansåg sig hafva att fordra för fyra år.

Det tredje tvisteämnet gällde delning af
brudvigningar och lysningar, som Herr Elias ansåg
icke vara af kyrkoherden rätt delade. Då
capellanen erinrades om, att kyrkoherden kunde
därmed handla efter eget behag, utbrast han
med stor "otålamodighet": "Så må han göra all
slått själf och begrafva alla döda!"

Biskop Steuchius gaf Herr Elias en skrapa för
dennes otillbörliga uppträdande mot både sin
kyrkoherde och mot Domkapitlet, men
kyrkoherden fick också befallning att gifva
capellanen den trettonde tunnan, "om den också icke
mottogs med tacknämlighet". De båda prästerna
ålades att förlikas, hvilket ock skedde med
handslag.

Sällan förekomma dylika strider emellan
prästerna, och det må dem räknas till heder.

Rezelius dog som kyrkoherde i Ramsele 1669.

<b>1660(63)—1689. Nikolaus Jonæ Bergius</b> var bondson och
bördig från Ångermanland, förmodl. Wibyggerå.
Om denne man omtalas, att "han såväl som
andra prästmän hade mycket att göra under det
högst beklagliga trollkäringeväsendet åren 
1673—75 till sanningens utletande och dessa förtjänte
djefvulens verktyg, hvarför han såväl som för
annat välförhållande blef kyrkoherde i Resele.
1689".   Han afled 1708.

En son <i>Daniel Nikolai Bergius</i>, född i Högsjö
1680. Se kap.: "I Högsjö födde bemärkte män."

En annan af hans söner, <i>Nikolaus Nikolai
Bergius</i>, född i Högsjö, blef kyrkoherde i Resele
1708 och afled där 1742.

<b>1689-1714. Andreas Erici Sellin.</b> Han var född i Högsjö "af
kristeliga bondeföräldrar". Blef student 1678.
Tjänstgjorde efter aflagd prästexamen i
Hammerdal, där han blef gift med Kristina Noræa,
kyrkoherdens därstädes dotter.

I detta äktenskap föddes flera barn, som alla
kommo till heder. Sonen <i>Jonas</i>, blef borgmästare
i Hernösand, och såsom sådan säges han hafva
varit "en klok och behaglig embetsmän," <i>Israel
Anders</i>, född 1691, blef capellan i Stigsjö. "En
skickelig och belefvad prästman", död 1756,
samt <i>Anders</i>, f. 1700. Capellan i Häggdånger, död
1749.  Se kap.: "I Högsjö födde bemärkte män."

<b>1715—1733. Jonas Ingevaldi Ljungberg.</b> Född <sup>14</sup>/<sub>11</sub> 1691. Han
var son till Comministern och Collegan i
Hernösand, Ingevaldus J. Ljungberg. Student 1708;
nådårspredikant i Gudmundrå efter Kyrkoherde
Locknei död 1711 och adjunkt hos dennes
efterträdare, Magister Johan O. Huss, 1712.

Denne man törstade efter större lärdom och
begaf sig 1713 till Upsala, där han blef magister
1731. Sedan han återkommit, gifte han sig med
Magister Huss änka, Maria Elisabet Brolin, född
1684. Ljungberg anses hafva varit en af de
förnämsta präster, som varit i Högsjö, både ifråga
om nit för Guds rike och för lärdom.

Hans verksamhetstid skulle emellertid icke
blifva lång. Under en resa från
moderförsamlingen, Gudmundrå, där han hade förrättat
gudstjänsten den 16 December 1733, körde han ned
på isen vid Ramön och drunknade tillsammans
med en brorson, som var med honom. Begrofs
i gamla kyrkan <sup>31</sup>/<sub>1</sub> 1734.

<i>Från trycket utgifvit:</i>

"De usu et abusu scriptorum profanorum."
Ups. 1730, och "De indole et natura propotionis
exhibitiva." Ups. 1731.

<b>1735-1760. Hans Mathias Hellman.</b> Född i Rö i Högsjö
församling. Fadern, Mathias Person-Hellman, var
häradsskrifvare och gift med Catharina
Wattrang, kyrkoherdedotter från Torsåker.

Hans Mathias Hellman blef student <sup>19</sup>/<sub>3</sub> 1716;
prästvigd <sup>20</sup>/<sub>12</sub> 1721. Blef komminister i
Jockmokk 1722. Gift med Anna Forzelia,
kyrkoherdedotter från Torsåker, hade han med henne
11 barn, "hvaraf sönerna kommo till vackra
tjänster, dels i präste- dels i civile ståndet, och
döttrarna äfven väl försedda. Han uppsade den
svåra sysslan (i Jockmokk) 1727 med
förhoppning, att få någon 'roligare' på landsbygden,
men efter Vörd. Consistorium ej hade för
honom någon tjänlig 'öppning', kvarblef han till
<sup>6</sup>/<sub>2</sub> 1730, då han utan vederbörandes tillstånd
afreste därifrån med hela hushållet." Blef v.
komminister i Ullånger 1731; nådårspräst i
Sollefteå 1732 och den nye kyrkoherdens coadjutor
därstädes 1734. Blef komminister i Högsjö 1735,
där han afled efter nära 25-årig verksamhet <sup>3</sup>/<sub>12</sub>
1760. Hans änka afled <sup>4</sup>/<sub>5</sub> 1764. En son, <i>Isac
Hellmansson</i>, blef asessor i Svea Hofrätt. Adlades
på grund af sina förtjänster.

<b>1762—1767. Samuel Erici Huss.</b> Född i Berg i Jämtland 1717
och son till Kyrkoherden Erik Olof Huss. Blef
student 1736; magister i Åbo 1748 och samma
år huspredikant hos en Grefvinna Gyllenborg i
Uppland. Blef nådårspredikant i Lit 1749 och
högmässopredikant i Hernösand 1751. Huss
blef gift 2:ne gånger; 1:a gången med Sara
Helena Wargentin, prostdotter från Sunne i
Jämtland, Äktenskapet torde varit barnlöst; 2:dra
gången med Brita Kristina Klefberg, prostdotter
från Rödön. I detta senare äktenskap föddes 6
barn, 2 söner och 4 döttrar. Fick befordran
från Högsjö till kyrkoherdesysslan i Oviken i
Jämtland 1767. Afled i Oviken 1774.

<i>Från trycket utgifvit:</i>

"De attributis Dei negativi" Ups. 1746 och
"De usu rationis in Theologia". Ups. 1747.

<b>1767—1795. Per Hellman.</b> Född i Jockmokk 1762 och son
till förutnämnde Hans Mathias Hellman.
Student 1746; prästvigd 1755; komminister i Högsjö
1767; kyrkoherde i Resele 1795; jubelpräst 1805;
död samma år.

Gift med Inga Bång, systerdotter till Biskop
Kjörning.

<b>1796—1800. Carl Näsmark.</b> Född i Näs by i Högsjö 1736.
Student 1758; sockenpredikant i Tåsjö —?—;
adjunkt i Gudmundrå 1769; komminister i
Högsjö 1796. Afled därstädes <sup>23</sup>/<sub>4</sub> 1800.

Gift 1773 med Helena Chatarina Norstein, f.
1751, död 1799. Af de i äktenskapet födda 10
barnen blef en dotter <i>Elisabet Magdalena</i> gift
med Sågverksägaren C. F. Kramm, som var
ägare af Kramfors sågverk. Gift 2:dra gången
med Helena Staaff.

<b>1801—1814. Erik Daniel Hasselhuhn.</b> Född i Nora 1754.
Fadern var befallningsman. Student 1755;
prästvigd 1780; adjunkt i Gudmundrå samma år; v.
pastor i Nora 1800; komminister i Högsjö 1801.
Död <sup>17</sup>/<sub>10</sub> 1814. I olja målade porträtt af
Komminister Hasselhuhn oeh hans fru finnas i
kyrkans sakristia.

<b>1812—1817. Pehr Brandell.</b> Född <sup>1</sup>/<sub>1</sub> 1781. Student 1811;
prästvigd 1812; komministeradjunkt i Högsjö
1812; v. pastor i Nora 1817-1838; komminister
i Ullånger 1838-1840.   Död <sup>4</sup>/<sub>5</sub> 1841.

Under 1809 års finska krig visade Brandell
flera prof på manligt mod gent emot ryska
soldater, som plundrande drog fram i Piteåtrakten.

Brandeli var aldrig ordinarie komminister i
Högsjö, men då han varit en så framstående
väckelsepredikant, att hans namn upptagits i
svenska kyrkans historia såsom en af dess
märkesmän, känd i hela landet och i Norrland
isynnerhet, har jag räknat honom bland prästerna
i Högsjö. Han blef adjunkt hos den åldrige och
sjuke Komm. Hasselhuhn.

Under sin första tjänstetid i Högsjö utstod
Brandell svåra själsstrider. Men på ångesten
följde frid och glädje, nytt, friskt andligt lif
och rastlös verksamhet. I Högsjö räddades han
ur en lifsfara. Då han för ett tillfälle lämnade
sitt rum under ett svårt åskväder, slog åskan
ned i rummet och raserade åtskilligt därinne,
men Brandell undkom oskadd.

Pehr Brandelis minne torde sent förblekna
Såsom ingen förut uppträdde han med
hänsynslös kraft mot dryckenskapen och dansen.
Han var icke någon lärd man såsom sägnerna
om honom förmäla, men han var en nitisk
ifrare för gudsfruktan och rena seder samt en
vida berömd folktalare, till hvars predikningar
folkskaror från långt aflägsna håll strömmade.
Tiden för hans prästerliga verksamhet
sammanföll med den värsta supperioden i vårt folks
historia, då hundratals ångbrännerier och öfver
hundratusen husbehofspannor kom brännvinet
att flöda i strömmar i hela landet. I Norrland
användes så mycket potatis till
brännvinsbränningen, att man måste äfven under goda år
baka bröd af bark och lafvar. Och då
försäljningen var så godt som fullkomligt fri, så
utgjorde gästgifverierna fullständiga krogar, där
isynnerhet ungdomen samlades på lördags- och
söndagskvällar och förde ett sådant rått lif, att
vi nu ej kunna göra oss begrepp därom.
Brandell uppträdde med ovanlig stränghet och kraft
emot det rådande oskicket och förklarade, att
alla de, som tillhandahöllo drycker och
danslokaler "voro djäfvulens utkorade redskap".
Att han såsom en gärna hörd folktalare i sina
predikningar använde skräckinjagande
berättelser om det han sett och hört, är ju helt
naturligt. Mot högfärden dundrade han väldeliga.
Då han bestraffade den kvinnliga fåfängan, sade
han vid ett tillfälle: "Jag ser, huru djäfvulen
fäst tömmar i Edra hårflätor och örhängen och
styr Eder på den väg, som leder till helvetet."
Många sägner fortlefva ännu om
"Gammel-Brandelln", huru han hade syner och kunde
betvinga andemakter. En märkesman var han i
Norrlands kyrkliga häfder. Gift med Anna Brita
Geting, dotter till Kyrkbyggmästare Geting från
Åbord, efterlämnade han flera barn, bland hvilka
må nämnas dottern <i>Carin</i>, född <sup>19</sup>/<sub>11</sub> 1816, gift
med Kontraktsprosten i Rödön, Jonas Kerfstedt,
fader till den om den svenska prästutbildningen
så nitälskande föreståndaren för Fjellstedska
skolan i Upsala, Theol. D:r, L. N. O., Johannes
Kerfstedt, född <sup>17</sup>/<sub>11</sub> 1841; sonen <i>Simon</i>, Theol.
D:r, L. N. O. och kontraktsprost i Skellefteå,
född <sup>6</sup>/<sub>6</sub> 1822, död <sup>19</sup>/<sub>3</sub> 1895; sonen <i>Petrus</i>, född
<sup>22</sup>/<sub>6</sub> 1819, kyrkoherde i Nordingrå af Hernösands
stift, senior af rikets prästerskap, äfven han en
erkändt framstående prästman samt sonen
<i>Abraham</i>, som bodde på Åbord, landtmäteriingeniör.
Död <sup>5</sup>/<sub>9</sub> 1893. Gift med Catar. Marg. Åkerstedt,
gästgifvaredotter i Högsjö.

<b>1815—1822. Olof Lindfors.</b> Född <sup>29</sup>/<sub>11</sub> 1767 i Nordmaling,
där fadern, Eskil Abraham Lindfors, var
kyrkoherde. Stud. 1789; prästvigd 1793; adjunkt i
Nordmaling samma år; pastorsadj. i Piteå 1796;
vik. skollärare i Luleå 1807; v. collega i Piteå
1808; komminister i Elfsby 1809; i Högsjö 1815;
tillträdde 1817; kyrkoherde i Grundsunda 1822;
i Löfånger 1837; tillträdde 1838; jubelpräst 1843.
Död 1847.

<b>1823-1846. Nils Olof Flodstedt.</b> Född i Junsele 1770.
Fadern var sockenpredikanten i Junsele och
sedermera i Liden, Nils Flodstedt. Student 1792;
prästvigd och komministeradjunkt i Resele 1796;
tillförordnad brukspredikant i Westanå (Wiksjö)
1804; tjänstgjort som adjunkt i Sollefteå,
Graninge, Nordingrå, Liden och Lit. Vice
komminister i Björna 1818; komminister i Högsjö
1823; jubelpräst 1846.   Död <sup>10</sup>/<sub>8</sub> 1846.

Som komministeradj. i Högsjö tjänstgjorde
pastor <i>Joh. Häggmark</i> i flera år från <sup>26</sup>/<sub>3</sub> 1823.
Han var född <sup>15</sup>/<sub>6</sub> 1794 i Tåsjö, där fadern var
kapellpredikant. Prästvigd i Stockholm 1818.
Tjänstledig i flera år för att i Upsala idka
"Theologico-Medicinska" studier. Huspredikant
hos Friherre Knorring på Harbonäs i Uppland
1820—1822. Se art. "En sorglustig visitation",
(sid. 89). Om hans senare öden känner
författaren intet.

<b>1847—1885. Per Johan Sjödin.</b> Född <sup>20</sup>/<sub>11</sub> 1802 i Härnösand
Fadern var fiskare. Han bref student 1826;
prästvigd 1827; komministeradjunkt i Sättna samma
år; pastorsadj. hos Prosten Backlund i Skön 
1827—1845; v. collega och v. rektor scholæ i
Sundsvall en kortare tid; brukspredikant vid Lögdö
och Lagfors i Ljustorps pastorat 1841;
komminister i Högsjö 1847.   Död <sup>22</sup>/<sub>2</sub> 1885.

Gift med <i>Anna Ulrika Dahlström</i>, född <sup>4</sup>/<sub>2</sub>
1808 i Alnö, där fadern var komminister. Död
i Hernösand <sup>8</sup>/<sub>3</sub> 1909, öfver 101 år gammal.

Barn: <i>Anna Mathilda Elisabet</i>, född i Högsjö
<sup>23</sup>/<sub>9</sub> 1849, afled i Hernösand <sup>31</sup>/<sub>7</sub> 1900.

<b>1886-<tab>  Per Arvid Salvén.</b>   Född <sup>1</sup>/<sub>6</sub> 1855 i Slöta 
församling af Skaraborgs län.

Föräldrarna voro: Hofpredikanten,
Kontraktsprosten m. m. Anders Salvén, född <sup>25</sup>/<sub>10</sub> 1795,
död <sup>27</sup>/<sub>8</sub> 1857, och Fredrique Margareta Kristina
Liborius, född <sup>17</sup>/<sub>1</sub> 1818; död <sup>16</sup>/<sub>12</sub> 1891. (Prosten
Salvén hade i yngre år varit fångpredikant i
Uppsala och gjort sig känd för sitt nit om fångarnes
väl.)

Elev vid masugn, bessemerverk, puddelverk
och valsverk 1871—1875; ritare å
byggnadskontor för järnverk 1876—1877; återtog studierna
1878; student i Stockholm <sup>12</sup>/<sub>12</sub> 1881; tillhörde
Stockholms nation i Upsala <sup>1</sup>/<sub>3</sub> 1882 — <sup>1</sup>/<sub>3</sub> 1885;
prästvigd för Hernösands stift <sup>30</sup>/<sub>4</sub> 1885;
förordnades till v. pastor i Wännäs <sup>6</sup>/<sub>5</sub> 1885; v.
komminister i Högsjö <sup>12</sup>/<sub>5</sub> 1886; ordinarie
komminister därstädes <sup>1</sup>/<sub>5</sub> 1887; erhöll på egen begäran
afsked från komministraturen därstädes <sup>7</sup>/<sub>1</sub>
1897; v. pastor i det nybildade Högsjö och Hemsö
församlingars pastoratet samma dag; utnämnd

<i>kyrkoherde</i> i Högsjö <sup>6</sup>/<sub>11</sub> 1897. Tjänstledig och
bosatt i Stockholm från <sup>1</sup>/<sub>9</sub> 1915. Ledamot i
"Centralföreningen till stöd för frigifna" i
Stockholm 1916 och i dess Förvaltningsutskott 1917.

Gift <sup>28</sup>/<sub>7</sub> 1886 med <i>Agnes Eneström</i>, född <sup>4</sup>/<sub>1</sub>
1860, dotter till Konsuln m. m. Adolf Eneström
och Marie Antoinette Nyholm. Barn: <i>Agnes
Margareta (Greta)</i>, född i Högsjö <sup>23</sup>/<sub>4</sub> 1887; <i>Erik
Arthur</i>, född i Högsjö <sup>6</sup>/<sub>5</sub> 1889, filosofie-licentiat;
<i>Sven Arvid Lionel</i>, född i Högsjö <sup>9</sup>/<sub>2</sub> 1894, ingeniör.

<i>Från trycket utgifvit:</i>

"Predikan vid Högsjö kyrkas 100-års fest",
Hernösand 1889. — "Om barndopet", Hernösand
1895. — Predikningar i "Predikosamling af
Sveriges präster", Stockholm 1897. — "Predikan vid
skördefest", Stockholm 1899. — Julkalendern
"Ledstjärnan", Stockholm 1900. — "Julstjärnan",
religiös, estetisk kalender, Stockholm 1903. —
Predikningar i samlingen: "I Herrens gårdar",
Upsala 1916. — "I ensamma stunder", tänke- och
andaktsbok för fångar, utgifven på uppdrag af
Kungl. Fångvårdsstyrelsen, Stockholm 1916. — En
serie bidrag till den i Danmark utgifna
"Bønnebog til brug i Fængsler", 1918. — "Boken om
Högsjö", kulturbilder, sägner och minnen, Stockholm
1918. — Redigerade tidn. "Fosterlandet",
Stockholm 1889—1891 samt "Illustr. Missionstidning",
Stockholm 1891—1892. — Startade tidn.
"Ledstjärnan", illustr. religiös-politisk tidning för alla
hem, Stockholm 1898, och sedan varit dess
redaktör. — Startade på uppdrag af Kungl.
Fångvårdsstyrelsen i Stockholm 1913 tidn. "Solglimt",
som utgår till landets alla fängelser och är
dess redaktör. — Företagit flera resor i Norge
och Danmark i fångvårdsintresse.

*



Såsom v. pastorer i Högsjö hafva under
tjänstledigheten från den 1 Sept. 1915 tjänstgjort:

<b>Joel Lodin.</b> Född i Mo <sup>13</sup>/<sub>7</sub>, 1884. Student 1906;
prästvigd <sup>10</sup>/<sub>10</sub> 1911; v. läroverksadjunkt i
Örnsköldsvik ht. 1907; extralärare därstädes 
1909—1910; döfstumspräst i sjunde döfstumsdistriktet
<sup>1</sup>/<sub>5</sub> 1912; v. pastor i Högsjö <sup>15</sup>/<sub>9</sub> 1915; kyrkoherde
i Björna <sup>1</sup>/<sub>5</sub> 1916.

<b>Jonas Tjernström.</b> Född i Själevad <sup>27</sup>/<sub>12</sub> 1866.
Student 1891; prästvigd <sup>3</sup>/<sub>6</sub> 1898; komminister i
Hemsö 1905; innehade jämte egen befattning
förordnande som v. pastor i Högsjö från <sup>1</sup>/<sub>5</sub> —
<sup>1</sup>/<sub>10</sub> 1916. Utnämnd kyrkoherde i Ådals-Liden
1918.

<b>John Petter Westin.</b> Född i Härnösand <sup>13</sup>/<sub>6</sub> 1877;
Student 1896; prästvigd <sup>30</sup>/<sub>5</sub> samma år;
domkyrkosyssloman och domkyrkoadj. i Hernösand 1902;
pastoratsadj. i Gudmundrå 1905. Förordnades
att jämte egen befattning vara v. pastor i
Högsjö <sup>1</sup>/<sub>10</sub> 19l6 — <sup>22</sup>/<sub>5</sub> 1917.

<b>John Wiking.</b> Född i Västervik <sup>14</sup>/<sub>1</sub> 1884.
Tjänstgjort som pastor vid Meth. episcopalkyrkan i
Malmö, Stockholm och Östersund, hvarunder
han ägnat sig åt ett omfattande kristligt socialt
arbete. Prästvigd för Hernösands stift <sup>13</sup>/<sub>5</sub> 1917;
förordnades s. d. till v. pastor i Högsjö.

*

</chapter>
<chapter name="Nämnder och råd i Högsjö 1918.">

<h2>Nämnder och råd i Högsjö 1918.</h2>

<table o l>
<td 4 c><b>Kyrkorådets ledamöter:</b>
<td>Herr <td>John Wiking, ordf. <td>v. pastor <td>Nordansjö
<td c>„ <td>E. O. Östlund <td>Kyrkovärd <td>Ramvik
<td c>„ <td>E. Andersson <td><tab>„ <td>Dal
<td c>„ <td>J. P. Högström, v. ordf. <td>Födorådstagare <td>Flattom
<td c>„ <td>J. Haslum <td>Disponent <td>Utansjö
<td c>„ <td>J. Reich <td>Kamrer <td><tab>„
<td c>„ <td>E. Berglund <td>Födorådstagare <td>Östby
<td c>„ <td>P. O. Landin <td>Arrendator <td>Flöde
</table>

*

<table o l>
<td 4 c><b>Skolrådets ledamöter 1918:</b>
<td>Herr <td>J. Wiking, ordf. <td>v. pastor <td>Nordansjö
<td c>„ <td>G. Blomquist, v. ordf. <td>Kassör <td>Dal
<td c>„ <td>J. P. Högström <td>Födorådstagare <td>Flattom
<td c>„ <td>J. E. Höglund <td>Hemmansägare <td>Bölen
<td c>„ <td>D. A. Grafström <td>Byggmästare <td>Bäckland
<td c>„ <td>B. O. Öhgren <td>Arrendator <td>Kvisleå
<td c>„ <td>H. Bylund <td>Förman <td>Utansjö
<td c>„ <td>Alb. Tjernberg <td>Hemmansägare <td>Jude
<td c>„ <td>A. Lindström <td><tab>„ <td>Åbord
<td c>„ <td>J. P. Nydahl <td><tab>„ <td>Wålånger
<td> <td>Ida Fallström <td>Småskolelärarinna <td>Utansjö
<td><tab>
<td 4 c>Suppleanter:
<td c>„ <td>A. H. Andersson <td>Folkskolelärare <td>Wålånger
<td c>„ <td>A. G. Nordlund <td><tab>„ <td>Bäckland
<td c>„ <td>P. A. Hedquist <td>Faktor <td>Ramvik
</table>

*

<table o l>
<td 4 c><b>Kommunalnämndens ledamöter 1918.</b>
<td>Herr <td>Gustaf Blomquist <td>Ordförande <td>Dal
<td c>„ <td>Johan Haslum <td>Disponent <td>Utansjö
<td c>„ <td>Leopold Lindeberg <td><tab>„ <td>Ramvik
<td c>„ <td>J. P. Högström <td>Födorådstagare <td>Flattom
<td c>„ <td>D. A. Grafström <td>Byggmästare <td>Bäckland
<td c>„ <td>P. Wiklund <td>Hemmansägare <td><tab>„
<td c>„ <td>J. E. Höglund <td><tab>„ <td>Bölen
<td c>„ <td>G. Bodén <td>Förman <td>Utansjö
<td c>„ <td>T. Lindström <td>Hemmansägare <td>Åbord
<td c>„ <td>N. E. Bergman <td><tab>„ <td>Rö 
<td c>„ <td>E. J. Wallanger <td><tab>„ <td>Wålånger
<td><tab>
<td 4 c>Suppleanter:
<td c>„ <td>Aug. Sjögren <td>Fabriksarbetare <td>Utansjö
<td c>„ <td>J. Petterson <td>Sågverksarbetare <td>Rö
<td c>„ <td>P. A. Timan <td>Handlande <td>Ramvik
<td c>„ <td>Gustaf Lundquist <td>Sågställare <td><tab>„
</table>

*

</chapter>
<chapter name="Läkare i Högsjö.">

<h2>Läkare i Högsjö.</h2>

Under åren 1897—1912 hade Högsjö förmånen af
att läkare bodde i församlingen. Förstnämnda år
började D:r <i>Carl Ulrik Swaneskog</i> sin praktik i Ramvik.
Den blide, människovänlige läkaren var mycket
musikalisk och sysslade gärna med estestik och dramatisk
litteratur. Det låg något af vårsol och sång öfver hans
urbana personlighet. Han afled af hjärtfel på Hernösands
lasarett den 20 April 1901 och är begrafven i Högsjö.

Efter honom kom D:r <i>Frans Oskar Wiklander</i>, som
ock hade sin bostad i Ramvik. Efter något års praktik
i Högsjö flyttade han till Neder-Kalix.

Man hade nu vant sig att hafva läkare i församlingen,
å hvars vägnar en vald läkarekommitté erbjöd det
bidrag, som kommunen lämnade, till D:r <i>Håkan Wilhelm
Sjögren</i>, som ock utöfvade praktik i Högsjö, men
flyttade efter några år till Örnsköldsvik. Läkarekommittén
fick i uppdrag att hos medicinalstyrelsen i Stockholm
göra ansökan om inrättande af en extra
provinsialläkaretjänst i Högsjö, men denna begäran afslogs.

Efter D:r Sjögren lyckades kommittén anskaffa ännu
en läkare, D:r <i>Conon Boberg</i>, som snart gjorde sig
känd för en sällspord skicklighet och enastående
grundlighet. Hans säkra diagnos förskaffade honom
ryktbarhet vida omkring. Då platsen i Högsjö icke
lämnade förmånen af framtida pension, ansåg han sig böra
söka en för framtiden mera tryggad plats, hvarföre han
afflyttade 1912, men minnet af den mot alla lika
omsorgsfulle läkaren torde länge fortlefva i församlingen.

På grund af den rådande läkarebristen har sedan
dess icke någon läkare kunnat anskaffas till Högsjö.

*

</chapter>
<chapter name="Personligheter.">

<h2>Personligheter.</h2>

Det är onekligen mycket intressant att studera gamla
protokoll och handlingar, hvarigenom man får en
tämligen trogen bild ej blott af en viss tid och dess
förhållanden, utan till och med af de personer, som
därunder gjort sig mer eller mindre gällande. Härigenom
tycker jag mig hafva lärt känna de inflytelserika män,
hvarom de gamla Högsjöborna så ofta talade, vare sig
vi träffades vid bröllop, skolexamina, husförhör och
andra familjära tillfällen eller på skjutskärran, då jag
hämtades till sjukbesök eller andaktsstunder ute i
församlingen, hvarunder samtalet gärna kom in på tider,
som gått. Jag lade ofta märke till, att man nästan
aldrig talade illa om någon. Ett vackert drag!

Så skulle jag här kunna för mina ärade läsare
presentera en hel mängd gamla Högsjöbor, som för längre
eller kortare tid hade intagit en särskildt inflytelserik
ställning i socknen, i hvars stämmoprotokoll deras namn
så ofta varit synliga. Men de flesta af dem äro borta
nu. Endast några få lefva än, som antingen utflyttat
eller dragit sig tillbaka, lämnande bestyren i yngre
händer. Många namn äro nämnda i denna bok, dock
icke allas, ty utrymmet medgifver det icke. Jag
inskränker mig därför till att utförligare omnämna endast
några af de mera kända.

<tab>

<i>Sjökaptenen J. M. Nordstrand</i> på Åbord, född <sup>11</sup>/<sub>1</sub>
1796, var en mycket märklig man ej blott för sin
nitälskan om kommunens utveckling, särskildt under
skolväsendets genombrottsår, utan ock för sitt kyrkliga
intresse och sin storartade frikostighet, så snart det
gällde något gagneligt. Han
var ock kyrkovärd i 30 år, från
1877.

<img id="2422" r>Kapten J. M. Nordstrand.</img>

Under denna tid skänkte han
gåfvor till församlingen af stora
värden. Så gaf han till ett nytt
orgelverk 1,500 rdr, bekostade
kyrkans tornur, lämnade 1,500
rdr till skolhusbyggnaden vid
kyrkan, skänkte ny mäss-skrud
till kyrkan, nya järngrindar till
kyrkogårdens stegport,
järndörr till kyrkans sakristia,
bekostade skolhusets målning i
olja, m. m., m. m.

Af sockenstämmoprotokollen
framgår, att han deltog i snart sagdt alla beslut,
därvid han ådagalade en synnerlig omsorg om det
allmänna bästa, ej minst omvårdnaden om de fattige.
Vid flera tillfällen vågade han sitt lif under färder på
svag is höst och vår för att från sin kära ö komma
öfver till kyrkan på fastlandet, ty gudstjänsten ville
han icke försumma. Då kyrkans tornspira skulle
repareras år 1874, vågade ingen att försöka komma upp till
spiran för att angöra en byggnadsställning, men den
redan då 78-årige sjökaptenen vågade det. Härom talas
än i dag i socknen med beundran.

Han afled <sup>27</sup>/<sub>11</sub> 1886, aktad och vördad af alla. Några
dagar före sin död bevistade han gudstjänsten i kyrkan.

Kapten Nordstrand var gift 2:ne gånger. Hans första
hustru, Margareta Bodén, f. <sup>26</sup>/<sub>7</sub> 1803, testamenterade
före sin död <sup>l2</sup>/<sub>5</sub> 1874 ett kapital af 4,000 riksdaler till
församlingen, hvarom nämnts under kap. "Donationer."
Kort före sin död öfverlämnade Kapten Nordstrand sin
egendom på Åbord till J. Westlinder, en systerson till
sin hustru i andra giftet, Margareta Näsman. Denne
innehade egendomen endast några år, hvarefter han
nödgades försvinna till Amerika. Åbord såldes exekutivt,
och nu är den Nordstrandska perioden blott ett minne.


I sockenprotokollen finnes icke något offentligt
uttaladt erkännande från församlingens sida till Kapten
Nordstrand för hvad han verkat och donerat, men detta
torde hafva berott därpå, att ingen funnits, som väckt
förslag därom. Han var riddare af Vasa-Orden.

<tab>

En framstående medlem af kommunen var på sin tid
<i>Kommissionslandtmätaren J. P. Omberg</i> i Skog, som
år 1854 uppgjort beskrifning öfver Högsjö socken och
upprättat en sockenkarta. Denna beskrifning öfver
socknen är i all sin korthet mycket intressant och har legat
till grund för flera af de uppgifter, som i denna bok
anförts. Såväl sockenbeskrifningen som kartan finnes
förvarade i Landtmäteristyrelsens arkiv i Stockholm.
Dessa arbeten utmärka sig för den största noggrannhet
och ett enastående vackert utförande.

<tab>

Mycket inflytelserik ifråga om kommunens
angelägenheter torde <i>Nämndemannen Erik Dahlberg</i> i By, f. <sup>1</sup>/<sub>7</sub>
1812, hafva varit. Det var en märklig man med en
snillrik begåfning. Han var kommunalstämmoordförande
under åren 1867—74. Af protokollen från denna tid
framgår, att han varit kommunens ombud vid nästan
alla tillfällen, då sådant erfordrats. Ehuru alldeles
själflärd, hade han dock uppnått en enastående stilistisk
talang. Hans klara och rediga förslag och utredningar
vittnade om en ovanlig tankeskärpa. Han hade
betydande kunskaper i matematik, astronomi och historia
och han sysslade mycket med den högre matematiken.
Den lärda tidskriften "Acta matematica" var honom icke
obekant. I matematiska ämnen korresponderade han
till och med med den på sin tid ryktbara professorn
vid Stockholms Högskola, Sonja Kowalewski.

Han hade aldrig gått i skola. Tanken på, att han
ej från sin ungdom fått ägna sig åt studier, hade
mången gång förbittrat hans lif, och ruelsen häröfver hade
under viss tid af hans lefnad kommit honom att skingra
sin sorg häröfver med det medel, som det oförstådda
snillet ej sällan använder.

Länge stod hans lifsåskådning främmande för korsets
evangelium, som väl aldrig kan fattas med förståndets
skärpa, men som så gärna emottages af de andligen
fattige. En sådan blef Erik Dahlberg till sist. Under
de sista åren af hans långa lefnad var han fjättrad vid
sjuksängen. Under denna tid blef han inbjuden till ett
möte i Stockholm, som hölls af ett lärdt matematiskt
sällskap, men den åldrige sjukligen kunde ej komma.
Det smärtade honom att ej få vara med därvid. Vid
mina besök hos den gamle, vördade mannen var det
rörande att se hans tålamod och undergifvenhet under
Guds vilja, och då jag sista gången före hans död
besökte honom, talade han med den underbara klarhet
och reda, som var honom egen, om huru han kommit
"från mörker till ljus". Han afled <sup>28</sup>/<sub>8</sub> 1900.

Det tal, som hölls vid hans jordfästning, afslutade
jag med följande ord:
<poem>
— — — — — — — — — —
"Af Guds änglar får du nu lektion
Och beundrar genom evigheter
Lösningen af lifvets eqvation,
Utaf allt, allt hvad kalkyler heter."
</poem>

<tab>

Efter nämndeman Dahlberg blef Inspektoren vid
Rocke ångsåg, sedermera <i>Grosshandlaren Johan
Emanuel Lidén</i> i Ramvik, född <sup>24</sup>/<sub>12</sub> 1846 i Fjällsjö,
kommunalstämmans ordförande från den 1 Januari 1875,
och denna befattning innehade han till sin död den 16
April 1915, sålunda öfver 40 år. Han var dessutom
ledamot i kommunalnämnd och fattigvård, kyrko- och
skolråd och ägnade mycket intresse och arbete åt
församlingens utveckling i alla riktningar. Särskildt må
framhållas hans tungt vägande ord ifråga om socknens
bidrag såväl till Hernösand—Sollefteå järnväg, som ock
till Ostkustbanan. Det var ingalunda lätt att
genomdrifva beslutet om teckning af aktier för ett belopp af
20,000 kronor i järnvägsföretaget 
Hernösand—Sollefteå-banan, helst som en mängd
sockenbor icke förstodo den
nytta, som detta
kommunikationsmedel skulle medföra för
orten, där inga järnvägar förut
funnits. Många af
allmogemännen ställde sig alldeles
motvilliga till förslaget, menande,
att deras körförtjänster
därigenom skulle betänkligt
minskas eller alldeles upphöra.
Förslaget gick dock igenom.
Tänkesätten äro nu naturligtvis
alldeles förändrade.

<img id="2423" r>Grossh. J. E. Lidén.</img>

Då Grosshandlare Lidén varit
stämmans ordförande i 35 år
ansåg förf., att ett offentligt erkännande borde gifvas
honom för allt hans intresse och arbete för socknen. I
dess kommunalstämmoprotokoll finnes infördt det
hyllningstal, som stämman genom församlingens kyrkoherde
bragte honom den 31 Dec. 1909. Till minne af den
dagen öfverlämnade han en gåfva till församlingen,
bestående af en smakfullt arbetad rösturna af koppar med
inskriptionen: "Må de röstsedlar, som lägges i denna
urna, alltid afse fosterlandets och kommunens sanna väl!"

Som yngling kom Lidén till Utansjö såsom
bruksbokhållare. Därifrån flyttade han till Kramfors
sågverk. Efter några år återkom han till Högsjö såsom
inspektor vid Rocke ångsåg.

Lidén var mycket fästad vid Högsjö och Ådalen och
kunde skildra många episoder både från det gamla
brukslifvet i Utansjö och drag ur folkets lif i socknen.
Trävaruindustriens utveckling i Ådalen kände han
noggrant. Blef riddare af Vasa-Orden.

Till församlingens fattiga donerades efter hans död
såsom minne af honom och hans hustru, Maria Nydal,
dotter af Prosten Isak Nydal i Gudmundrå, en
summa af 10,000 kronor. (Se art.: Donationer.)


<tab>

<img id="2424" l>Kassören C. V. Olson.</img>

Som ordförande i
kommunalnämnden och fattigvården,
kyrkovärd och skolrådsledamot
fungerade <i>Kassören C. V.
Olson</i>, född <sup>12</sup>/<sub>10</sub> 1844 i Arnäs, i
många år. Då han därjämte
hade alla kommunens kassor
och utbetalningar om hand,
upptogs han under senare åren
af sin lefnad nästan helt och
hållet af kommunala bestyr och
uppdrag. Sparsam med
anförtrodda medel och rädd för
utgifter ifrade han mycket emot
kommunal skuldsättning, men
måste vara med därom, då de
många skolhusen skulle uppföras och kyrkan
restaureras.

Efter endast några dagars sjukdom afled han <sup>1</sup>/<sub>12</sub>
1908 — på dagen en månad efter invigningen af stora
kyrkan, hvars gudstjänster han aldrig ville försumma.

<tab>

<i>Häradsdomaren Israel Norberg i Westby</i>, född <sup>31</sup>/<sub>3</sub>
1803, var en på sin tid mycket bestämmande man. I
alla viktigare beslut deltog han och förde socknens
talan vid många tillfällen. Hans kynne torde, enligt
hvad jag kunnat förstå, hafva varit gammaldags strängt.
Vid sin död <sup>14</sup>/<sub>6</sub> 1881 efterlämnade han en efter tidens
förhållande icke ringa förmögenhet. Tvenne af hans
döttrar blefvo gifta med mycket framstående präster,
<i>Johanna</i> med Prosten J. C. Ruth i Stöde och <i>Sofia</i>
med Prosten, D:r Otto Håkansson i Skön.

<tab>

Sonen, <i>Skeppsredaren Eric Norberg</i>, född <sup>5</sup>/<sub>5</sub> 1832,
öfvertog efter fadrens död Westby, där han anlade
skeppsbyggeri och sågverk. Han deltog med intresse
i kommunala frågor, men genom sina ej sällan något
originella förslag kom han icke att utöfva samma
inflytande som fadren.



<img id="2425" l>Skeppsred. Eric Norberg.</img>

Eric Norberg, som afled <sup>5</sup>/<sub>1</sub>
1914, var en godlynt och
välvillig man, hvars hem särskildt
på grund af hans hustrus
angenäma värdinneskap var kändt
för gästfrihet och trefnad. <i>Fru
Sara Norberg</i> var heller en
ingalunda vanlig personlighet.
Utgången från ett fattigt
arbetarehem, måste hon tidigt nog taga
plats som tjänsteflicka. Gift vid
19 års ålder med Eric Norberg,
kom hon därigenom i goda
ekonomiska vilkor, som satte
henne i stånd att utbilda sig
på ett mångsidigt sätt, hvartill
     <img id="2426" r>Fru Sara Norberg.</img>
bidrog hennes talrika resor i främmande länder, delvis
för sin hälsas skull. Under dessa resor kom hon till
Frankrike, Tyskland, Italien och Nordafrika, Ungern och
Turkiet. Genom sin stora begåfning kunde hon
tillägna sig den bildning,
som resor med ett vaket
sinne alltid skänker.
Naturlig och glad samt
särskildt ömmande mot de
fattiga var hon omtyckt af
alla, med vilka hon kom
i beröring. Hon ägde en
icke ringa konstnärlig
läggning både för scenen
och målning. Westby var
för många under hennes
tid en tillflykt från
bekymmer och svårigheter,
ty det var hennes lust att
göra lifvet ljust för andra.
För de små och fattiga var
det Norbergska hemmet
alltid öppet. Efter 
långvarig sjukdom afled hon i Stockholm <sup>3</sup>/<sub>10</sub> 1914. De båda
makarne hade sålunda under loppet af tre fjärdedels
år gått ur tiden, och när vid Fru Saras jordefärd
Högsjö kyrkklockors sista ljud förklingat öfver Mörtsjön
och dess vackra omnejd, då var Westby saga all. Enär
hennes lifshistoria onekligen är ganska egendomlig har
den anförts här.

<tab>

Den 20 Januari 1899 afled <i>Olof Magnus Sjöström</i>,
född <sup>28</sup>/<sub>1</sub> 1845. Han hade i många år varit
kommunalnämndens ordförande, kommunalstämmans vice
ordförande samt ordf. i fattigvårdsstyrelsen.

<tab>

<img id="2427" l>F. Landstingsman Jonas Nordén.</img>

Ännu lefver förre
<i>Landtingsmannen Jonas Nordén</i> på
Åbord. Född <sup>24</sup>/<sub>12</sub> 1839 är han
nu gammal vorden och har mer
och mer dragit sig tillbaka från
de olikartade kommunala
uppdrag, han i många år haft.
Innan han för 26 år sedan kom
till Högsjö från Hemsö, hade
han i sistnämnda socken
innehaft allehanda funktioner i
kommunalnämnd, kyrko- och
skolråd m. m. I Högsjö, där hans
förmåga var känd förut, togs
hans intressen för det allmännas
bästa genast i anspråk.

<tab>

Liksom Jonas Nordén är f. <i>Hemmansäg. J. P.
Högström</i> en äkta ångermanländsk odalman i bästa mening,
manlig och hänsynsfull. Jag hoppas, att de båda enligt
mitt förslag erhålla Patriotiska Sällskapets guldmedalj
för gagnande verksamhet. Ett sådant utmärkelsetecken
har förut tilldelats f. <i>Fjärdingsmannen E. Wedin</i> i
Bölen för nit och redbarhet under 30 års tjänst.

*

</chapter>
<chapter name="I Högsjö födde bemärkte män.">

<h2>I Högsjö födde bemärkte män.</h2>

<i>Clemens Jonæ Rudin</i>, född i Rö 1644, blef rektor
i S:t Clara i Stockholm 1670: consistorienotarie i
Hernösand 1676. Död 1690.

<tab>

<i>Olof Israel Walanger</i>, bondson från Wålånger, född
1647. Komminister i Nätra. Han afled 1725.

Troligen den förste, som tagit sig detta namn. Från
honom härstammar flera lärde och bemärkte män.
Släkten fortlefver ännu i dess fäderneby, Wålånger.

<tab>

<i>Jon Ol. Anthelius</i>, son till Komministern i Högsjö,
Olaus Hauisi Anthelius, studerade vid Åbo akademi,
utgaf där en disputation 1661 och blef lärare i
Hernösand, där han afled 1670.

<tab>

<i>Olaus Claudi Ram</i> föddes i Ramvik omkring 1620,
blef collega i Scholæ i Hernösand och sedermera
kapellan i Ragunda. Afrättades såsom landsförrädare
den 27 Maj 1678. Hans sorgliga historia återfinnes å
sid. 47: En biltog man.

<tab>

<i>David Nikolai Bergius</i>, född 1680, blef kapellan i
Häggenås. Bergius var en lärd man och "lämnade denna
världens uselhet 1734 om sommaren." (Se kap. Präster
i Högsjö.)

<tab>

<i>Nikolaus Nikolai Berg</i>, den förres broder, blef
kyrkoherde i Resele 1708 och dog 1742.

<tab>

<i>Andreas Erici Sellin</i>. (Se kap.: Präster i Högsjö.)

<tab>

<i>Jonas Sellin</i>. Den förres son. Borgmästare i
Hernösand. (Se kap.: Präster i Högsjö.)

<tab>

<i>Israel Anders Sellin</i>, född 1691, den förres broder,
blef kapellan i Stigsjö. Död 1756. (Se kap.: Präster
i Högsjö.)

<tab>

<i>Andreas Sellin</i>, född 1700, den förres broder,
kapellan i Häggdånger. (Se kap.: Präster i Högsjö.)

<tab>

<i>Hans Mathias Hellman</i>. (Se kap.: Präster i Högsjö.)

<tab>

<i>Isak Hellmansson</i>. Den förres son. Han blef assessor
i Svea Hofrätt och adlades. Hade flera bröder, födde
i Högsjö, "hvilka kommo till vackra tjänster dels i
präste- och dels i civile ståndet." (Se kap.: Präster i
Högsjö.)

<tab>

<i>Carl Näsmark</i>, född i Näs by 1736. (Se kap.:
Präster i Högsjö.)

<tab>

<i>Mikael Otto Åkerstedt</i>, född <sup>2</sup>/<sub>l0</sub> 1835 och son till
Gästgifvaren M. Åkerstedt i Weda och h. h., Anna
Katarina Olsson. Student 1856; prästvigd i Stockholm
1859; Komminister i Fjällsjö 1864; kyrkoherde i
Junsele 1869; i Boteå 1879; kontraktsprost 1901. Död.

<tab>

<i>Olof Högberg</i>. Författare. Den 27 Sept. 1855
föddes Olof Högberg i Ås by, där föräldrarne, Jonas
Högberg och h. h. Märta Hultin, innehade ett hemman.
Han blef student i Hernösand 1876; fil. kandidat 1880;
lärare och t. f. föreståndare vid Gudmundrå h. folkskola
i flera år; medlem af Hernösandspostens redaktion
1896-98 och i Sundsvallsposten 1898—1905;
organiserade tillsammans med Professor A. Wide
"Medelpads Fornhem" och blef dess intendent. Länge och
med en ytterlig noggrannhet arbetade Högberg på
samlandet af material för sin stora norrlandskrönika:
"Den stora vreden", som, då den kom ut, med ens
gjorde hans namn ryktbart äfven utom Sveriges gränser
och ställde det i jämnbredd med våra största
författares. En mängd litterära, värdefulla arbeten hafva
sedan dess af honom utgifvits, af hvilka må nämnas:
"Sjösagorna om late Jim", "Fribytare", "Baggbölingar",
"Utbölingar", "Under Jesu bröders spira",
"Storhertigen af Lappland", "Lambertska milliarden",
"Fågelskytten" jämte sockenkrönikor och bygdehistorier. Huru
mycket erkännande dessa arbeten redan tillvunnit sig,
så torde först en kommande tid dock rätt kunna värdesätta
Högbergs stora insats i kännedomen af norrländsk
kultur från gångna tider.

<img id="2428" c>Författaren Olof Högberg vid sitt skrifbord.</img>

Men — det underliga är, att Högbergs egentliga
kallelse icke varit kulturskildrarens eller
romanförfattarens, utan matematikerns. Själf har han på sitt
originella sätt en gång härom yttrat: "Jag har fått lof att
tjänstgöra som surrogat för ett af hvarje: akademisk
privatdocent, pedagog, journalist, bygdeforskare,
krönikör, arkivsökare, historisk essayist, museiman och 
författare o. s. v. Men får jag själf tala om egentlig
fallenhet och utbildning, så skulle jag väl skällas för
"matematist."

Den djupa vetenskaplighet, som utmärker Högberg,
torde snart komma till synes i ett rationelt-mekaniskt
arbete: "Recherches sur les systèmes réactives", hvilket
arbete gäller ingenting mindre än det ryktbara
"N-kroppar problemet", ett secularproblem, som ifråga om
rationell lösning stått på dagordningen i väl 200 år och
alltid ansetts såsom den matematiska fysikens
benhårdaste uppgift, om ej rent af en omöjlighet. Men han
har arbetat därpå i c:a 40 år och är nu viss om, att
lösa problemet.

Att den märklige mannens, den forne Högsjögossens,
bild pryder samlingen af märkesmännens porträtt i
Högsjö kyrkas sakristia är ju helt naturligt.

*

</chapter>
<chapter name="Industri.">

<h2>Industri.</h2>

<h3>Utansjö Cellulosafabrik.</h3>

I socknen finnas flera industriella verk, af hvilka
först må nämnas Utansjö, såsom varande det äldsta.
Det gamla järnbruket med masugn, stångjärns- och
spiksmide är för länge sedan nedlagdt, men i dess
ställe har en större cellulosafabrik uppförts.

Utansjö historia är i korthet följande:

På uppdrag af Handelsmannen i Sundsvall Daniel
Hallenius undersökte Bergmästaren Thor Bellander år
1732 i Augusti månad, huruvida Utansjö skulle hafva
ett lämpligt läge för anläggande af ett järnbruk.
Undersökningen utföll tillfredsställande. Hallenius inköpte
stället, och den 11 Febr. 1738 erhöll han såsom ägare
till Utansjö previlegier för en stångjärnshammare och 2
härdar. År 1749 erhöll han rättighet, enligt utslag af
Gefle landscansli, att anlägga husbehofssåg vid
Utansjö. Några år därefter eller 1756 anlade han, enligt
medgifven rätt, nybyggen vid Själlandsjön och Norsjö.
Emot detta klagade flera bönder, dock förgäfves.
Brukspatron Hallenius var en driftig man, som ville
utvidga bruket, och 1757 erhöll han personliga
rättigheter att anlägga spikhammare, hvartill 30 à 40
skeppund järn årligen finge bearbetas.

Trött af ålder och arbete sålde han bruket till
Direktör Erland Norén och Jacob Efr. Classon från
Stockholm, gift med en styfdotter till Hallenius. Bruket
såldes då för 90,000 daler kopparmynt.

Brukspatron Classon var icke många år delägare i
Utansjö, ty den 31 Augusti 1776 sålde han sin halfva
andel i bruket till Assessor Erik Norén för 41,500 daler
kopparmynt. De nya ägarna fingo året därpå
previlegier för årligt smide af 600 skeppund stångjärn.
För Portugal tillverkades plattjärn, som dock icke torde
hafva varit af bästa beskaffenhet, enär det anmärkts,
att det varit kallbräckt.

År 1796 ägdes bruket af Erik Norén och Johan Backe.

Herr Chr. Kramm på Åbord synes vid denna tid
hafva underhandlat med Utansjö ägare om anläggning
af en finbladig såg i Utansjö, hvilket dock icke ledde
till något resultat.

Det årliga smidet uppgick år 1800 till 400 skeppund,
och kvaliteten var medelgod.

Åren 1806 och 1810 erhöll bruket ytterligare
previlegier för utvidgadt smide. Brukspatron Joh. Backe
öfverlämnade år 1812 sina andelar i bruket till Erik
Erlandsson Norén, som några år senare sålde bruket
till Daniel Norén. Denna köpehandling transporterades
den 12 November 1817 på Lagmannen Per Gavelius.
Vid denna tid smiddes 600 skeppund medelgodt järn
årligen, och ytterligare previlegier erhöllos 1822.
Lagman Gavelius köpte komministergården i Hundsjö år
1825, som sålunda blef en af utgårdarne till Utansjö.

Åter ombytte Utansjö ägare 1827, då Excellensen,
Grefve Carl de Geer genom köp öfvertog detsamma.

En liten anekdot om köpet må här anföras. Grefve
de Geer var ifrig att få köpa Utansjö för att få kol
till till sina järnbruk i Uppland. Den bestämda
summan var ganska hög och köpehandlingen skulle skrifvas.

"Herr Brukspatron menar naturligtvis banco", frågade
grefven förbindligt.

"Nej, naturligtvis riksgälds", svarade lika artigt
Lagman Gavelius, som i allo var en ädling med stränga
begrepp om ärlighet och redbarhet. Smidet utvidgades
under den nye ägaren till 800 skeppund årligen, och
firman, hrr Tottie och Arvedson, voro brukets exportörer.

En stor förändring med bruket vidtogs 1883, då
masugn uppfördes. Malmerna skeppades från
Dannemora. Excellensen de Geer, var gift med Ulrika Sofia
<img id="2429" c>Utansjö Järnbruk (numera nedlagdt).</img>
Sprengtporten. Deras dotter, Sofia Eleonora
Charlotta, var gift med ministern vid Stor. Brit. hofvet
Grefve Baltzar Julius Ernst v. Platen, som efter sin
svärfaders död 1861 öfvertog Utansjö bruk.
Bouppteckningen visade en behållning af 1,800,000 riksdaler.

Medeltillverkningen utgjorde 1859—1861 pr år: 10,364
centner tackjärn och 127 centner gjutjärn. År 1877
tillverkades 8,500 centner smidt stångjärn, 150 centner
knipp-band- och bultjärn och 10 centner manufakturjärn.

Under Grefve v. Platens tid gästade Carl XV som
kronprins Utansjö på resa genom Norrland. Af de gamla i
Utansjö berättades många vackra drag af Grefvinnan v.
Platens gifmildhet och omsorg om brukets personal.

Sedan bruket på 1880-talet blifvit såldt till
Grosshandlare Finne v. Melsted och Apotekaren Eriksson,
innehade de det några år för att afverka så mycket skog
som möjligt. Bruket inköptes slutligen af Rö bolagsmän
med den franska firman Ch. Humbert & A. Noël i
Havre som hufvuddelägare. Bruksdriften var nu för alltid
nedlagd. Bolaget utarrenderade Utansjö landtegendom
1885 till Landtbrukaren Erik Aug. Niemann, som i 10
år såsom arrendator innehade egendomen. Under
denna tid sålde Rö bolag egendomen till Sandvikens
sågverk, hvars hufvuddelägare var Konsul Fritz Versteegh.
Till Utansjö hörde då en mängd landbohemman och
jordbruk. I arbetet för jordbrukets höjande å dessa
hemman hade Konsul Versteegh en god hjälp i
Disponenten Otto Gavelius, en släkting i nedstigande led
till brukets forne ägare, Lagman Per Gavelius.

<tab>

Emellertid var nu Sandvikens Sågverksaktiebolag
ägare till Utansjö, som under de senare årtiondena bytt
om ägare åtskilliga gånger. Bruksdriften var för
alltid nedlagd, och det hela var nu blott en
landtegendom, som dock genom Kungl. Maj:ts resolution af den
30 December 1893 hade tillerkänts de
stockfångstprevilegier, som utgjorde det största värdet i
egendomen. En ny tid skulle nu börja för Utansjö, hvars
lämpliga läge vid både Mörtsjön och Ångermanälfven
och med god hamn jämte fördelen af befintlig
vattenkraft genom Utansjöåns fallhöjd erbjöd rika
förutsättningar för en industriell anläggning af större
dimensioner.

<img id="2430" c>Cellulosafabriken i Utansjö.</img>

Sågverksägarne utefter Ångermanälfven hade planer
på anläggande af en cellulosafabrik för tillvaratagande
af sådant skogsaffall, som ej lämpade sig för sågning.
Man lät verkställa förberedande undersökningar utefter
älfven för anläggandet af en sådan fabrik. Vid ett
möte af för saken intresserade sågverksintressenter den
13 och 21 Juli 1897 bildades <i>Utansjö Cellulosa
Aktiebolag</i>, som därför af Sandvikens sågverks aktiebolag
köpte Utansjö bruk med tillhörande jordegendom,
vattenfall och båtkajer vid älfven. En interimsstyrelse
valdes, bestående af hrr Konsul F. H. Versteegh,
Sandviken; Konsul Paul Burchardt, Kramfors; Disponenterna
Åke Belfrage, Dal; C. F. Hasselblad, Sprängsviken och
Sågverksägaren Constantin Falk, Nyland. Denna
interimsstyrelse anställde Ingeniören N. K. F. Hansson från
Mackmyra såsom byggnadschef och driftsledare.

Vid konstituerande bolagsstämma i Hernösand den
1 Nov. 1897 omvaldes styrelsen, hvars föregående
beslut och åtgärder godkändes.


Under Ingeniör N. K. F. Hanssons energiska och
sakkunniga ledning började den stora fabriksanläggningen
1897, som blef färdig våren 1900. Fabriken var
beräknad för en tillverkning af 8,000 ton pappersmassa
årligen, men planerad för 40,000 ton.

Intill våren 1902 var Ingeniör Hansson den stora
fabrikens ledare och chef, men efterträddes då af
Disponenten Johan Haslum, som blef bolagets
verkställande direktör.

<img id="2431" c>Disponentbostaden i Utansjö.</img>

På grund af då rådande tryckta konjunkturer befann
sig bolaget i mindre gynnsam ställning, men ändrades
denna inom jämförelsevis kort tid dels på grund af
den soliditet och de utvecklingsmöjligheter, med hvilka
fabriken uppförts af dess framsynte konstruktör och
byggare, Ingeniör Hansson, som ock genom den stora
energi, fackkunskap och målmedvetenhet, hvarmed
Disponenten Haslum tog sig an fabriksdriften och
hvarigenom Utansjö Cellulosafabrik numera blifvit en af
landets förnämsta. Tillverkningen af sulfitcellulosa,
som år 1900 (begynnelseåret) utgjorde 5,911 ton,
uppgick 1901 till 10,568 ton, 1902 till 12,368 och 1916 till
20,516 ton.

<img id="2432" r>Disp. Joh. Haslum.</img>

<i>Disponenten Johan Haslum</i> föddes den 2 Mars 1859
i Moss, Norge, där fadern var Telegrafbestyrer. Efter
afslutade skolstudier i stadens läroverk blef han vid
16 års ålder antagen som elev i en i staden varande
större trävaru- och skeppsrederiaffär. Några år
därefter genomgick han en handelsakademi i Köpenhamn
och vistades därefter för språkstudier i flera länder.
På kallelse af sin förre chef återvände han till Moss
för att ingå som kontorschef i den firma, han förut
tillhört. Under denna tid byggde firman en af Norges
största cellulosafabriker. Då dess verkställande
direktör år 1889 afled, blef Johan Haslum, då endast
30-årig, hans efterträdare. Under sitt chefskap
genomdref Haslum en betydlig utökning af fabriken.

I sin födelsestads kommunala förhållanden tog
Haslum en mycket verksam del. Så var han
formandskabets (stadsfullmäktiges) v. ordförande, tog initiativet
till bildandet af Moss Privatbank, i hvars styrelse han
var ordförande till sin afflyttning till Sverige.

Disponent Haslum är ledamot af kommunalnämnden,
kyrko- och skolråden, fattigvården samt i tillfälliga
kommittéer m. m. Hvad som
särskildt utmärker honom är
målmedveten verksamhet samt
ordning — allt förenadt med ett
mycket urbant uppträdande.

Bland bolagets tjänstemän är
<i>Kamrer Hans Reich</i> ledamot af
kyrkorådet och förvaltare för dess
fonder. <i>Ingeniörerna Willie
Jobson</i> och <i>David Arvén</i> hafva
äfven anlitats för kommunala
uppdrag, den senare hvad angår den
nu pågående anläggningen af den
nya kyrkogården, hvars
verkställighet uppdragits åt honom och 
den i socknens allmänna företag mycket anlitade
kommunalmannen, <i>Kvarnägaren D. A. Grafström</i> i
Bäckland.

<h3>Rö Sågverk.</h3>

I början af 1870-talet bodde på en holme i
Ångermanälfven utanför Rö by, i närheten af Röbäckens
utlopp i älfven, fiskaren Olof Jonsson. Med denne
Jonsson och Hemmansägaren J. G. Rönnlund i Rö träffade
handelsfirman Sundin & Petré i Hernösand aftal om
köp af markupplåtelse jämte strand- och
vattenrättigheter åren 1873—1874 för anläggning af ett sågverk.
Under ledning af hr Carl Afzelius i Hernösand
uppfördes en enramig lokomobilsåg jämte ett corps de
logis samt arbetarebostad m. m.

Rörelsen fortgick några år under fördelaktiga
förhållanden till dess en köpare, som tillhandlat sig hela
det för tillfället befintliga lagret gjorde konkurs, och
säljaren — Rö sågverksbolag — kom med anledning
däraf på obestånd.

Sedan sågverksrörelsen legat nere någon tid, köptes
sågverket af hr Rob. Nordlander, som startade Rö
Ångsågsaktiebolag med franska firman Ch. Humbert
& A. Noël i Havre såsom hufvuddelägare.

En fyrramig ångsåg med 2:ne kantverk byggdes,
dyrbara anläggningar för brädgårdar och kajer gjordes,
hemman och skogar köptes, däribland Utansjö bruk
med underlydande hemman. Allt tydde på en ljus
framtid för bolaget.

Men företaget torde ej hafva blifvit skött med
erforderlig klokhet och förutseende. Den franska firman
tröttnade på affären, helst sedan bolaget blifvit af Joh.
Thandbergssons arfvingar stämdt på bättre rätt till
Utansjö finbladiga såg och därtill hörande
stockfångstprevilegier, som representerade största värdet af bolagets
egendomar. Rättegången, som gick till Kungl. Maj:t,
där den afgjordes den 30 December 1893, vanns
visserligen i alla instanser, men då utgången från början
ansågs skäligen oviss, nedlade firman driften 1890 samt
afskedade disponenten och arbetspersonalen.

Våren 1894 såldes bolagets egendom till Sandvikens
sågverksaktiebolag, hvilket åter försålde Rö sågverk
jämte underlydande till hr Henrik Holmberg i
Hernösand, men behöll Utansjö med därtill hörande
landbohemman, stockfångstprevilegier samt öfriga
skogsfastigheter.

<img id="2433" c>Rö Sågverk.</img>

Herr Holmberg öfverlät sågverket till Disponenten
Anton Christie, som tillträdde detsamma i Januari 1895.
Han dref sågverksrörelsen till sin död, år 1900 på hösten.
I Januari 1901 öfvertogs sågverket af hrr Axel
Björklund, Häradshöfding A. Ekelund och Grosshandlaren
Ante M. Jonsson, som grundade <i>Rö Sågverks Nya
Aktiebolag</i> med ett aktiekapital af 180,000 kr.
Sågverket utvidgades därefter inom kort.

År 1911 utökades aktiekapitalet till 2,000,000 kr. och
samma år inköptes hela aktiestocken i Ströms
Trävaruaktiebolag samt Köja sågverk med tillhörande skogar
och egendomar. Bolaget förvärfvade 1916 en stor del
i Aktiebolaget Tegefors Verk, ägande Järpens 
Cellulosafabrik och pappersbruk samt
Trångsvikens och Pilgrimstad
sågverk i Jämtland. Vidare
har bolaget ingått som ägare
i Måviks ångsågsaktiebolag i
Nordingrå m. m.

<img id="2434" l>Konsul Axel Björklund.</img>

Bolagets årliga produktion
utgör f. n. minst 20,000 stand.
trävaror, 15,000 ton
sulfitcellulosa samt 2,500 ton
finpapper. Samtliga egendomar
utgöra 350,000 tunnl. evärdeliga
skogsmarker, 50,000 tunnland
arrendeskogar, 6 sågverk, 1
cellulosafabrik, 1 pappersbruk och
kraftstationer samt har under
anläggning 1 större tapetfabrik.

Bolagets chef är <i>Konsul Axel Björklund</i>, som är
verkställande direktör för det hela.

Med kännedom om hans egendomliga karriär i lifvet,
en följd af ett intensivt arbete ända från barnaåren
jämte en stor begåfning, har författaren tillskrifvit
honom med anhållan att få närmare reda på hans
lefnadsförhållanden till dess han nått den ombetrodda
ställning, han nu innehar, och fick då följande svar,
som väl endast var ämnadt att uppdraga några
konturer till ledning för ett omnämnande därom.

Jag hoppas, att han icke misstycker, att hans korta,
men så talande — och tilltalande — bref här "in
extenso" återgifves. Det kan vara till nytta för att
visa unge män, hvarthän man kan komma genom flit,
redbarhet och omtanke.

Han skrifver sålunda:

"Du vill med anledning af din tillämnade Högsjöbok veta något
angående mina lefnadsöden.

Jag föddes i Åsängs by i Nordingrå midsommardagen 1875.
Min far var en präktig, hederlig bonde, som lärde sina pojkar att
sex dagar i veckan grundligt arbeta. Lika noga var han ock att
tillse, att den sjunde dagen 3 hästar med blanka seldon spändes

för och förde hela gårdens folk till kyrkan. På den tiden fanns
det vördnad för kyrka och präst, och skam åt den, som ej gick
till kyrkan hvarje söndag.

Min skolgång inskränkte sig till 16 månader för en
småskolelärarinna och 4 månader för folkskolelärare, och därmed fick det
vara nog med studierna. Min far hade nog tänkt annorlunda, men
han dog, då jag var blott 13 år gammal, och hemmet öfvergick
som vanligt till äldsta sonen. Vi öfriga fingo gifva oss ut i
världen att själfva slå oss fram. Jag begaf mig med min matkista till
Nyland och fick arbete vid ångsågen där med 11 öre i timmen
och 12 timmars arbetsdag. Så gick den sommaren. På vintern
högg jag timmer à 7 öre stocken och sommaren därpå tjänade
jag dräng.

Vid 15 års ålder kom jag till Måviks ångsåg som arbetare, men
avancerade från strövagnare till märkpojke och timmertummare.
Blef också tillsyningsman i skogen och fick 150 kronor i årslön.
Följande året skötte jag kontoret för denna lilla affär och
ombesörjde dessutom småvirkesskeppningen samt fick 500 kr. i årslön.
Sjutton år gammal gjorde jag med en lastångare en resa till
England, och då fick jag för första gången se en järnväg i
West-Hartlepool. Under min 2 månaders vistelse i därute sålde jag 15
segelfartygslaster propps, papptimmer och bräder, hvarmed firman
var mycket nöjd. Året därpå reste jag åter ut till Belgien,
Frankrike, Holland och England i affärer, hvilka lyckades synnerligen
bra. Vid 19 års ålder ansågs jag som bolagets disponent.

Fyllda 21 år lyfte jag mitt fädernearf, c:a 1,000 kr., och
därmed startade jag egen firma för skogsköp, proppstillverkning o.
d., hvilket inbragte god förtjänst. På Tollboms ångsåg i Nyland
och Bergholmens sågverk i Kalix förlorade jag emellertid pengarne.
Högg åter i med friskt mod och förnyade krafter samt gifte sig
vid 24 års ålder. Köpte Rö sågverk samt bildade tillsammans
med några andra <i>Rö Sågverks Nya Aktiebolag</i> och blef dess chef.
Sedan har Du följt min vandring, och jag behöfver ej vidare orda
därom. Städse omgifven af goda människor, som haft
öfverseende med mina otaliga brister, kan jag se tillbaka på en angenäm
tid och därför vara tacksam. Särskildt känner jag denna
tacksamhet mot min käre styffader, O. Nordenmark, för allt hvad han
varit för mig, och för det förtroende han lämnade mig, som var
så ung. Han tillhör den gamle stammen, god och from, arbetsam
och redbar.
<poem>
<tab><tab><tab><tab><tab>Din vän
<tab><tab><tab><tab><tab><i>Axel Björklund.</i>
</poem>

<h3>Ramviks Sågverk.</h3>

Trävaruhandteringen i Högsjö synes från gamla tider
och långt in på 1880-talet ha bedrifvits vid böndernas
sågar. Hvad västra delen af socknen beträffar, voro
dessa sågar belägna efter Utansjöåns tillflöden.
Plankor och battens såldes till någon exportör, kördes till
Rockeviken och upplades där. Tunnbräderna däremot
användes för böndernas eget behof. När i början af
1880-talet skeppningsprisen efter den föregående
depressionen började stiga, blef efterfrågan på skog liflig,
och hemmansägarne funno det mera förmånligt att sälja
skogsskiften för afverkning på längre eller kortare tid,
då de på samma gång kunde betinga sig
företrädesrätt till huggning och framkörning.

I Rockeviken började Sjökaptenen E. Ulander i
Hernösand skeppning af bjälkar och sparrar och hyrde
därför en bomplats af Westansjö by. Denna rörelse
synes ha slutat i början af 1870-talet, då Handlanden
C. F. Hägg i Hernösand började köpa strandrätt af
Dals byamän, hvilka rättigheter därefter öfverlätos på
ett nybildadt bolag, benämndt "Rocke ångsågsbolag",
hvars hufvudsaklige delägare voro Handlanden Sam.
Bergfors, Sjökaptenen Abr. Nätterquist,
Kommissionslandtmätaren A. Brandell och Inspektor J. E. Lidén,
hvilken sistnämnde blef bolagets verkställande direktör.
År 1873 byggde nämnda bolag en såg i Rockeviken,
hvilken dock inom kort förstördes genom vådeld.
Återuppbyggdes 1874 med tre ramar. Huru stor
skeppning, som då bedrefs, är icke kändt. Emellertid kom
den stora depressionen i trävarorna 1875—1879 med
en svår penningkris i följd. Bolaget måste likvidera.
Sågverket jämte ett hemman i Dals by samt ett par
andra jordlotter och vattenrätter inköptes 1879 af
Medicine Kand. Frans Kempe och hans broder,
Grosshandlaren Seth Kempe, hvilka med sig förenade ett
par andra affärsmän och Sågverksägaren Gustaf
Hedberg i Naske, hvilken sistnämnde blef bolagets
förvaltare. Under firma "Dals Ångsågs Aktiebolag"
bedrefs då en skeppning på omkring 3,000 stand. årligen.
Bolaget köpte under tiden ganska betydliga
skogsvidder för att utvidga sin rörelse, men då utrymmet
på platsen härför ansågs vara för trångt köpte
bolaget en strandrätt i Nora socken och började bygga
såg och lastageplats (nuvarande Nyadal) samt sålde
den gamla anläggningen i Rockeviken till ett nybildadt
bolag med firma "<i>Ramviks Sågverks Aktiebolag</i>", som
där bedrifvit sågverksrörelse sedan 1885. Detta
bolag bildades på initiativ af Disponenten Chr.
Lindeberg. Övriga delägare voro då: Bankdirektör H.
Arnell, e. o. Jägmästaren J. A. Arnell, Justitierådet Wilh.
Huss, Bankdirektör F. Ossbaler m. fl. Efter en
eldsvåda 1896, som lade sågen i aska, uppbyggdes en ny
såg för 4 ramar. Denna pådrogs i April 1897. 
Tillverkningen ökades efter hand och är nu uppe i 6,000
stand. årligen, hvartill kommer kolning af sågaffallet
2,500 à 3,000 stigar årligen.

<img id="2435" c>Ramviks Sågverk.</img>

<i>Disponenten Chr. Lindeberg</i>, f. <sup>18</sup>/<sub>7</sub> 1840, har i öfver
25 år med varmt intresse deltagit i Högsjö sockens
angelägenheter och dess utveckling. Så var han v.
ordförande i skolrådet, medlem af kyrkorådet,
kommunalnämnden och v. ordförande i kommunalstämman.

Efter att hafva genomgått 6 klasser af Hernösands
läroverk, kom han vid 15 års ålder som enda biträde
på Norrlands Sjöassuransförenings kontor. Två år 
     <img id="2436" l>f Disp. Chr. Lindeberg</img>
därefter erhöll han anställning i en
större en-gros affär i Lübeck,
där han stannade i 7 år tills
hemlängtan blef för stor.
Erhöll 1865 plats hos Brukspatron
J. C. Kempe i Stockholm, som
var ägare till Mo vattensåg och
Domsjö ångsåg i Norra
Ångermanland. Efter dennes död 1872
bildades Mo och Domsjö
Aktiebolag, för hvilket Chr.
Lindeberg blef disponent, till dess
han grundade Ramviks Sågverks
Aktiebolag, hvars disponent han
var till hösten 1908, då han
flyttade till Stockholm.

Chr. Lindeberg har i församlingen efterlämnat
minnet af en i allo ytterst aktningsvärd, redbar och urban
personlighet. Enkel och flärdlös var hans uppträdande,
alltid prägladt af välvilja. Han är riddare af
Vasa-Orden.

<img id="2437" r>Disp. Leopold Lindeberg.
Kommunalst. Ordf.</img>

Efter Disp. Chr. Lindeberg
öfvertogs chefsskapet vid
Ramviks Sågverks Aktiebolag af hans
son, Leopold Lindeberg, f. <sup>26</sup>/<sub>9</sub>
1878, som i likhet med fadern
ådagalägger stort och vaket
intresse både för sitt lifskall och
för socknens angelägenheter i
olika riktningar. Sedan 1915 är
han ock kommunalstämmans
ordförande, ledamot i
kommunalnämnd och fattigvård, valnämnd
och taxeringsnämnd.

Hans fru, Paula Lindeberg, f.
Beyel, är ledamot i socknens
pensionsnämnd.

<h3>Torsviks Ångsåg.</h3>

I början af 1880-talet anlade Inspektor J. E. Lidén
i Östbyviken en tvåramig lokomobilsåg med kantverk
och sedermera ett mindre hyfleri.

Skeppningen torde hafva uppgått till 2,000 à 2,500
standard årligen jämte något kol.

Sågen såldes 1907 till firman Minck & Eriksson i
Stockholm, som dref rörelsen under namnet <i>Torsviks
ångsåg</i>. Skeppningen uppgick under denna firma pr år,
till c:a 1,000 stand. sågadt virke, 3,000 stand. hyflade
sparrar och 500 stand. olika trävaror. Nämnda firma
sålde sågen till Sågverksägaren Aug. Näslund, som nu
drifver rörelsen.

<h3>Westby Ångsåg.</h3>

Skeppsredaren Eric Norberg, som förut hade en
mindre lokomobilsåg vid Westby fäbodar, hvilken
nedbrann sommaren 1886, anlade därefter i Westbyviken
en liknande såg med 2 ramar. I flera år dref han
sågrörelsen för egen räkning, men utarrenderade den
sedermera till andra sågverksbolag. I samma vik hade han
förut idkat skeppsbyggeri, och från Westby varf har
flera segelfartyg utgått på långturer.

Efter Eric Norbergs död 1914 sålde hans änka
Westby. Dess nye ägare har till <i>svenska staten</i>
försålt en betydande afsöndring utefter vikens strand, där
sågen legat, för anläggandet af

<h3>Gustafsviks Örlogsdepôt.</h3>

Arbetet härå började i November 1916 under
ledning af Ingeniör A. H. Ygberg.

En fråga föreligger att vid Gustafsvik anlägga en
större skeppsdocka ej blott för krigsfartyg utan äfven
för reparation af större handelsfartyg, enär ingen
sådan finnes norr om Gäfle.

<i>På Åbord</i> har ock funnits en 2-ramig lokomobilsåg,
hvars hufvuddelägare var Kapten J. M. Nordstrand.
Sågverksrörelsen därstädes är nedlagd sedan 20 år
tillbaka.

Åbordsön är nu inköpt af Wäja sågverksaktiebolag
och Utansjö Cellulosa Fabr. Aktiebolag.

*

</chapter>
<chapter name="Jordbruk.">

<h2>Jordbruk.</h2>

Att göra några uttalanden om jordbruket i socknen
i våra dagar ligger visserligen utom ramen för detta
arbete, men så mycket kan sägas, att jordens skötsel
drifves för hvarje år mer och mer rationellt och
lämnar därför en ständigt ökad afkastning. Modernare
åkerbruksredskap och skördemaskiner anskaffas och
man följer med sin tid ifråga om allehanda
förbättringar. I synnerhet lägges an på ladugårdsprodukter,
som finna god afsättning. Timmerafverkning och
körslor gifva ock goda förtjänster vintertid.

<img id="2438" c>Höglunds gård i Bölen.</img>

Den gamla byggnadstilen för bondgårdarne får efter
hand som de om- eller nybyggas lämna rum för mer
tidsenliga och bekväma typer både hvad boningshus
och andra ekonomibyggnader angår, hvarpå
ofvanstående illustration är ett bevis.

Vi hafva här intagit bilden af en lika vacker som
välskött bondgård i Bölen, tillhörig Höglundska
familjen. Den är byggd af hemmansägaren Joh. Höglund
d. äldre, som i många år varit ledamot i skolrådet och
en betrodd kommunalman. Efter honom öfvertogs
gården af sonen, <i>J. E. Höglund</i>, hvars kommunala
intresse tagits i mycket stort anspråk i socknen. Han
är ledamot ej blott i kommunalnämnden, fattigvården
och skolrådet, utan ock i de nu gängse
kristidskommittéerna.

Trädgårdar, som för några tiotal år sedan voro
mycket ovanliga i Högsjö, börja nu här och hvar anläggas,
ehuru ännu i jämförelsevis liten skala. Men då
trädgårdsskötsel också ingår i folkskolans läroämnen, torde
intresset därför väsentligt ökas.

På flera ställen i socknen, där någon vattenkraft
finnes, är elektrisk belysning anlagd och tröskning
m. m. sker nu flerstädes med elektrisk kraft.

Allt är sålunda stadt i framåtgående.

*

<table o l>
<td 8><i>Taxeringsvärdet i socknen utgjorde 1918:</i>
<td>Jordbruksfyrk   <td r>3,221,600 <td>kr. <td>— <td>ber. inkomst <td>å 6 % <td r>  193,296 <td>kr.
<td>Annan fastighet <td r>2,872,400 <td c>„ <td>— <td c>„ <tab> „ <td>å 5 % <td r>  143,620 <td c> „
<td>Beskattningsbar inkomst af kapital och arbete . . .   <td r>1,236,100 <td c> „
<td 6 r>Summa <td r>1,573,016 <td>kr.
</table>
<table o l>
<td 5><i>Den odlade jorden 1918:</i>
<td>Korn    <td>å <td r>172,71 <td>h:ar, <td>utsäde<td r> 39,560 <td>kg. <td>— <td>ber. skörd  <td r>259,000 <td>kg.
<td>Hafre   <td>å <td r> 57,97 <td c>„ <td c> „ <td r> 15,600 <td c>„ <td>— <td c>„<tab>„      <td r> 69,600 <td c> „
<td>Blands. <td>å <td r> 26,74 <td c>„ <td c> „ <td r>  6,480 <td c>„ <td>— <td c>„<tab>„      <td r> 37,800 <td c> „
<td>Råg     <td>å <td r> 12,36 <td c>„ <td c> „ <td r>  1,560 <td c>„ <td>— <td c>„<tab>„      <td r> 18,000 <td c> „
<td>Ärter   <td>å <td r>  6,52 <td c>„ <td c> „ <td r>  1,430 <td c>„ <td>— <td c>„<tab>„      <td r>     650 <td c> „
<td>Potatis <td>å <td r> 61,71 <td c>„ <td c> „ <td r>115,900 <td c>„ <td>— <td c>„<tab>„     <td r>620,000 <td c> „
<td 2>Slåtter   <td r>1,116,85 <td c>„
<td 2 c>Summa   <td r>1,454,86 <td>h:ar
</table>

*

</chapter>
<chapter name="Kronologisk öfversikt af minnesvärda händelser.">

<h2>Kronologisk öfversikt af minnesvärda händelser.</h2>

Det kan väl tyckas, som om en del af här nedan
meddelade uppgifter kunna vara af ringa värde, men
de hafva anförts för att icke falla i glömska och för
att erinra om personer och händelser, som icke böra
förgätas.

<table b l>
<td><b>1550.</b><tab> <td>Högsjöborna lämnade 333 stockar "båtnebräder"
till ett konungens "brädskepp".

<td><b>1600.</b> <td>Uppfördes ett kapell i Prästhus på Hemsö, hvilket
sedan flyttades till Hultom.

<td><b>1644.</b> <td>Föddes Clemens Jonæ Rudin i Rö. Pastor i S:t
Clara skola i Stockholm 1670. Consistorienotarie
i Hernösand 1676. Död 1690.

<td><b>1663—75.</b> <td>Pågingo häxprocesserna i Ångermanland.

<td><b>1672.</b> <td>Brändes 9 häxor å Bålberget i Torsåker den 8
Mars, och 62 personer blefvo den 1 Juni samma
år därstädes brända, enligt gängse sägen.

<td><b>1694.</b> <td>Under detta år har konung Carl XI tvenne gånger
i Juni månad rest genom Högsjö för att med
färjan vid Weda färdas till Torneå och åter.

<td><b>1721.</b> <td>Plundrade och brände ryssarne i Högsjö, då 41
gårdar härjades och nedbrändes. Äfven
"gammelkyrkan" påtändes, hvarom beskrifves på annat
ställe i boken.

<td><b>1722.</b> <td>Visitation d. 21 Febr. af Biskop Georg Wallin.

<td><b>1730.</b> <td>Upptäcktes Mörtsals mineralkälla af 
Öfverjägmästaren Blix. Den upptogs 1747.

<td><b>1732.</b> <td>Reste Carl von Linné den 19 Juni genom Högsjö
på sin forskningsfärd till Lappland.

<td><b>1736.</b> <td>En fransk vetenskaplig expedition under ledning
af den berömde astronomen, Maupertius,
genomreste Högsjö den 13 Juni. Den svenske professorn
Anders Celcius hade af Konung Fredrik I blifvit
utsedd att följa expeditionen.

<td><b>1738.</b> <td>Anlades Utansjö af Brukspatron Daniel Hallenius.

<td><b>1741.</b> <td>Anlades spikhammare vid Utansjö.

<td><b>1743.</b> <td>Rådde oro i orten med anledning af väntadt 
infall från norrmännen. (Sid. 58.)

<td><b>1747.</b> <td>Proberades mineralkällan i Mörtsal af D:r Gissler,
och användes densamma af många.

<td><b>1752.</b> <td>Reste Konung Adolf Fredrik igenom Högsjö på
väg från Finland i Augusti månad.

<td><b>1755.</b> <td>Förmärktes ett häftigt jordskalf i Högsjö.

<td><b>1757.</b> <td>Erhöll Utansjö bruk rättighet till manufaktursmide.

<td><b>1771.</b> <td>Beslöts ny kyrkobyggnad i Högsjö.

<td><b>1772.</b> <td>Stor eldsvåda i Utansjö. Större delen af bruket
brann ned.

<td><b>1773.</b> <td>Godkändes kyrkobyggnadsbeslutet af
Landshöfdingeämbetet.

<td><b>1774.</b> <td>Klagomål rörande beslutet om kyrkobyggnaden
anfördes på grund af tvist om platsen för kyrkan.

<td><b>1776.</b> <td>Tegelbruk anlades i Utansjö.

<td><b>1777.</b> <td>Landshöfdingeämbetet afgjorde frågan om 
kyrkobyggnaden och remitterade ärendet till
verkställighet.
<br>— Befarades fiendtliga infall från Jämtland och Norge.

<td><b>1789.</b> <td>Dog Assessor Norén i Utansjö.
<br>— Den 2 November invigdes nya kyrkan. Dagens
kollekt uppgick till 48 rdr 29 skillingar.

<td><b>1801.</b> <td>Visitation. Kyrkoherde Isak Norberg installerades.

<td><b>1811.</b> <td>Visitation hölls af Biskop Carl Gustaf Nordin den
26 Mars. I protokollet omförmältes
barnaundervisningen. Kyrkovärdar voro d. å.: Joh. Östlund
i Östby och Per Ersson i Nordansjö.

<td><b>1814.</b> <td>Till sexmän valdes: Erik Westman i Karlberg
Jon Nilsson i Kärrby, Jon Jonsson i Ramsjö, Erik
Ersson i Vestby, Erik Höglund i Weda, Olof
Olofsson i Wålånger och Erik Ersson i Sela.

<td><b>1820.</b> <td>Visitation förrättades af Biskop Erik Abr. 
Almquist. Daniel Orstadius var kyrkoherde i
Gudmundrå.

<td><b>1822.</b> <td>Svår missväxt rådde i landet.

<td><b>1823.</b> <td>Uppsattes en ny kyrkoklocka af 5 skeppunds vikt,
som kostade 500 riksdaler, Den var gjuten 1822
af Pehr Lindeberg i Sundsvall och har följande
inskription:
<poem>
"Hör Christen när mitt ljud
Dig kallar till vår kyrka!
Kom då att ära Gud
Och värdigt honom dyrka!"
</poem>
En mindre klocka, gjuten af Meijer i Stockholm
1758, har bl. a. följande inskription:
<poem>
"Mitt ljud det klingar upp i höjd:
Tu war ey trög, o Christen kjära!
Till Sions berg uppgå med fröjd
Tin stora Gud "ödmjukast ära!"
</poem>
<br>— Beslöts d. 16 Nov. att till komministersboställe
inköpa Nordansjö hemman n:r 2. Simon Geting
fick i uppdrag att å socknens vägnar afsluta köpet
för 2,085 riksdaler banko. Köpet afslutades den
16 December.

<td><b>1825.</b> <td>Försåldes prästgården i Hundsjö, enligt Kungl. 
resolution af den 2 Mars, till Lagman Gavelius.

<td><b>1831.</b> <td>Utbröt koleran och skördade flera offer.

<td><b>1832.</b> <td>Lämnades undsättningslån af staten.

<td><b>1834.</b> <td>Visitation af Biskop F. M. Franzén.

<td><b>1837.</b> <td>Första ångbåten trafikerade Ångermanälfven.

<td><b>1840.</b> <td>Föredrogs fråga 1:a gången om pastoratsdelning.

<td><b>1844.</b> <td>I sockenstämma föredrogs fråga om inrättande af
en på 5 rotar ambulerande folkskola.
<br>— Hemsöborna hemställde om inrättande af
prästerlig tjänst på Hemsön.

<td><b>1845.</b> <td>Rådde svår missväxt.
<br>— "Visitatio classica" hölls <sup>19</sup>/<sub>10</sub> af Prosten J.
Norberg. Kyrkoherde Löfstedt installerades.

<td><b>1846.</b> <td>Beslöts skolas inrättande på 3 à 4 rotar.

<td><b>1847—40.</b> <td>Byggdes orgelverk i kyrkan af Dir. Ek. Det kostade
1,866 riksdaler banco. Kapten Nordstrand skänkte
1,500 rdr därtill. Kyrkan restaurerades in- och
utvändigt. Ny predikstol uppsattes och altartafla
anskaffades.

<td><b>1848.</b> <td>Kyrkoherde H. Löfstedt i Gudmundrå omkom 
genom olyckshändelse (fall ur åkdonet) d. <sup>20</sup>/<sub>10</sub> i
Westby-backen.
<br>— Koleran härjade i orten.
<br>— Som organist, klockare och skollärare
anställdes <sup>23</sup>/<sub>12</sub> A. P. Vestrin. Skolan var ambulatorisk
på 4 rotar: Utansjö, By, Östby och Jude.

<td><b>1852.</b> <td>Visitation af Biskop Isr. Bergman. Kyrkoherde
N. H. Norrbin installerades.
<br>— Ombyggdes landsvägen emellan Weda och
Ramvik samt Westby och Nänsjö.

<td><b>1853.</b> <td>Uppsattes tornur på kyrkan, skänkt af Kapten J.
M. Nordstrand på Åbord.
<br>— Valdes skollärare Lindberg till lärare i
församlingen.

<td><b>1854.</b> <td>Inköptes jord till skoltomt och boställe åt
klockaren.

<td><b>1855.</b> <td>Uppfördes skolhuset vid kyrkan. Kapten
Nordstrand skänkte därtill 1,500 riksdaler.

<td><b>1865.</b> <td>Pastoratsdelningsfrågan upptogs ånyo.

<td><b>1866.</b> <td>Skedde inbrott i kyrkan.

<td><b>1867.</b> <td>Skänktes järngrindarne till kyrkogårdens s. k.
stegport, af Kapten Nordstrand.

<td><b>1870.</b> <td>Tillträdde P. Löfquist sin befattning som 
skollärare, organist och klockare.
<br>— Lät Kapten Nordstrand på egen bekostnad
insätta järndörr till sakristian.

<td><b>1872.</b> <td>Beslöts en småskolas inrättande. Alla utom en
klagade öfver beslutet, hvadan det ej kom till
verkställighet förr än 1875.

<td><b>1873.</b> <td>Skänkte Häradsdomaren Israel Norberg i Westby
1,000 rdr till kyrkogårdsutvidgning.

<td><b>1877.</b> <td>Invigdes nya kyrkogården af Biskop Lars Landgren.
<br>— Sockenstugan byggdes.
<br>— Afgick Kapten Nordstrand från kyrkvärdskapet,
som han beklädt i 31 år

<td><b>1882.</b> <td>Beslöts inrätta en småskola n:r 2.

<td><b>1884.</b> <td>Pastoratsdelningsfrågan upptogs ånyo.

<td><b>1885.</b> <td>Afled Komminister Per Johan Sjödin d. <sup>22</sup>/<sub>2</sub>.
<br>— Profpredikade Pastor Arv. Salvén i Högsjö
d. <sup>9</sup>/<sub>8</sub>; valdes enhälligt till komminister.

<td><b>1886.</b> <td>Anlände Komminister Salvén från Wännäs till
Högsjö d. <sup>12</sup>/<sub>5</sub>.
<br>— Beslöts nybyggnad af prästgården i Högsjö
d. <sup>28</sup>/<sub>8</sub>.
<br>— Afled Kapten J. M. Nordstrand d. <sup>27</sup>/<sub>11</sub>.

<td><b>1887.</b> <td>Nya prästgården färdig till inflyttning d. <sup>18</sup>/<sub>9</sub>.

<td><b>1888.</b> <td>Beslöts en ny folkskola i Rö.
<br>— Beviljade kommunalstämman 20,000 kr. till
Hernösand—Sollefteå järnväg.
<br>— Beslöts, att alla konfirmander skulle få
helbiblar.
<br>— Firades högtidligt kyrkans 100-årsfest d. <sup>9</sup>/<sub>12</sub>.
Text: Ps. 48: 10.

<td><b>1890.</b> <td>Beslöts pastoratsdelning. På grund af 
otillräckliga garantier godkändes icke ansökan därom.
<br>— Biskopsvisitation d. <sup>4</sup>/<sub>9</sub> af Martin Johansson.

<td><b>1891.</b> <td>Började arbetet i Maj månad med 
Hernösand—Sollefteå järnväg.
<br>— Inrättades en skola på Åbord.

<td><b>1892.</b> <td>Lades nytt plåttak på kyrkan.
<br>— Af ett sprängskott i Mörtsal dödades 4
järnvägsarbetare.

<td><b>1893.</b> <td>Öppnades Hernösand—Sollefteå järnväg för
allmän trafik d. <sup>14</sup>/<sub>12</sub>.

<td><b>1894.</b> <td>Afled Prosten Isak Nydal i Gudmundrå d. <sup>16</sup>/<sub>1</sub>.
<br>— Beslöts pastoratsdelning, hvari Hemsöborna
instämde. Beslutet, som överklagades af
Torparen K. Aug. Omberg i Skog jämte några andra,
blef dock stadfästadt af Kungl. Maj:t, enligt
resolution af d. <sup>13</sup>/<sub>11</sub> 1896.
<br>— Reste Konung Oskar II och Kronprins Gustaf
genom församlingen på järnväg d. <sup>1</sup>/<sub>8</sub>.

<td><b>1895.</b> <td>Inrättades en ny folkskola.

<td><b>1896.</b> <td>D:o <tab>„ „ <tab>d:o.

<td><b>1897.</b> <td>Tog Komminister Arv. Salvén d. 7 Januari på
sockenbornas begäran afsked från innehafvande
befattning för att söka Högsjö och Hemsö
församlingars ledigvordna pastorat. Salvén
förordnades från samma dag till v. pastor i Högsjö.
<br>— Inrättades en ny folkskola.
<br>— Profpredikade v. pastor Salvén d. <sup>26</sup>/<sub>9</sub>; valdes
enhälligt till kyrkoherde.
<br>— Bildades vid sammanträde med
sågverksintressenter d. <sup>13</sup>/<sub>7</sub> och <sup>21</sup>/<sub>7</sub> Utansjö Cellulosa Aktiebolag.
<br>— Började arbetet med Utansjö fabriks
dammanläggning under Ingeniör N. K. F. Hanssons
ledning.
<br>— Å kyrkostämma d. <sup>27</sup>/<sub>12</sub> beslöts byggande af
skolhus i Ramvik, Wålånger och Åbord
Byggnadskommitterade voro: hrr Arv. Salvén, ordf.,
Chr. Lindeberg, J. P. Högström, J. E. Lidén och
C. V. Olson.
<br>— Firades Konung Oscar II:s 25-års regeringsjubileum.

<td><b>1898.</b> <td>Inköptes skolhuset i Rö för 8,500 kr. af Disp. A.
Christie.

<td><b>1899.</b> <td>Afgick Skolläraren och Klockaren P. Löfquist efter
30-årig tjänst från innehafd befattning d. <sup>30</sup>/<sub>12</sub> och
efterträddes af Ant. Wahlberg.

<td><b>1900.</b> <td>Natten emellan den <sup>30</sup>/<sub>12</sub> 1899 och <sup>1</sup>/<sub>1</sub> 1900 hölls
högtidlig sekelgudstjänst i kyrkan med början
kl. 12 midnatt.
<br>— Vid årets slut funnos 3 folkskolor, 4 mindre
folkskolor och 4 småskolor.
<br>— Invigdes Ramviks folkskola d. <sup>26</sup>/<sub>8</sub>.
<br>— „ <tab>Wålångers folkskola d. <sup>9</sup>/<sub>9</sub>.
<br>— Visitation af Kontraktsprosten Fr. Nordberg
d. <sup>23</sup>/<sub>9</sub>.
<br>— Folkmängden vid årets slut 3,390 personer.

<td><b>1901.</b> <td>Afled församlingens förste läkare, Carl Ulrik
Svaneskog, d. <sup>30</sup>/<sub>4</sub>.

<td><b>1902.</b> <td>Valdes Jonas Dahlström till klockare, organist
och skollärare d. <sup>6</sup>/<sub>7</sub>.

<td><b>1903.</b> <td>Uppfördes skolhus i Karlberg.
<br>— Började restaureringsarbeten å gammelkyrkan.

<td><b>1904.</b> <td>Beslöts skolbyggnad i Utansjö.
<br>— Folkmängden utgjorde 3,797 personer.

<td><b>1905.</b> <td>Voro inalles 17 folk- och småskolor inrättade i
i Högsjö.
<br>— Professor O. E. Lindberg höll under sommaren
flera föredrag i fosterländska och sociala ämnen
i församlingen.
<br>— Prostvisitation hölls af Kontraktsprosten Fr.
Nordberg d. 9 och 10 Sept.

<td><b>1906.</b> <td>Beslöts restaurering af stora kyrkan, och gjorde
socknemännen med anledning däraf vederbörlig
ansökan om förskottsutstämpling för 10 år å Gamla
Vallens skog, som beviljades.

<td><b>1907.</b> <td>Beslöts skolhusbyggnad i Sela efter ritning af
Kyrkoh. Salvén.

<td><b>1908.</b> <td>Började restaureringsarbetet å stora kyrkan i April.
<br>— Den 3/5 invigdes den nyrestaurerade
"gammelkyrkan", hvari söndaglig gudstjänst hölls till d.
<sup>1</sup>/<sub>11</sub>, då stora kyrkan åter togs i bruk.
<br>— Inköptes mark till kyrkogårdsutvidgning.
<br>— Afflyttade Disp. Chr. Lindeberg i Ramvik till
Stockholm.
<br>— Afled Kyrkovärden C. V. Olson d. <sup>1</sup>/<sub>12</sub>.
<br>— Väcktes förslag om uppförande af grafkapell.

<td><b>1909.</b> <td>Den <sup>8</sup>/<sub>3</sub> afled änkefru Ulla Sjödin i Hernösand i en
ålder af 101 år, 1 m., 4 dagar. Testamenterade
2,000 kronor till Högsjö kyrkas underhåll.
<br>— Inköptes skoltomter till Bäcklands och Jude
folkskolor, å hvilka arbetet börjades.
<br>— Den <sup>16</sup>/<sub>8</sub> invigdes Sela skolhus.

<td><b>1910.</b> <td>Invigdes nya kyrkogårdsdelen af Biskop E.
Lönegren d. <sup>22</sup>/<sub>5</sub>.
<br>— Folkmängd: 4,029 personer.

<td><b>1911.</b> <td>Uppvaktning d. <sup>12</sup>/<sub>5</sub> af sockenbor i prästgården
med anledning af Kyrkoh. Arv. Salvéns 25-åriga
prästerliga verksamhet i församlingen.

<td><b>1913.</b> <td>Beslöts skolhusbyggnad i Bölen.
<br>— Visitation af Biskop E. Lönegren d. 21 o. 22 Juni.

<td><b>1914.</b> <td>Afled f. Kyrkovärden Erik Norberg i Westby d.
<sup>5</sup>/<sub>1</sub> och hans fru, Sara Norberg, d. <sup>3</sup>/<sub>10</sub> samma år.
<br>— Folkmängden utgjorde 4,300 personer.
<br>— Den flera gånger upptagna, men afslagna, frågan
om uppförandet af en fattiggård i församlingen
upptogs ånyo till behandling, hvilket ledde till,
att kommunalstämman d. <sup>8</sup>/<sub>8</sub> 1915 beslöt, att ett
ålderdomshem skulle uppföras i Nordansjö.
<br>— Söndagen den 2 Augusti var en märkesdag i
församlingen, som var djupt gripen af det
uppflammande världskriget, för hvars skull allmän
mobilisering påbjöds. Allmän oro rådde, och många
trodde, att de utkommenderade skulle nödgas få
vara med i kriget, hvari äfven vårt land kunde
råka. En stark fosterländsk stämning rådde. 
Ringningen i kyrkornas klockor bebådade storm och
ofred, och gjorde sinnena bäfvande.

<td><b>1915.</b> <td>Afled församlingens mångårige 
kommunalstämmo-ordförande och ledamoten i kyrko- och skolrådet,
riddaren af V. O., J. E. Lidén, d. <sup>16</sup>/<sub>4</sub>.
<br>— Den <sup>1</sup>/<sub>6</sub> uppvaktades författaren på sin 60-årsdag
i prästgården af såväl deputationer som enskilde,
med sång, tal, blommor och presenter, allt
vittnande om dess vänliga sinnelag. Det var min
sista oförgätliga födelsedag i Högsjö, enär jag på
grund af en svårare strupkatarr af läkare blifvit
tillrådd att flytta till ett sydligare klimat. D. <sup>29</sup>/<sub>8</sub>
höll jag afskedspredikan i Högsjö och flyttade
efter erhållen tjänstledighet d. <sup>1</sup>/<sub>9</sub> till Stockholm.
<br>— Godkändes de af Arkitekt Th. Kellgren i
Uppsala gjorda ritningarne till ålderdomshemmet.

<td><b>1916.</b> <td>Började arbetet med nämnda hem i Maj.

<td><b>1917.</b> <td>Det rasande världskriget hade åstadkommit en
aldrig förut anad dyrtid. Lifsmedelsbrist öfver
hela Europa. I Sverige hade sista årets skörd
varit knapp, och utförseln till de krigande
länderna för stor. Därför hade allmän ransonering
i landet införts. Matbristen vållade förbittring
bland arbetarne i Ådalen, som under påsken
företogo s. k. "inventeringar" hos jordbrukarne. Det
var en bitter tid, som nog lämnade mindre vackra
minnen efter sig.
<br>— Den <sup>9</sup>/<sub>9</sub> beslöts uppförandet af ett nytt skolhus
i Dal för en summa af 83,000 kr.
<br>— Beslöts ny utvidgning af kyrkogården åt östra sidan.
<br>— Den <sup>11</sup>/<sub>12</sub> invigdes det uppförda
ålderdomshemmet af Kyrkoh. Arv. Salvén.
<br>— Började arbetet med nya kyrkogården.

<td><b>1918.</b> <td>Den <sup>9</sup>/<sub>6</sub> beslöts å kommunalstämma inköp af
400 ex. af "Boken om Högsjö."
<br>— Under detta års senare del har i hela Europa
en svårartad sjukdom under namn af "spanska
sjukan" (förmodligen en slags influensa) härjat
Äfven i Högsjö församling har den framträdt
pestartadt.
<br>— Det fruktansvärda världskriget, som började
1914 och vållat en sådan outsäglig nöd, kullkastat
så många troner och åstadkommit den inom alla
områden största omhvälfning, som
världshistorien känner, och som dragit med sig pest, hunger
och en bitter dyrtid, synes dock komma att sluta
med detta år.
</table>

















*

<i>Till mina efterträdare, Hrr Kyrkoherdar och v. Pastorer i Högsjö!</i>

På det Högsjöborna i en framtid skola få kännedom om, huru
den andliga och materiella odlingen i socknen utvecklat sig från
denna tid och för att bevara minnet af personer och händelser,
som icke böra förgätas, så vill jag anmoda Eder att år för år i
en "krönikebok" göra anteckningar därom, hvarigenom denna
krönika sålunda må fortsättas.

Härigenom förbindes gångna tider med kommande och stärkes
kärleken till förfädrens, Eder egen och efterkommandes
gemensamma hembygd.

Gud gifve Eder nåd till allt godt verk!

<tab><tab><tab><tab><tab><tab><tab><i>Arv. Salvén.</i>

*

</chapter>

<chapter name="Minnesstunder i Templet. (bild)">

<h2>MINNESSTUNDER I TEMPLET.</h2>

<img id="2439" c>Högsjö kyrka. Efter slutad gudstjänst.</img>

</chapter>

<chapter name="En sommarpredikan.">

<h2>En sommarpredikan.</h2>

I Jesu namn.

<i>Den, som är trogen i det minsta, han är ock trogen i mycket,
och den, som är orättfärdig i det minsta, han är ock orättfärdig
i mycket. Hafven I nu icke varit trogna i den orättfärdige
Mammon, hvem skall då betro eder det sannskyldiga goda? Och
hafven I icke varit trogna i en annans, hvem skall då gifva eder
det, som är edert? Ingen tjänare kan tjäna två herrar; ty
antingen skall han hata den ene och älska den andre, eller skall
han hålla sig till den ene och förakta den andre. I kunnen icke
tjäna Gud och Mammon. Och allt detta hörde ock fariséerna,
som voro giriga, och de gjorde spe af honom. Och han sade till
dem: I ären de, som gören eder själfva rättfärdiga inför
människorna; men Gud känner edra hjärtan, ty det, som bland
människor är högt, är en styggelse inför Gud. Lagen och profeterna
voro intill Johannes. Från den tiden varder Guds rike
förkunnadt genom evangelium och hvar man gör våld på det. Men
lättare är, att himmel och jord förgås, än en prick af lagen
faller.  Luc. 16: 10-17.</i>

<h3>Antingen — eller.</h3>

Käre åhörare! Vi hafva här framför oss en text af
det allvarligaste innehåll. Det är Mästaren, som talar
till oss, och det ligger ett visst vemod i hans ord. Han
ställer oss inför ett val. Vi få fritt välja efter vårt
hjärtas eget tycke, välja antingen emellan Gud och
hans rike eller ock denna värld och dess
förgänglighet, eller, som texten säger, den orättfärdige mammon.

Valet är viktigt nog, ty det gäller mycket, så
outsägligt mycket.

Här är det fråga om <i>hvilken</i> du vill tjäna och älska
med ditt hjärtas största hängifvenhet, <i>antingen</i>
evighetens underbara värld <i>eller</i> den närvarande förgängliga.


Få vi då icke älska denna värld eller tjäna densamma?
Svaret blifver både <i>nej</i> och <i>ja</i>. På samma gång vi
anbefallas <i>trohet</i> i vår jordiska kallelse och att tacka
Gud för allt det goda, han gifvit oss, icke minst det
lekamligt goda, så få vi därför <i>icke så</i> fästa våra
hjärtan vid det timliga, att vi för dess skull glömma det
större, eviga och himmelska. Jesus kallar det jordiska
för det minsta och det himmelska för det sannskyldiga
goda. Se där den måttstock, efter hvilken Han,
Mästaren, bedömer. Vi vilja nu se till, hvad som kan
menas med detta, som Jesus kallar det minsta, d. v. s.
denna värld.

Hurudan är då denna värld, sådan den bjudes oss af
Gud? Har den något att fröjdas öfver? Ja, hvad
säger morgonrodnaden, då den strör sitt gyllene glitter
öfver land och haf? Är icke den strålande dagen
majestätisk? Är icke själfva natten med sitt
hemlighetsfulla, rogifvande mörker, sin tystnad och sitt
stjärneljus också härlig? Hafva icke de höga fjällen eller
dalarnas grönska eller de blånande hafven sin lockande
skönhet? Hvad säger du om den lilla ängsblommans
fina färger och dess rena doft? Eller om
daggdropparne, när solen med bländande glans gömmer sig i
dem?

Huru skön har Gud ej danat denna värld; och han
har sannerligen inte satt någon bindel för våra ögon,
så att vi ej skulle se, huru härlig den är. Tvärtom!
För oss, sina afbilder har han skapat den, och du må
gärna binda kransar af de glädjens rosor, som växa i din
väg. Men du har, hvem du än vara månde, blifvit ställd
på din särskilda plats i lifvet för att verka där, så länge
dagen varar, och att sedan skörda ditt arbetes lön. På
kunskapens träd växa frukter; du får ju plocka dem.
Med Kristus kom så mycket ljus och lif, du får lefva
i det ljuset och lefva det lifvet; och med kristendomen
kom en förut aldrig anad kultur och andlig utveckling;
du får njuta af frukterna. Du får knyta vänskapsband
och njuta den rätta, jordiska kärlekens lycka i fridfullt
hem. Ja, detta och mycket mer får du lof till.


Men ändå är allt detta något, som Jesus kallar det
minsta,

Och hvarföre? Jo därföre, att allt detta är
förgängligt. Solen skall en gång slockna och stjärnorna mista
sin glans. En frostnatt och blomman lutar sin stängel
emot marken; litet rost och mal, och vår egendom
frätes sönder. Och hvad kan för oss kraftigare predika
om förgängelsens värld än den mänskliga storheten,
den vanskliga rikedomen, den fåfängliga äran och död
och graf — allt, allt detta säger oss så otvetydigt, så
kallt, så obevekligt hårdt, att denna värld med all dess
skönhet, dess prakt och glädjeämnen dock är något
litet, — det minsta vi verkligen kunna lita oss till,
något, som icke är värdt vår odödliga andes sträfvan.

Finnes det då något annat, finnes det då något, som
består, när jordlifvets glans och fägring försvunnit och
när vi själfva i lifvets höst känna huru lifsrötterna
skakas af förgängelsens stormar?

Käre åhörare! det finnes såsom en verklighet, en
annan värld, en högre, en oförgänglig värld, i hvilken
vi redan här kunna vinna borgarskap; det finnes ett
andens eviga Gudsrike i oss och omkring oss, och i
denna andens värld hafva också vi en och hvar sin
afskilda plats för att verka — verka i trohet och tro.

Vi lefva alltså i en tvåfaldig värld, och föra därför
en tvåfaldig tillvaro. Den stora frågan, den <i>största
frågan</i>, är då den, huru skola vi förhålla oss till denna
tveggehanda värld, andens och materiens, i hvilka båda
vi äro kallade af alltings upphof, af vår skapare, af vår
Gud att lefva i och röras.

Vi hafva något talat om denna värld med sin
skönhet och prakt, där hvarje den minsta af sommarens
blommor är ett gudomligt mästerverk, där hvarje
vinterns snöflinga är ett underverk af skaparemakt; vi
hafva också framhållit, huru allt detta jordiska bär inom
sig själft dödens frö — förgängelsen, denna förgängelse,
som i evighetens värld är ett okändt begrepp.

Människoanden, som är af evig natur, är icke nöjd
och kan icke i enlighet med denna sin natur vara nöjd
med endast detta närvarande. När lifvets sol lyser som
klarast, så tränger sig dock den tanken på oss, att
aftonens skuggor snart skola skymma. Den flämtande
nattlampan i hvarje sjukrum berättar för oss den dystra
sagan om synden, som gör jorden så dimmig och mörk
för tårfyllda ögon. Men, som sagdt, det finnes en
annan värld, ett annat lif — <i>vårt egentliga lif</i>, börjadt
vid vår födelse till denna värld och <i>ämnadt för
evigheten</i>. — Hvad synes dig om detta? Det är till detta
evighetslif vår ande i själfva verket trånar; det är ju
dit din oftast ovissa längtan sträcker sig? Eller huru?
Denna värld är blott en skenets, en illusionernas värld.
Den är icke sanningens, verklighetens värld.

Huru ofta har icke tanken på det underbara på
andra sidan grafven förjagat sömnen från ditt nattliga
läger? Många, ack så många minnen ur ditt flydda
lif träda fram för din själs ögon likt skräckinjagande
vålnader, det är dina synder, eller såsom sorgklädda
dystra gestalter, det är dina missräkningar, dina
förluster och grusade förhoppningar, det är jordelifvets
förgängelse — och du — längtar efter något bättre,
du anar ett rike, som icke bäfva kan, och det gamla,
dock ständigt nya Gudsordet om en himmel, ett
Gudsrike, härlighetsriket med de många boningarne, är det
enda, som kan gifva dig tröst i all den omgifvande
förgängelsen.

Hvad har detta ord fått säga dig om människolifvet
i allmänhet och ditt lif isynnerhet? Har det fått
öfvertyga dig om dina synder, din naturliga bortkommenhet
från Gud, din obenägenhet att vandra i hans fotspår,
i Hans, som är "vägen, sanningen och lifvet?" Och
huru står du inför honom? Huru lefver du fram
nådedagarne här i tiden? Kanske är din blick endast
riktad på det, som förgås, d. v. s. denna värld med dess
tomhet; kanske dess nöjen så helt få upptaga ditt sinne,
att du icke har någon tanke för annat? Du tror dig
måhända få nog af det, som detta lifvet kan bjuda?
Men bländas du af dess skatter, ja, är du då en dåre,
som tystar ned evighetsmaningarna inom dig, och 
skjuter ifrån dig det sannskyldigt goda, som Gud vill gifva
dig, nämligen syndaförlåtelse, frid och vissheten om det
eviga lifvet hos din Gud, din Fader och Frälsare.

Huru litet vi än kunna fatta sällheten af de saligas
eviga ro, så kunna vi dock framkasta några jämförelser
mellan den närvarande världen och det eviga gudsriket,
så att det sedan må blifva lättare att välja.

Här äro vi på alla sidor omgifna af hemlighetsfulla
gåtor. Guds vägar, som här så ofta synas vara som
bottenlösa djup, blifva ofta missförstådda, men där i
saligheternas värld skall klarhet förvärfvas blott genom
en inblick. Att <i>se</i> skall där vara detsamma som att
<i>förstå</i>.

Dödens ängel skall aldrig öfverstiga himlens tröskel,
och från dem, som träda in genom härlighetens portar,
skola alla sorgens bördor falla. Här binder synden dödens
svepduk omkring den sjukes feberheta panna, men där
i de frälstas eviga värld finnes aldrig mera någon synd,
ingen slingrande orm berör någonsin dess yta.

Här rifva motgångar ofta ned våra käraste
förhoppningar. Här hungra vi, oroligt jäktande efter jordiska
föremål, hvilka, då vi uppnått dem, aldrig skola kunna
tillfredsställa vår längtande, odödliga ande. Här likna
vi den sjuke, som vänder sig än hit och än dit på plågans
läger, troende, att hvarje förändring skall medföra
lindring i smärtorna, men där i det himmelska hemmet
skola vi känna oss fullkomligt och evigt tillfredsställda.
Här får en Jesu lärjunge understundom "gå ut ur
lägret och bära Hans smälek", men där är han inom
portarne till Guds stad och får del af hans härlighet. En
gång skola Herrans trogna nödgas sjunga hans eviga
lof, då de i minnet återkalla de underliga vägar, på
hvilka de fördes till det eviga fadershemmet, dessa
vägar, som ofta syntes dem obegripliga, ja, för mycket
törniga att vandra på. De skola om allt Herrens
görande och låtande med dem en gång lofprisande utbrista:
"allt hafver han väl beställdt. Ära vare Gud!"

Min vän! Du kanske frågar: hvad har denna
tankegång, dessa reflexioner att göra med dagens text? Men
härpå svaras: jag vill, om ock med vanlig mänsklig
bristfullhet framställa de tvenne världar, mellan hvilka
du kan välja att lefva för, att tjäna och lämna ditt
hjärtas kärlek och trohet åt.

Borde icke det valet kunna vara snart gjordt?
Behöfver du verkligen anstränga dig mycket för att få
klart för dig hvilken värld du skall välja, hvilken herre
du skall tjäna, Gud eller Mammon? Antag att du
skulle stå vid ditt älskade barns dödsbädd. Hvarom
skulle dina begär kretsa, om icke omkring denna bön:
"Gud, fräls mitt älskade barn!"

Nåväl, du har väl i grunden samma önskan, då det
gäller dig själf, en önskan, som vi kunna sammanfatta
i en bön, sådan som denna: "Herre Gud! Du
barmhärtige Fader, Du som känner allt mitt elände, alla
mina synder, men dock i kärlek sändt din enfödde Son
till min frälsning, förlåt mig allt, hvad jag brutit, gör
mig duglig att i tro och trohet lefva efter din heliga
vilja, så att jag en gång efter slutadt dagsarbete här i
din tjänst måtte få den trogne tjänarens lön af nåd
för Jesu skull!"

Har du någonsin tänkt och bedit denna eller en dylik
bön? Har ur ditt hjärtedjup en sådan någonsin
kommit ur ditt beklämda bröst, och därtill på allvar?

Men därhän måste det hafva kommit med dig, om du
skall kunna äga en rätt uppfattning af, att det jordiska
är det minsta och att det himmelska är det
sannskyldigt goda.

Nu må du välja! <i>Antingen — eller</i>, heter det.
<i>Antingen — eller</i>, sade Jesus en gång till judarne. —
<i>Antingen — eller</i>, säger han <i>nu</i> till oss — till <i>dig</i> och
till <i>mig</i>.

Väljer du Mammon, så blir allt ditt görande och
låtande en mammonstjänst. Om världen med dess
skatter blifver ditt hjärtas högsta åtrå och där intager
den egentliga platsen, då får icke Gud rum därinne.

Väljer du Gud däremot, så kan du äfven i ditt
handterande af världens ting, i affären, i yrket, i hemmet,
ja, öfverallt dock vara en Guds tjänare.

Men valet är kanske svårt att göra? Eller huru?

Ingen erkänner detta mer än den, som på allvar sökt
att bestämma sig för ett verkligt gudfruktigt lif, ett lif
i andlig ödmjukhet.

För att kunna komma därhän, att du kan anförtros
det sannskyldigt goda, så fordras mer än
syndakännedom och syndabekännelse, det fordras trohet i det
minsta, i den jordiska kallelsen. Denna må nu till det
yttre synas så ringa som helst, så måste du dock
noggrant sköta din kallelses plikter och därvid använda
flit och omtanke. Många mena sig tjäna Gud genom 
att ringakta eller rent af förakta sina jordiska
åligganden, och i högmodig, själftagen andlighet blifva de
försumliga och vårdslösa i sina jordiska plikter, men en
verklig kristen är aldrig för hög eller för god att
omsorgsfullt utföra äfven ett åliggande, som kan tyckas
aldrig så ringa. Det finnes ingen ringa kallelse, när
Herren kallar, och det är en skam, när en kristen
blyges för tjänareställningen. Herren ser icke på, om du
är konung eller kör plogen på åkern, om du är präst
eller står vid kantbänken i ett sågverk; för honom är
människan intet annat än en hjälpbehöfvande syndare,
ett barn, som han älskar med evig kärlek och hvilket
han genom sin underbara ledning i sitt nåderike <i>vill</i>
draga till sitt eviga fridsrike. För honom gäller icke
ditt ämbetes höghet, endast troheten i din sysslas
handhafvande, en trohet, som innebär den fasta vissheten,
att Gud alltid ser dig och i den glada tillförsikten att
få tjäna Gud genom att för Hans namns äras skull väl
och omsorgsfullt förrätta dina sysslor. Allt bör anses
såsom något stort, något högt, då det göres för Herren.

Är du en, som har att befalla öfver andra, betänk
dina plikter! Vare du ock som en tjänare, ödmjuk vid
tanken på räkenskapsdagen! Du förstår väl, att äfven
den ringaste du har att befalla öfver också har ett
hjärta, som kan känna, som kan gråta öfver
öfvermodets ringaktning och kan fröjdas öfver kärlekens
uppmärksamhet och öfver den tacksamhet, som du är
skyldig honom i lika stor grad, som han dig. Tänken
Eder, mina vänner, om Guds vilja och kärleken skulle
blifva rådande i världen i stället för själfviskheten och
bitterheten! Huru skulle icke därmed alla de kritiska
och ödesdigra frågor, som innefattas i det namnet:
"våra dagars sociala fråga" lösas, denna sociala fråga,
som rör förhållandet mellan arbetsgifvare och arbetare,
rika och fattiga, män och kvinnor. Det är endast på
den vägen, det ömsesidiga förståendets väg, kärlekens
väg, som dessa timliga angelägenheter kunna lyckligt
ordnas. Genom trohet i det lilla, det minsta, i den
jordiska kallelsen, för så vidt denna trohet är en frukt
af en ansvarskänsla inför Gud, vinnes dock mer än
lösningen af den sociala frågan, hvars råmärken falla inom
denna tidens gränser; genom denna gudsfruktans
trohet vinnes mera — och hvad? Texten säger: det
sannskyldigt goda, som ej köpes för penningar,
samvetslugn, borgerskap i den eviga härlighetens värld,
vissheten om nåd inför Gud. Ett allt försonande skimmer
öfver det mödosamma dagsverkets besvärligheter
hugnar oss då i döden och efter döden gifves oss den
eviga hvila, som står Guds folk åter. Då kommer den
eviga sabbatens ro. Då jordens skuggomhöljda dalar
mer och mer skönjas såsom på afstånd och försvinna
för det i döden bristande ögat, då har du himlen i
sikte och närmar dig dess strand. Hur underbart
skall det icke blifva när du, som så länge drifvits hit
och dit på världshafvets oroliga vågor, en gång får
höra, huru dödsflodens böljor, som brytas mot den andra
stranden, sjunga: "Han gifver sina älskade ro."

Några solhvarf ännu — några svängningar af tidens
pendel och evighetens stora födelsedag bryter in för
att fortgå till lycksalighetens middagshöjd, men aldrig
skall den veta af någon aftonskymning. Huru uppfylld
är icke vår värld af gåtor, som vi aldrig kunna lösa
och som framkalla i våra hjärtan så mycket missmod,
så mycken afund, som förmörkar vår tillvaro här?
För den hemkomne tjänaren skall allt blifva klart; i
Guds ljus ser han ljus. Svårtydda sanningar blifva där
förklarade. Han skall förstå hvarföre hans väg genom
öknen var så mödosam, så full af arbete och
försakelser, hvarföre gåfvorna utdelats så olika. Skenbara
motsägelser skola där lösas och tviflet skall för evigt tystna.
Där skall icke höras några anklagelser emot den
gudomliga rättvisan eller sådana frågor, som denna:
"hvarför handlade du så med mig, o Gud?" Seende från
höjden af saligheternas berg ned på den tillryggalagda
vägens slingrande gångar skall den trogne, hemkomne
tjänaren jublande utbrista: "allt hafver han väl beställdt"-

O människa! hvad vill du mer? Se där din oändliga
kallelse, hvars storhet du så ofta glömt och glömmer!

O måtte vi, du och jag, genom Guds Andes nåd
och hjälp mer och mer skickliggöras till denna
evighetens upphöjelse genom att mer och mer genom tro
och trohet göra Gud själf till vår eviga arfvedel, så att
Han måtte styra och leda vårt förstånd, våra samveten
och vår håg till att i allt göra Hans vilja. Detta var
vår Frälsares åstundan i allt. Att göra sin Faders vilja
var storheten i hans flärdfria lefnad.

Må vi följa honom härutinnan!

Käre åhörare! Vår text i dag är hardt när outtömlig.
Läs om den själf, då du kommer hem och stanna
inför det insegel Herren Jesus själf sätter på sina ord:
"himmel och jord skola förgås förr än en prick af lagen
faller", den lag, som vill föra oss till en verklig och
djup själfpröfning och som öfverbevisar oss om vår egen
bristfullhet och vår synd, och som förmår att drifva oss
till Kristus för att genom hans försoning vinna nåd, lif
och frid.

<i>Säg</i>, hvad vill du själf?

<i>Antingen</i> en lifgifvande tro, en hängifven <i>trohet</i> i
det mindre för din Guds skull och sedan <i>ernåendet</i> af
det mera är; syndaförlåtelse och evigt lif <i>eller ock</i> ett
jordelif i andlig slöhet, i ovärdig tanklöshet, i
själviskhet, i dyrkan af orättfärdighetens Mammon — och
sedan — Guds dom och förbrytarens straff.

Jag sade i början att det var <i>svårt</i> att välja. Men
du måste! <i>Huru</i> väljer du?

Hjälpe dig Gud för Jesu skull! Amen.

</chapter>
<chapter name="Nyårsottan 1912.">

<h2>Nyårsottan 1912.</h2>

På juldagarne och nyårsdagarne höllos alltid högmässa
omedelbart efter ottesången med anledning af den
långa vägen till kyrkan, som en stor del sockenbor
hade att färdas. Båda gudstjänsterna höllos så tidigt,
att de voro slut i dagningen. Att någon omväxling i
fråga om sättet för predikan kunde vara önskvärd både
för församlingen och predikanten, är ju lätt att förstå.
Nyårsdagen 1912 hölls därför en ottesångspredikan
endast genom memorerandet af nedanstående för dagen
författade dikt, som åhördes under det den stora
kyrkoklockan ringde hela tiden. Kyrkodörrarne stodo öppna,
och den i kyrkan församlade menigheten var ytterst
uppmärksam.

<poem>
<tab><tab>I. J. N.

Ring, ring, ring, kyrkoklocka ring,
Kalla på själarne rundt omkring,
Kalla dem upp till Herrens hus,
Bjud dem komma till Herrens ljus!
Ring, ring, ring nyårsklocka, ring,
Kalla på själarne rundt omkring!

Kalla, bjud dem att komma i dag,
I dag på nyårets första dag,
Kalla dem hit från hvardagsid,
Kalla dem hit från kamp och strid!
Ring, ring, ring nyårsklocka ring,
Kalla på själarne rundt omkring!
</poem>
<poem>
Världen är ju så mörk och kall;
Lifvet, det är som ett böljesvall,
Men Herrens hus dock en fyrbåk är,
Fast den står ibland hotande skär.
Skynden hit i så stormfylld tid,
Hos Gud allena är ro och frid!

Herre! se till ditt folk i nöd;
Det söker sten, men behöfver bröd,
Ett bröd för sitt hungrande hjärta
Och tröst uti själsvåndans smärta.
Tviflet härjar i Sveriges land,
Fånget är folket i otrons band.

Ring, ring nyårsklocka ring,
Kalla på själarne rundt omkring!
Så vidt dina toner må skalla,
Och bjud dem att komma alla!
Bjud dem komma till Jesus Krist,
Hos honom alle'n finnes frälsning visst.

Sök din Gud, du fattiga själ,
Sök, det gäller ditt eviga väl!
Bed, under tårar din enkla bön,
Bed, och du får en så härlig lön!
Herren själf vill torka din tår;
Lifvets krona af honom du får.

Ring, ring, ring nyårsklocka ring,
Kalla på själarne rundt omkring!
Nu är ej tid att sofva mer.
Vår Gud i nåd till oss ännu ser.
Sin boning bland oss än han har,
Är full af kärlek, som förr han var.
</poem>

<poem>
Ring för lefvande, ring för död,
Som lämnat jorden med all dess nöd!
Himlens klockor se'n skola en gång
Bjuda vid toner af änglars sång
Barnen, som irrat i världen kall,
Från mörker till ljus, till salighet all.

Ring, ring, ring nyårsklocka ring,
Kalla på själarne rundt omkring!
Kalla dem alla till Herrens hus,
Himlens förgård, så härlig och ljus!
Ring, ring, ring nyårsklocka, ring!
Ring, ring, ring!
</poem>

*

</chapter>
<chapter name="Vid krigsböndagen 1914.">

<h2>Vid krigsböndagen 1914.</h2>

Det var i Augusti 1914. Världskriget hade nyss
utbrutit. Landstormsmännen från nästan hvarje gård
hade utkommenderats att göra bevakningstjänst. Man
var öfverallt i största oro för hvad som skulle kunna
hända vårt land. Det var en i hög grad allvarsmättad
tid, och hela den svenska nationen blef i viss mening
andligen uppryckt — ehuru tyvärr blott för en kortare
tid. En krigsböndag blef af Kungl. Maj:t anbefalld
att hållas i hela landet den 23 Augusti med predikan,
syftande på tidens gripande allvar.

Vid detta tillfälle uppläste utgifvaren efter predikan
följande maningsord:

<poem>
<tab><tab><b>Vakna Sverige!</b>

Sverige! Sverige! Mitt fosterland
Hvad väntar du af Herrens hand
I dessa tider tunga?
Du drömt om fred i tusen år
Och glömt, att öfver freden rår
Den Gud, hvars åskor ljunga
Utöfver den, som Herrens namn,
Hans nåd, hans hulda fadersfamn
Ej vill med lof besjunga.
Har du förtjänat fred och ro?
Säg! Kan du nu med hopp i tro
De tröstesånger sjunga?
Du länge nog förspillt Guds nåd
Och ringa aktat vises råd.
— Nu komma dagar tunga!
</poem>
<poem>
Du var ej rustad i den strid,
Som dig beröfvat ro och frid
Och velat dig fördärfva.
Hur är du rustad nu, om krig
Och våld och örlig skulle dig
Med all sin nöd omhvärfva?

Så vakna och i  bön fall ned,
Åt Gud förtro din nöd och bed
Att nåd för rätt må gälla!
An får du kanske nådetid,
Än råder ju i landet frid;
Allt kan dock snart sig vända
I ångst och nöd för oväns hot.
Så vakna, Sverige! Bed i bot,
Att allt till godt må lända!

Sverige! Sverige! Mitt fosterland
Hvad väntar du af Herrens hand
I dessa dagar tunga?
</poem>

*

</chapter>
<chapter name="Afskedspredikan i Högsjö.">

<h2>Afskedspredikan i Högsjö</h2>

<b>den 29 Augusti 1915.</b>

Det var med djupt vemod jag vandrade till kyrkan
denna sista söndagsmorgon före min afresa från
församlingen. Det var strålande solsken.

I flera år hade jag plågats af en svårare strupkatarr
och kunde ej utstå det hårda klimatet, som isynnerhet
vinter och vårtid hotade att alldeles nedbryta mig,
hvarför jag på läkares bestämda inrådan måste bosätta
mig längre söderut.

I trettio år hade jag mött mina socknebor i den för
oss så kära, vackra kyrkan och under så många, många
växlande känslor. Huru många vänner hade jag icke
under alla dessa åren sett i kyrkbänkarne både under
söndagarna och vid andra tillfällen, då vi samlats där
såväl vid glädje- som sorgestunder. Tusentals
konfirmander hade jag beledsagat in genom tempelportarne
och talat så varmt jag kunnat till dem, föreställande
dem lifvets allvar och Guds barmhärtighet. Huru
många hade jag icke jordat inom kyrkogårdsmurarne
och sett de sörjandes tårar. Det var, som om de nu
trädde mig till mötes denna dag, som om de hade
något att säga mig. Och af dem jag mötte på denna
min sista söndag, fanns väl icke en, i hvars
familjeglädje eller sorger jag icke fått taga någon del. Och
nu skulle jag predika för dem för sista gången. Hur
skulle jag kunna det? Ja, den frågan hade jag gjort
mig så många gånger, men det måste ju ske.

Högmässan tog sin början och kyrkan var
öfverfylld.

Jag minnes än, huru kantorn genom sitt för dagen
valda, vackra preludium till ps. 33 höjde den högtidliga
stämningen. Som jag tror, att denna predikan, som
då önskades i tryck, gärna läses af en och annan, som
då var närvarande, så återgifves den här.

Dagens text var Math. 11: 25—30.

Efter en kort bön hölls följande predikan öfver denna
Jesu inbjudan:

<i>Kommen till mig, I alle, som ären betungade och
jag vill vederkvicka Eder!</i>

Mina älskade! <i>Hvem</i> är det, som kan till en hel
värld, till alla tidsåldrar utfärda en sådan inbjudning?
<i>Hvem</i> är så hög, så mäktig, att en sådan kungörelse kan
vara af någon betydelse? <i>Hvem</i> har så i grund och
botten kännt mänsklighetens innersta längtan, så att
han med denna inbjudan träffat själfva medelpunkten
af hvarje människosjäls djupaste behof? <i>Hvem</i> är han,
som tror sig om att kunna hålla ett löfte af så
obegränsad vidd och gifva ro till själen i alla dess
oändligt olikartade trötthetstillstånd, ja, till och med åt
dem, som är så försagda, så nedtryckta, att hos dem
ej vidare tyckes finnas någon möjlighet att ingifva mod
och förtröstan? Ja! <i>hvem år han, som kan lösa våra
tvifvel, bortjaga vår ångest och till sist vår fruktan
för döden?</i>

Käre! I veten, hvem jag menar. Det är Jesus Kristus,
vår frälsare. Men I ären så vana att höra om hans
namn, hans gudomliga makt och gärningar, och de
finnas bland Eder, som ännu icke kommit i den
hjärteställning till Herren Jesus, att I hafven lärt känna hans
brinnande kärlek och hans förmåga att hjälpa, och talet
om Honom blir därföre för sådana af Eder blott ett
tomt ord utan betydelse.

I dag beder jag Eder alla att stanna inför Honom i
stilla eftertanke. I Jesu namn bjuder jag Eder det,
som alla våra stackars arma hjärtan innerst inne så
mycket trängta efter och som världen aldrig kan gifva,
nämligen "ro till själen."


"Ro till själen!" Säg, finnes det i själfva verket
något, som du känner mer behof af, om du skulle vara
fullt uppriktig inför dig själf? Du anar, att din själ
står i ett visst förhållande till en Gud, som gör sig
påmind för dig gång efter annan. När sjukdom och
nöd på ett eller annat sätt tränger dig, eller när du i
kvällen lyfter blicken upp mot stjärnhimmelen och ser
de många ljusen i den oändliga rymden, eller när du
i denna undersköna nejd sitter ensam en afton och ser
solen gå ned bakom bergen i väster — ja, vid många
andra tillfällen, — anar du då icke, att något stort,
oändligt stort och mäktigt väsen finnes? Du känner
dig så fattig, och det är, som om du längtade efter
något. Kanske du icke rätt vet hvad din inre människa
åtrår, men du är icke trygg, icke nöjd såsom det är.
Din trötthetskänsla, som ofta hos dig väckt längtan efter
hvila, söker något att lita på, att stödja sig vid. Har
du icke erfarit många sådana stunder i ditt lif? Käre!
Det är då Gud, som söker dig och vill tala med dig.

Världen är så full af trötta människor och af
människor, som vilja komma bort ifrån sig själfva. Och för
att komma ifrån svårigheterna berusa de sig med
allehanda njutningsmedel eller söka sin förströelse i en
feberaktig verksamhet för att kunna få den timliga vinst,
hvarmed de tro sig kunna blifva tillfredsställda. Men
njutningen, penningen, äran eller hvad annat detta
lifvet kan bjuda på, gifver aldrig frid i sargade bröst
eller ro åt betungade hjärtan.

Hvarthän vi än vända oss möta vi trötta blickar, som
tala om hemliga bekymmer, dolda lidanden, svikna
beräkningar och jäktande slit.

Ja, sådan är världen. Kunde vi skåda in i
hvarandras hjärtan, o, huru mycket af ängslan skulle vi
inte finna äfven bland dem, hvars yttre uppträdande
icke tyckes förråda något inre missförhållande.

Men säg, erfar du icke ett visst intryck af hvila för
din själ, då du sitter i vårt tempel och lyssnar till
fädernas psalmer och det gamla ordet om fridsfursten,
som, du måste tillstå det, dock har något rogifvande
med sig. Det är icke en stunds hvilostämning Jesus
bjuder dig i dag. Nej, en varaktig ro! En sådan kan
han gifva hvar och en, som känner oro i sorg öfver
sin synd, sin bortkommenhet från Gud, sin andliga
tröghet och vanmakt, sin sönderslitenhet, ja till och
med för sin fångenskap i synden.

"Kommen till mig I alle," sade Jesus!

Så kom då du, som nu vämjes vid syndalifvet, hvari
du länge nog förslösat både kropps- och själskrafter;
du, som försöker döfva ditt samvete, men aldrig tyckes
komma undan Guds manande röst; kom du, som är
tryckt af fula och mörka minnen, som förfölja dig;
kom du, som är färdig att digna under fattigdomens
tunga börda och ständigt tryckes af ängslan för det
dagliga brödet och huru du skall få det nödtorftiga
till dig och de dina; kom du, som, skonad från
brödbekymret, dock ständigt oroas af äflan att få mer af
denna världs fåfängliga och förgängliga ting, som du
dock skall genom döden en gång så obarmhärtigt
beröfvas; kom du, som förlorat det käraste du ägde och
hvarigenom ditt sörjande hjärta blöder; kom du, som
grubblar och tviflar på Guds barmhärtighet och
arbetar så fåfäng för att kunna <i>tro</i> det, du ej nu förstår,
och som ej tyckes se någon möjlighet att kunna blifva
en Jesu lärjunge. Ja, kommen I alle, I som arbeten
och ären betungade, I jäktade och sörjande!

Har jag glömt någon? Nej! Alla behöfven I få
komma till det frälsarehjärta, där lärjungen Johannes
fick sin tröst, sitt hopp, sin kraft — sin salighet.

Hvad skall Jesus kunna göra för en sådan samling
otillfredsstälda människor, som kunna liknas vid de
sjuka i en läkares väntrum? Liksom dessa få gå in
till läkaren en i sänder och i enrum undersökas och
tala med honom om sin sjukdom — så ock i andlig
mening. Vi måste komma så att säga i enrum med Gud;
vi måste låta honom visa oss våra lidanden och
anledningen till vår nöd. Sedan gäller det att hörsamma
hvad han säger.

Och när du står inför Mästaren, så måste du väl
stanna i helig beundran öfver hans stilla lugn, öfver
den frid, som behärskar honom och som burit honom i
alla hans upprörda stunder, ja, i själens bittraste strider.

Det är denna frid, som han vill gifva dig, du trötte
och betungade. Han vill också lära dig och hjälpa dig
att lämna allt i din Faders händer, icke i tanklös
maklighet, utan i barnsligt förtroende, i manlig
beslutsamhet och i ödmjuk troslydnad. Att komma till en sådan
förtröstan och tro, det är vägen till den ro, den frid
du söker.

Hos Jesus brytes syndens välde, hos honom skrämma
dig ej det gångna lifvets bittra syndaminnen, ty allt är
förlåtet, och själfva nöden och fattigdomen kunna då
bli medel att föra dig närmare din frälsare och din Gud.

Tvifvel och bäfvande spörsmål rörande
evighetsfrågorna kunna komma, men du vet dock, att dess
lösning ligger innesluten i den eviga faderskärlekens djup,
och i denna visshet skall du finna botemedlet mot den
förut frätande oron i ditt arma hjärta.

I vår text talar vår Frälsare också om ett ok. Ett
ok är ett redskap, så beskaffadt, att med detsamma
tyngden af en börda fördelas lika på den bärandes
hela kropp. Hvilket är då det Kristi ok, hvarom här
talas? Jo, det är Kristi tvingande kärlek. Den, som
i kärlek gifvit sig åt honom, finner det ljufligt att lyda
honom, och han blir förvissad om, att den börda, Herren
pålägger, skall tjäna till vår inre fostran för en högre
värld. Det är hela vår varelse med kropp och själ,
som skall i tjänande kärlek bära oket genom att
fullgöra de plikter, som Gud pålägger. Visserligen kan
det vara svårt nog, men Herren lägger ej tyngre börda
på, än vi kunna i hans kraft bära den. Så skall den
vanmakt, den orkeslöshet, som bemäktigar sig det
tviflande och ångestfulla sinnet, lämna rum för mod
och kraft att kunna bära lifvets bördor på helt annat
sätt än förut. Den förut så nedtyngda och i sinnet
förbittrade människan skall därmed kunna meddela
kraft äfven åt andra trötta och vederkvickelse för andra
sönderslitna hjärtan.

"Kom till mig", säger Jesus! Ej blott i den stora
kristiden i ditt lif, då du särskildt erfar en väckelse, utan
dagligen, ty dagligen behöfver du hans hjälp.

Gud vare evigt tack för den inbjudning vi fått att
få komma till Herren Jesus med alla våra svårigheter,
med all vårt hjärtas oro, som han kan förbyta i en stilla
ro och i en evig trygghet. I den mån vi lära rätt
känna vår Mästare och se hans mildhet och ödmjukhet,
i samma mån måste vi blygas öfver vårt knotande,
hårda sinne, som så ogärna vill böja sig under Guds
faderliga och fostrande vård, ämnad att bereda oss
tillträde till de eviga fridsboningarne därofvan efter
slutad kamp och strid härnere i denna syndens och
ofullkomlighetens värld.

Huru hastigt fly ej våra dagar och år! Vårt lif här
på denna jord är som en vandring öfver höjder och
djup, alltid full af faror och frestelser. Må vi därföre
sträcka vår längtan dit, där synd eller frestelser därtill
ej finnas, ej heller någon svaghet och brist eller nöd
och död.

Mina älskade! Denna Jesu inbjudning har jag
kungjort för Eder under de gångna 30 åren i de minst
tvåtusen predikningar, som jag från denna predikstol
hållit.

Tvåtusen predikningar! O, huru mycket utsäde!
Men skörden? Hvar är den? Hurudan är den?

Hvad skola en gång de kära, som vi bäddat i
grafvarne härutanför, vittna därom? Huru många af dem
hafva, gripna af detta Jesu evangelium, gått från
jordens nöd till det saliga hemmet därofvan? Herre, du
känner det. I denna stund ser jag för min själs ögon
så många, många kära Högsjöbor, som nu ej längre
gå bland oss. Huru många ångerns suckar har jag
icke hört vid deras dödsbäddar, huru mycken
tacksamhet till Gud har jag icke förnummit från benådade
själar! Huru många änkors och faderlösas tårar har
jag icke sett, då deras stöd gått bort från dem!

Många gånger hafva nog mina steg upp till denna
predikstol varit tunga. Jag skall icke förneka det. 
Arbetet har understundom synts mig så fruktlöst. Är det
min egen skull kanske? Är jag själf orsaken därtill?
Huru tränga sig icke sådana frågor in på en gammal
prästmans hjärta, då han kanske för sista gången talar
till en församling, som han så varmt älskar.

Hvar äro mina konfirmander, som en gång gåfvo så
vackra löften vid denna altarrund? Jag ser i dag så
många af Eder församlade här. Käre, glömmen ej våra
gemensamma stunder vid Guds ord!

Kära församling! Många brister hafva vidlåtit mitt
arbete bland Eder. Hvad jag brustit i mitt ämbete,
— förlåt det! Ett vet jag dock, och det kan jag säga
inför Gud och Eder: jag har velat Edert bästa, och
med innerlig glädje kan jag säga Eder, att jag icke
till en enda af Eder har någon annan känsla än 
tillgifvenhetens och vänskapens.

Hafven då tack, käre vänner, för all Eder mot mig
visade kärlek och all den välvilja, som jag och min
familj ständigt rönt. Tack för allt det förtroende och
all den aktning jag fått erfara. Ett hjärtevarmt tack äfven
från min älskade hustru och våra barn för all Eder
vänlighet. I förstån huru mycket vi äro fästade vid
Högsjö. Tack för allt!

Måtte vi alla en gång få mötas i Guds himmel!

<i>Herren välsigne Eder alla!</i> Vare detta mitt sista
ord! Amen!

*

Sedan gudstjänsten afslutats med ps. 257: 10, 11,
framträdde en församlingsmedlem, Förrådsförv. F.
Nyström i Utansjö, och uttalade församlingens tacksamhet
och tillgifvenhet för mig i allt för välvilliga ord, som
jag här icke återgifver.

Och så var min sista gudstjänst slut. Aldrig kan jag
glömma den.

*

</chapter>
<chapter name="Slutord.">

<h2>Slutord.</h2>

På det åtskilliga sägner och kulturella egenheter
från en gången tid icke skulle gå förlorade, har jag
sedan många år tillbaka under min prästerliga
tjänstgöring i Högsjö gjort anteckningar därom med tanke
på att lämna såsom minne efter mig en <i>handskrifven
krönika</i> att för framtiden förvaras i kyrkans arkiv.

Men ett enda exemplar, förvaradt i sakristians
järnbeslagna kassakista, skulle ju ej så lätt blifva
tillgängligt för andra än en och annan intresserad, och
därföre blef en allmännare önskan uttalad, att dessa
anteckningar skulle tryckas och sålunda blifva tillgängliga
för alla. Så har "Boken om Högsjö" tillkommit.

Att nedskrifva dessa sägner och minnen m. m. har
varit mig ett oskattbart nöje, en förströelse under
denna på grund af världskriget så sorgfyllda tid,
hvarunder jag i minnen och tankar så ofta vistats i
Högsjö och i fantasien farit fram på dess vägar och tittat
in här och hvar i dess för mig så välkända hemmen, där
jag alltid mött så mycken glad tillgifvenhet.

Boken är nu färdig. Jag känner själf dess brister.
Den gör ingalunda anspråk på att utgöra en
sammanmanhängande eller uttömmande framställning af
socknens historia; en sådan kan helt enkelt icke framställas
fristående.

Här äro endast spridda drag ur folkets lif och
bygdens utveckling framställda. De skulle dock varit
rikhaltigare, om icke så mycket af församlingens arkiv
uppbränts vid ryssarnes härjningar år 1721.

En bättre penna än min skulle af det gifna 
materialet hafva framställt intressantare teckningar, men
ingen har såsom jag velat göra det med varmare önskan
att genom ett arbete, sådant som detta, vara mina kära
Högsjöbor till glädje. Må det därföre mottagas med
välvilja och för kommande tid vittna om vår 30-åriga
samlefnads vänliga saga, då så mycket nytt skapades fram,
och det kulturella och andliga lifvet tog så många nya
former — alltid under bästa samförstånd.

Hvad angår de källor, från hvilka jag hemtat dessa
bilder och sägner, så är det mig nu omöjligt att
angifva dem alla, då anteckningarne från början aldrig
varit ämnade att utgifvas i en tryckt bok, och då jag
å dessa anteckningar icke anmärkt desamma.

Naturligtvis hafva stämmoprotokollen och dylika
sockenhandlingar legat till grund för en mängd uppgifter.
I Kungl. Riksarkivet och Landtmäteristyrelsens arkiv i
Stockholm har jag funnit åtskilligt af synnerligt värde,
så ock i Järnkontorets annaler. I stor
tacksamhetsskuld står jag till den högt värderade vännen,
norrlandskännaren och författaren Olof Högberg, som jag
härmed bringar mitt hjärtliga tack. I Adj. Joh.
Nordlanders och D:r E. Modins utgifna arbeten hafva viktiga
uppgifter hämtats. Directeuren Abr. Hülphers'
"Samlingar till beskrifning öfver Norrland" (4 saml.
Ångermanland 1780) hafva lämnat stoff till åtskilligt.

I ett och annat odalmannahem i Högsjö har jag också
af de gamle hört flera sägner.

Huru gärna hade jag icke velat i detta arbete
anföra namnen på många flera både nu aflidna och ännu
lefvande sockenbor, ledamöter i nämnder och råd, som
visat ett större intresse för det gemensamma bästa,
men den nuvarande dyrtiden har tvingat mig att
begränsa bokens omfång.

Då man vid flera tillfällen bedt mig i tryck utgifva
hållna predikningar, har jag ansett det lämpligt att
här medtaga några såsom minnen från templet.

Ett arbete af så lokal natur som detta kan ju icke
påräkna någon vidsträcktare spridning utom
sockengränsen och skulle därföre icke kunnat utgifvas, om
icke flera för bokens utgifvande intresserade personer
därtill lämnat välvilliga penningbidrag. Jag bringar
också dem ett vördsamt tack därför. Att Högsjö
socken på allmän kommunalstämma före bokens utgifvande
beslutit inköpa 400 ex. af densamma, vittnar synnerligt
godt om dess stora intresse för bygdens historia och
dess offervillighet för ideella ändamål.

<b>Till sist. Må Guds välsignelse städse hvila öfver
Högsjö socken, till hvilken jag såsom en gärd af
innerlig tillgifvenhet härmed lämnar denna
minnesgåfva!</b>

Stockholm 1918.

<tab><tab><tab><tab><tab><tab><b><i>Arv. Salvén.</i></b>

*

</chapter>
<chapter name="Innehållsförteckning.">

<table o l>
<td 3 c><b>Innehållsförteckning.</b>
<td 2><td r>Sid.
<td 2><i>Högsjö.</i> Namn, läge, areal m. m. ................................... <td r>11
<td 2><i>Fornminnen</i> ........................................................ <td r>15
<td 2><i>Den grå forntiden</i> ................................................. <td r>17
<td 2><i>De kyrkliga förhållandena i äldsta tider</i> .......................... <td r>21
<td 2><i>Gammelkyrkan</i> ...................................................... <td r>23
<td 2><i>Prästerna under katolska tiden</i> .................................... <td r>27
<td 2><i>Huru jordbruket bedrefs under medeltiden</i> .......................... <td r>31
<td 2><i>Ur Hjälpskatteboken för år 1535</i> ................................... <td r>33
<td 2><i>Skatte-bokenn aff Ångermanne Land pro anno 1550</i> ......... <td r>34
<td 2><i>Skattelängd af Fiske i Högsjö 1569</i> ................................ <td r>35
<td 2><i>Trätoägan i Flattom</i> ............................................... <td r>37
<td 2><i>Om häxväsende och vidskepelse</i> ..................................... <td r>40
<td><i>Tidsmålningar:</i> <td>En biltog man .................................... <td r>47
<td><td>Per Daniels Pelle i Huse ........................ <td r>49
<td><i>I ofredstider:</i> <td>Om Måns Borg, som blef Consistorii dragon <td r>52
<td><td>När ryssarne plundrade och brände i Högsjö <td r>54
<td><td>Gammelkyrkan restaureras efter ryssbranden <td r>57
<td><td>Krigsoroligheter 1743 ............................. <td r>58
<td><td>När ryssarne drunknade i Ångermanälfven ... <td r>60
<td><td>Ryssbalen på residenset och Daniel Jonsson <td r>61
<td 2><i>Har riksförest. Carl Gustaf Wrangel ägt hemman på Åbord?</i> <td r>63
<td 2><i>Ett visitationsprotokoll för 200 år sedan</i> ......................... <td r>65
<td 2><i>Strödda drag ur folkets lif</i> ....................................... <td r>68
<td 2><i>Sjukvården m. m.</i> .................................................. <td r>72
<td 2><i>Nykterhetsrörelsen</i> ................................................ <td r>76
<td 2><i>Bröllopsseder förr och nu</i> ......................................... <td r>78
<td 2><i>Brudstenarne</i> ...................................................... <td r>82
<td 2><i>Några sjukbesök</i> ................................................... <td r>82
<td 2><i>Vid fäbovallarne</i> .................................................. <td r>86
<td 2><i>En sorglustig visitation</i> .......................................... <td r>89
<td 2><i>Huru björnar grasserat i Högsjö</i> ................................... <td r>92
<td 2><i>Kungsskjutsar af märkliga mäns resor genom Högsjö</i> ......... <td r>94
<td 2><i>Carl v. Linnés resa genom Högsjö</i> .................................. <td r>95
<td 2><i>Huru Pater Outhier skildrade en färd öfver Ångermanälfven</i> ... <td r>96
<td 2><i>Konung Carl XV</i> .................................................... <td r>97
<td 2><i>Konung Oscar II:s och Kronprins Gustafs färd genom Högsjö</i> <td r>97
<td 2><i>Vi skrifva 1885</i> .................................................. <td r>100
<td 2><i>Midsommardagarne på Wålön</i> ........................................ <td r>111
<td 2><i>Pastoratsdelningen</i> ............................................... <td r>113
<td 2><i>Kyrkorans restaurering. Den gamla ödekyrkan</i> ...................... <td r>119
<td 2><i>De gamla grafstenarne och Hemsö-adeln</i> ............................ <td r>125
<td 2><i>Stora kyrkans restaurering</i> ....................................... <td r>127
<td 2><i>Det religiösa lifvet</i> ............................................. <td r>132
<td 2><i>Skolväsendet</i> ..................................................... <td r>133
<td 2><i>Lärarepersonalen i Högsjö 1918</i> ................................... <td r>141
<td 2><i>Vården om de fattige i Högsjö och ålderdomshemmets invigning</i> <td r>143
<td 2><i>Donationer</i> ....................................................... <td r>166
<td 2><i>Präster i Högsjö.</i> "Series pastorum Högsjöensis" ............ <td r>168
<td 2><i>Nämnder och råd i Högsjö 1918</i> .................................... <td r>180
<td 2><i>Läkare i Högsjö</i> .................................................. <td r>182
<td 2><i>Personligheter</i> ................................................... <td r>183
<td 2><i>I Högsjö födde bemärkte män</i> ...................................... <td r>191
<td 2><i>Industri:</i>
<td><td>Utansjö Cellulosafabrik .................................... <td r>195
<td><td>Rö Sågverk .................................................... <td r>202
<td><td>Ramviks Sågverk ............................................ <td r>205
<td><td>Torsviks Ångsåg................................................ <td r>209
<td><td>Vestby Ångsåg ................................................ <td r>209
<td><td>Gustafsviks Örlogsdepôt ................................... <td r>209
<td 2><i>Jordbruk</i> ......................................................... <td r>211
<td 2><i>Kronologisk öfversikt af minnesvärda händelser</i> ............... <td r>213
<td 2><i>Minnesstunder i templet:</i>
<td><td>En sommarpredikan ...................................... <td r>225
<td><td>Nyårsottan 1912 ............................................. <td r>234
<td><td>Vid krigsböndagen 1914 ................................... <td r>237
<td><td>Afskedspredikan i Högsjö den 29 Aug. 1915 ....... <td r>239
<td 2><i>Slutord</i> .......................................................... <td r>246
</table>



*

</chapter>




<table b l>
<td><table o l>
<td>CARL EDQUIST:
<td><i>Ropande röster i ödemarken.</i>
<td>Bilder ur det kyrkliga livet i Finnmarken. 
<td><tab><tab><tab><tab>Pris kr. 2: 50.
<td><tab>
<td>THURE BERGSTRÖM:
<td><i>Från livets färdevägar.</i>
<td>Minnen och berättelser.
<td><tab><tab><tab><tab>Pris kr. 1: 60.
<td><tab>
<td>MÄRTA EDQUIST:
<td><i>Norrskensflammor.</i>
<td><tab><tab><tab><tab>Pris kr. 3: —
<td><tab>
<td>MÄRTA EDQUIST:
<td><i>Sveriges kyrka.</i>
<td>Livsbilder från tusen år.
<td><tab><tab><tab><tab>Pris kr. 2: 75.
<td><tab>
<td>MÄRTA EDQUIST:
<td><i>Bilder ur fädernas kyrka.</i>
<td><tab><tab><tab><tab>Pris kr. 2: 50.
<td><i>Boken om församlingshem.</i>
<td><tab><tab><tab><tab>Pris kr. 2: —.
</table>
</table>

<table o c>
<td><img></img>
<td><sc><b>PRIS Kr. 5: 50.</b></sc>
<td><tab>
<td><tab>
<td>A.-B. OTTO AHLSTRÖMS BOKTRYCKERI 1918.
</table>
