<table o>
<td c><h2>FREGATTEN EUGENIES</h2>
<td c><h1>RESA OMKRING JORDEN</h1>
<td c><h2>ÅREN 1851—1853,</h2>
<td c>UNDER BEFÄL
<td c>AF
<td c><b>C. A. VIRGIN.</b>
<td c>*
<td c>UTGIFVEN
<td c>AF
<td c><b>C. SKOGMAN.</b>
<td c>*
<td c>SEDNARE DELEN.
<td c>*
<td c>MED LITOGRAFIER, TRÄSNITT OCH KARTOR.
<td c>*
<td c><b>STOCKHOLM,</b><br>ADOLF BONNIER.
</table>


<chapter name="SEDNARE DELENS INNEHÅLL.">

<h1>SEDNARE DELENS INNEHÅLL.</h1>


<h2>XI.

Uppehåll på Tahiti; segling derifrån till Sydney.</h2>

<tab><tab><tab><tab>1852. Sept. 13 — Okt. 21 ...... Sid. 1.

Hamnen — Vägar — Fruktbarhet, vextrikets alster — Klimat — Befolkning,
klädedrägter, hus, matlagning, lekar — Folkmängdens aftagande, sjukdomar — 
Areoy-sällskaperna — Historiska uppgifter — Drottning Pomare — Trassel med
katholska missionärer, Pritchard, fransyska protektoratet — Audiens hos
drottningen — Besök af individer från Marquesas-Oarna — Afsegling — Eimeo eller
Morea — Talu-viken, South Sea Academy, Papituai — Elefantiasis — Raiatea — 
Cooks Archipelag — lnui eller Savage-Island, besök af infödingar, m. m. — 
Grund N.O. om Hapaii-gruppen — Ankomst till Foa, Herr Brodin, Promenad på
ön, befolkning, m. m. — Oljeslageri — Missionärer — Besök ombord, 
dubbelkanoter, guvernören på Lefuka, gemenskapen mellan Tonga- och Fidji-öarna — 
Afsegling, oväder — Kaa och Tofua — ostadiga vindar — Ono-öarna, besök af
infödingar — Oväder — ankomst till Sydney.

<h2>XII.

Uppehåll i Sydney; segling derifrån till Hongkong med anlöpande af
Pouynypet och Guam.</h2>

<tab><tab><tab><tab>1852. Okt. 21 — Dec. 7 ...... Sid. 38.

Kustens utseende — Port Jackson —Paramatta-floden, omgifningar — Klimat
—  Museum och botaniska trädgården — Koloniens stigande välstånd — Infödingar
—  Gästfrihet — Vägar från Sydney till China — Afsegling, farlig belägenhet — 
Seringapatam- och Middleton-grunden — Stewart-öarna, besök af infödingar — 
Stiltje och hetta, Schank's Ö, eqvatorn, ström åt O. — Single Island — 
Duperrey-öarne, infödingar, äfventyrare — Pouynypet eller Ascension, lotsar, hamnen,
klimat och natur, infödingar, sjukdomar, på ön boende hvita, m. m. — S. Augustin, 
Bordelaise och Dunkins-refvet — Guam, Umata, omgifningar, innevånare,
jagt, produkter — Afsegling — Inträde i Chinesiska Sjön, Bachi-öarne — Storm
— Ankomst till Hongkong.


<h2>XIII.

Honkong och Canton.</h2>

<tab><tab><tab><tab>1852. Dec. 7 — 29 ....... Sid. 69.

Hamnen — Marknad ombord — Afsegling — Bocca Tigris — (Chou-Kiang)
— Besök på  en junk — Ankomst till Whampoa — Whampoa och Bambustaden
— Boston Jacks magazin — Osäkerhet till  egendom — Dockor och reparationer
— Lifsmedel — Kringliggande landet, jagt, bufflar — Rörelsen på floden — 
Spektakel — Färd till Canton — Båtstaden, faktorierna, bodar m. m. — Pagoden
Hai-Kwang — Afsegling till Hongkong — Klimat — Befolkning — Handel och
rörelse; opium — Kriget mellan England och China, dess följder.

<h2>XIV.

Segling till Manila och uppehåll derstädes.</h2>

<tab><tab><tab><tab>1852. Dec. 29 — 1853 Jan. 14 ..... Sid. 120.

Afsegling — Manila-viken — Pasig-floden — Binondo, byggnadssätt, gamla
staden, kyrkor, promenader, omgifningar, byar — Befolkning, klädedrägter — 
Tuppfäktningar — Klimat, fruktbarhet, naturalster, handel — Styrelse, krigsmagt,
folkets ställning — Fest hos chinesiska gobernadorcillon.

<h2>XV.

Sinkapoor och Batavia.</h2>

<tab><tab><tab><tab>1853. Jan. 14 — Febr. 12 ...... Sid. 137.

Afsegling, pågrundstötning — Mariveles — Pulo-Aor — Pedra Branca — 
Sinkapoor — Sundet och ön — Farkoster på redden — Dubasher — Staden,
försvarsverk, Malaj-staden, orang-laut — Befolkning: Chineser, Hinduer, Malajer,
m. m. — Sultanen af Lingin — Stadens omgifningar, tigrar — Klimat och alster
— Handel — Missionärer — Afsegling, Rhio-sundet — Lingin och Pulo Taya — 
Banka-sundet  — Ankomst  till Batavia  — Floden och dess stränder — Staden,
hoteller, promenader, etikett — Utflygt till Buytenzoorg — Folkmängd — 
Holländska väldet i Ostindien.

<h2>XVI.

Kokos-Öarne; Mauritius och Kap.</h2>

<tab><tab><tab><tab>1853. Febr. 13 — Apr. 19 ...... Sid. 169.

Afsegling, bogsering — Sunda-sundet — Regnväder — Kokos-öarne — Port
Albion — Kokos-palmer, lagunen, nybygget, befolkningen, vår lots — Afsegling
—  Stark strömsättning — Mauritius, Ankomst till Port Louis — Staden,
Marsfältet — Omgifningar, Pamplemousses, Paul och Virginie, Grande Rivière, utflygt
till La Pouce — Befolkningen, slaf-emancipationen, krydd- och socker-odling — 
Orkaner — Historiska uppgifter — Afsegling — Isle Bourbon — Ostadigt väder
— Storm och strömsättning — Ankomst till Tafelviken — Tafelberget — Staden — 
Oxvagnar — Omgifningar — Konsul Letterstedt — Högtidligheter — Observatoriet.


<h2>XVII.

Hemresa från Goda-Hopps-Udden och Afrustning.</h2>

<tab><tab><tab><tab>1853. April 20 — Juli 30 ..... Sid. 193.

Afsegling, Robben — S:t Helena — Jamestown, Napoleons graf, Longwood — 
Öns nuvarande ställning — Afsegling —. Lysande djur, eqvatorial-strömmen — 
Sargasso-hafvet — Azorerna — Ankomst, till Plymouth — Landtbruks-möte — 
Varfvet, vågbrytaren — Ankomst till Cherbourg — Arsenalen, arbeten, fartyg,
vågbrytaren — Staden, kyrkan, tafvelgalleriet — Afsegling — Motvind i
Skagerrack — Ankomst till Götheborg — Lustbarheter — Segling till Stockholm — 
Ankomst dit — Lustbarheter, H. M. Konungens besök ombord — Segling till
Carlskrona och afrustning.

<h2>Bilagor ........ Sid. 209.</h2>

1.   Statistiska uppgifter om Plata-staterna.
2.   Perlfisket vid Perl-öarne.
3.   Konung Kamehamehas tal.
4.   Statistiska uppgifter om Havaiiska Öarna.
5.   Hvalfisket i Stilla Hafvet.
6.   Statistiska uppgifter om S. Fransisco.
7.        »          »     om N. S. Wales.
8.   Chinas thé-export.
9.   Statistiska uppgifter om Mauritius.
10.  Tillägg.

*
</chapter>


<chapter name="XI">

<h1>XI.

Uppehåll på Tahiti<footnote>Den äldre benämningen Otaheiti är numera bortlagd såsom erkändt oriktig.</footnote>; Segling derifrån till Sydney.</h1>

1852. Sept. 13 — Oct. 21.

Det dröjde ej länge förr än flera kanoter voro långs sidan, och
de i dem befintlige öboer skyndade efter erhållet tillstånd
ombord på fregatten, för att anhålla om hedern att få tvätta
befälets smutsiga linnepersedlar, en industri, som ej sällan varit föremål
för höfdingarnes af lägre rang spekulationer. Derjemte medförde våra
nya bekanta apelsiner, snäckor, koraller och dylika för sjöfarande
begärliga småsaker. Större delen af dem bestod af långa, välvexta
karlar, af vida vackrare skapnad och anletsdrag och ljusare färg än
Hawaiiske Öarnes innevånare. Deras ansigten buro uttrycket af
glädtighet och godmodighet, och alla tycktes vara begåfvade med en
flytande talegåfva. Flera talade ganska obehindradt engelska, ehuru
uttalet af många ord var sådant att någon vana fordrades för att
förstå hvad dermed menades.

Papeiti presenterar sig från hamnen högst pittoreskt. Husen
framskymta mellan palmer, apelsin- och brödfruktträd samt massor af
blommande buskar. Åt vester synes Fort Uranie, ett starkt batteri,
som fullkomligt bestryker inloppet till hamnen, och gör det betänkligt 
nog för en ej desto starkare fiende att försöka intränga. Korallrefvet, 
som bildar hamnen, faller nästan torrt vid lågt vatten, och
krönes af en sträcka skummande bränningar. Straxt derinnanför
uppsticker den lilla holmen Motu-Utu lik en stor blomsterqvast ur
vattnet. På afstånd visar Eimeo eller Morea sina djerfva, taggiga
konturer. Refvet sträcker sig långs stranden ända till Matavai,
lemnande mellan sig och den sednare en ränna, genom hvilken fartyg af 
måttligt djupgående kunna färdas. Hamnarne Papaoa och Toanoa (eller
Taone) ligga vid denna ränna. Utom de redan nämnda har Tahiti
nio goda hamnar, samt lika många endast för smärre fartyg
tillgängliga. Alla dessa äro hildade af det korallref, som omgifver större
delen af ön, och i hvilket de från bergen nedrinnande åarnes vatten
hafva orsakat öppningar. På några ställen hänger refvet ihop med
stranden, men i allmänhet är en ränna emellan dem. Tidvattnets
stigning är ej mera än en fot, och högt vatten inträffar alltid vid
middag och midnatt,  oberoende af månens kulminationstid.

Staden ligger utsträckt långs stranden: några gator gå väl
vinkelrätt deremot, men äro af obetydlig längd. De fleste af Européer
bebodde hus ligga vid strandgatan, men guvernörens palats,
kasernerne och andra af Fransmännen uppförde publika byggnader ligga
ett stycke upp i staden. Det förstnämnda är rymligt och beqvämt,
samt omgifves af en vidsträckt gård. Nära derinvid var en theater
under byggnad. Bland öfriga anläggningar må nämnas en af ångmachin 
drifven verkstad för lavetters förfärdigande och öfriga mindre
artilleri-arbeten. Godt vatten ledes genom rör ända ut i hamnen,
så att flera båtar kunna, utan att hindra hvarandra, användas vid
fyllningen. Under dessa rörs vattenstrålar ser man infödingarna
oupphörligt taga dusch. Hela staden omgifves af en befästad linie,
men verken äro redan på de få år, som förflutit sedan deras uppförande, 
genom den starka vextlighetens verkan nästan alldeles förstörde
och underhållas ej mera.

Goda vägar löpa från Papeiti åt flera håll, ehuru blott de två,
som gå parallelt med stranden, kunnat fortsättas något längre stycke.
De hafva tillkommit på så sätt att upprödjande af en längre eller
kortare sträcka deraf på missionärernes föranstaltande blifvit ålagdt
som straff för hvarjehanda mindre förbrytelser. Den besökande kan i
all beqvämlighet företaga temligen vidsträckta promenader, åt hvilka
traktens utomordentliga skönhet lånar ett behag, som ej på många
ställen öfverträffas. De uppåt bergen ledande stigarne äro deremot
på många ställen högst halsbrytande, men de herrliga utsigter man
deribland finner skola, enligt intyg af alla som besökt öns inre delar,
vara en riklig ersättning för den möda och våda man haft att utstå
under vandringen<footnote>Författaren qvarhölls af göromål i Papeiti och kunde ej företaga några
utflygter till det inre af ön.</footnote>.

Tahiti består likasom af två serskilda nästan cirkelformiga öar,
hvilka sammanhänga genom ett smalt och lågt näs. Den vestra af
dessa är störst och mest besökt af sjöfarande. Hela ytan af båda 
är omkring tio svenska qvadratmil. I hvarderas medelpunkt är en
kärna af höga berg, från hvilka branta åsar med skarpa kammar
såsom radier sträcka sig mot stranden. I de trånga dalarna mellan
dessa åsar nedstörta små åar och bäckar, hvilka underhållas af de
moln, som oftast ses skockade kring de ända till 7000 fot höga
bergens toppar. Dessa bäckar bilda en mängd vattenfall, af hvilka
några hafva flera hundrade fots höjd. Åsarne räcka ej ända ut i
hafvet, utan lemna mellan sig och detta en remsa uppslammadt land,
hvars bredd på några ställen uppgår till en half svensk mil, men på
andra ej till fjerdedelen så mycket. Denna remsa är ytterst fruktbar
och utgör det egentligen bebodda landet. Sträckor deraf bilda djupa
kärr. Ytterst långs stranden löper nemligen en något upphöjd kant,
som hindrar vattnets aflopp der det ej har nog kraft att bryta sig väg:
infödingarne besvära sig ej gerna med något arbete för vattnets afledande.

Men ej allenast kustlandet kan skryta med fruktbarhet. Äfven
de branta bergsluttningarna äro öfverdragna med en yppig vegetation
af en mängd olika vexter, hvaraf flera äro högst gagneliga, antingen
såsom födoämnen, trävirke eller på annat sätt. Så vexa till exempel
i bergen omkring tjugu skiljda slag plataner, medan i dalarne och på
låglandet trettio olika slag bananas odlas. Brödfruktträdet har ej
mindre än femtio med egna namn betecknade varieteter, hvars frukt
mognar vid olika årstider: stammen lemnar dessutom godt virke till
kanoter, och en kåda, som i stället för beck brukas till att
igensmeta nåten på dem. Af taroroten (Arun) finnas trettiotre ökända
sorter, och dessutom har man batater, yams, arrow-rot, kokosnötter,
meloner, ananas, apelsiner m. m. Af de sednare skeppas hela
skeppsladdningar till Californien. Guava-busken har som ett förstörande
ogräs öfverlupit hela ön; svinen äta frukten och sprida dess kärnor
åt alla håll. Sockerröret frodas förträffligt, och kaffe af utsökt
beskaffenhet vexer på höjderna. Guavan skall dock förqväft en stor
del af planteringarna<footnote>Större delen af dessa uppgifter är hemtad ur Ellis' Polynesian Researches.</footnote>.

Djurriket är ej så rikt som vextriket. Boskap har blifvit införd,
men tillgången på bete är knapp. Svin finnas i mängd, och träffas
förvildade i skogssnåren. Några rofdjur förekomma ej, icke heller
ormar. Af foglar träffas endast få arter. Deremot är hafvet rikt på
fisk af många slag, och några anträffas i bäckarna. Sköldpaddor
besöka understundom ön, och många arter snäckor, koraller och
hafsdjur kunna samlas på de omgifvande refven.

Klimatet är varmt, men ganska sundt; vi skola längre fram
nämna om de bland infödingarne mest gängse sjukdomar. Under 
vårt korta uppehåll steg temperaturen hvarje dag till omkring 30°,
och sjönk om natten till 22°—24°. Vattnet i hamnen höll sig
omkring 26°. Regntiden börjar när solen hunnit öns zenith, eller i
slutet af November, och fortfar till Mars månads utgång. Vestliga
vindar äro under denna årstid vanliga och blåsa ofta hårdt. Det är
anmärkningsvärdt att Hawaiiske och Sällskaps-öarne, ehuru belägne
på olika sidor om eqvatorn, på nära samma longitud och ute i öppna
hafvet, hafva sin regntid och vestliga vindar på samma månader af
året. Olikheten i deras afstånd från eqvatorn (19°—22° för de förra
17°—18° för de sednare) tyckes ej vara nog stor för att åstadkomma
en sådan motsägelse. Möjligen finnes redan någon tillfyllestgörande
förklaring deröfver, ehuru den ej kommit till vår kunskap. Att
passad-vindens gränsor äro ganska olika i de båda hemisfererna, är dock
bekant. Söder om tjugonde parallelen skall i Södra Stilla Hafvet
föga passadvind vara att påräkna, om man undantager en mindre
sträcka närmast Syd-Amerikas kust. Stormigt och tjockt väder säges
der ganska ofta inträffa, äfven inom tropiken.

Vi hafva redan nämnt att manfolket på Tahiti hvad utseendet
beträffar fördelaktigt utmärker sig framför slägtingarna på Hawaiierna,
ehuru ansigtsbildningen i hufvudsaken är densamma. Tahitierna äro
ostridigt en utmärkt vacker menniskoras, och deras ställning har ej
det nedhukade, deras gång ej det släpande, som man så ofta ser på
Oahu. Blicken är öppnare och gladare. Den numera allmänt antagna
drägten består af en skjorta och ett om lifvet veckladt tygstycke, kalladt
”pareu”, som räcker till smalbenet eller fotknölen, och efter tycke och
smak sättes utanpå eller innanför det förstnämnda plagget. En halmhatt
fulländar kostymen, men saknas oftast, och ej sällan är förhållandet
detsamma med något af de egentliga klädesplaggen. Pareun är oftast blå,
någon gång röd. Skjortärmarna äro vanligen uppkaflade, så att man
ser armarnes vackra muskler, som dock väl ej äro så starka, som en
individs af hvita rasen, hvilka för ögat skulle visa sig lika starkt
utvecklade. Polynesierns muskler kännas ej på långt när så fasta och
knutna som den hvites. Tatuering verkställes numera ej, åtminstone
ej i den skala som förr var vanlig. Håret, som förut brukades
upplagdt på många konstiga vis, brukas nu mest kortklippt, eller
rundklippt, såsom bland allmogen i en del af Sveriges provinser.

Qvinnorna öfverträffa äfven i utseende och behag högst betydligt
de hawaiiska, fastän typen är densamma. Den något för fyrkantiga
och grofva byggnaden på skuldrorna, hvilken vi anmärkt hos de
sednare, träffas äfven här. Deremot har Tahitiskan vackra extremiteter,
med untantag kanske af fötterna; armar och händer äro gemenligen
väl formade, Bland halfvuxna flickor ser man verkliga små skönheter, 
TAHITISK QVINNA.

men dragen blifva för grofva, när de blifvit utbildade. Ögonen äro
ofta väl tecknade och lifliga, men hvitögat är något för gult för att
vara rätt vackert. Drägten är lik Kanakskornas, men ljusare och
lättare färger äro här mest i smaken. En och annan ser man klädd
i oskurna tygstycken. Håret bäres mest jemnklippt till måttlig längd,
benadt midt öfver hufvudet och fritt hängande; hjessans och nackens
egna form framträder helt tydligt. I öronen bäras hängen eller ett
par hvita blommor, helst välluktande, såsom jasminer eller dylika,
och en krans af blommor eller fjädrar brukas vid högtidliga tillfällen
på hufvudet. I förfärdigandet af sådane visa det nya Cytheres döttrar 
en verklig artistisk förmåga. Bruket af blommor fördömdes en
tid af de mest ifrande bland missionärerna, som till och med försökte
hindra planterandet af dylika, men naturen lät ej hindra sig från
att låta dem vexa, och några af ifrarnes förståndigare yrkesbröder
hafva riktat öns förut befintliga blomsterträdgård med nya lysande
arter. Båda könen iakttaga mycken snygghet både för sina personer
och kläder samt vid tillagandet af sin föda. Det oaptitliga poiätandet 
slipper man här se, utan känner man snarare sin matlust väckas
vid åskådandet af en tahitisk måltid. Det enda som hos våra öboer
förefaller obehagligt, är det något öfverflödiga begagnandet af
kokosolja i håret.

Husen äro elliptiska eller fyrkantiga till formen: de bestå af i
jorden trädda spröten, mellan hvilka små mellanrum lemnas, och äro
nätt täckta med blad. Det inre hälles snyggt, och man känner ej
den i kanakernes gräshyddor vanlig i unkna lukt. Golfvet täckes med
mattor, och i flera af de hyddor vi besökt funnos ganska goda
sängar med myggnät af tunnt bomullstyg. Husgeråden äro för öfrigt
naturligtvis högst enkla. Matlagningen verkställes på följande sätt:
En liten grop gräfves i jorden; i denna läggas pinnar, som antändas,
hvarpå ett antal stenar af ett äpples storlek läggas i elden att
upphettas. Sedan elden brunnit ut, upptagas stenarne, askan utskrapas
och gropens sidor klädas med bananasblad. Nu inläggas hela eller
styckade brödfrukter, tarorot, plataner eller omogna bananas, samt
fisk eller köttbitar, på förhand inlindade i bananasblad. Mellan hvarje
hvarf af matvaror lägges ett af de heta stenarna, och när gropen är
full, öfvertäckes alltsammans tjockt med affallna brödfruktsblad. Efter en
half eller hel timmas förlopp, allt efter anrättningens beskaffenhet, öppnas
gropen och man har alltsammans på ett verkligen läckert sätt
tillagadt. Till sås brukas hafsvatten i ett kokosnötskal. Tvagning
verkställes både före och efter måltiden. Innan kristendomens införande
fingo ej de båda könen äta tillsammans, och maten måste serskildt
tillredas för hvardera. Köttmat och flera slags frukter voro det täcka 
könet vid lifsstraff förbjudne. Endast vid vissa högtidligheter egde
undantag från dessa stadganden rum.

Man kan naturligtvis ej förvänta någon utmärkt arbetsamhet hos
ett folk, åt hvilket naturen nästan till skänks erbjuder allt hvad det
för sitt uppehälle behöfver. Vid inträdet i en koja finner man oftast
hela familjens medlemmar makligt utsträckta i sängen eller på golfvets
mattor; kanske är en oeh annan bland damerna sysselsatt med att
kamma sitt hår eller göra små papperscigarrer, en färdighet den de
vid späda år lära. Man ser små flickor på fyra eller fem år helt
behändigt tillverka dylika och röka dem med en ledighet, som täflar
med den mest inrökta europeiska lejoninnas. Ett par andaktsböcker
träffas i de flesta hyddor och tyckas vara flitigt nog begagnade, och
man hör ofta psalmer sjungas, visserligen på ett högst enkelt, men
ganska välljudande sätt. Qvinnorna hafva rena och klingande röster,
och hålla god takt. Huruvida de fästa någon djupare mening vid
sången, vilja vi låta vara osagdt: det förefaller som vore den snarare
ett angenämt tidsfördrif, och den afbrytes ofta af ganska muntra
samtal, för att om en liten stund åter börjas. Man blir alltid vänligt
emottagen i hyddorna, bjuden att sitta eller rättare ligga ned, och
pojkarne skickas, om de äro tillstädes, upp i kokosträden efter nötter,
hvars saft eller mjölk är ganska läskande och af många högt
värderas. Samtalet fortsattes under skratt och munterhet, men
olyckligtvis kan fremlingen ej deltaga deri, emedan endast få af damerna
kunna några ord engelska, utan får man hjelpa sig så godt man kan
med tecken. Till hvad grad egennyttiga beräkningar ingå i det visade
vänliga emottagandet, kunna vi ej säga, men det förefaller som skulle
en fremlings besök vara en liten angenäm förströelse för sällskapet.
Föga svårighet torde dock i allmänhet möta för bildandet af en
närmare bekantskap med de unga flickorna, och slägtingarne lägga ej
hinder i vägen för sådant. Det är ej ovanligt att, i likhet med hvad
på Hawaiiska Öarna brukas, föräldrar och bröder åt fremlingen
utbjuda sina döttrar eller systrar. En obegränsad lösaktighet var äfven
här innan kristendomens införande rådande, och ehuruväl sederna
nu skola vara betydligt bättre än förr, så bör man dock ej hafva
för stora anspråk i den vägen, i synnerhet som närvaron af en fransk
garnison ej är egnad att inplanta stränga kyskhetsbegrepp.

De skaror af barn man ser leka i palmlundarne erbjuda en
intagande anblick. Några springa i kapp, andra roa sig med
spjutkastning, hvarvid de endast täfla om att kasta längst. Spjuten äro helt
enkelt spön af två till tre alnars längd. Barnen äro gemenligen
nakne, med undantag stundom af ett litet skynke om medjan, hvars
lifliga färg angenämt afsticker mot det rödbruna skinnet. Håret är
FLICKA PÅ TAHITI.


ofta rakadt på samma sätt som munkar bruka, eller så att blott en
krans af hår qvarsitter kring den kala hjessan. De något äldre
flickorna pläga roa sig med ett slags spel, som består uti att kasta
runda stenar eller små kokosnötter upp i luften, och i en viss
ordning uppfånga dem i handen.

Cook ansåg Tahitis befolkning uppgå till 240,000 menniskor; men
då man tager i betraktande öns areal och den omständigheten att en
stor del deraf ej är beboelig, finnes tydligen att denna beräkning är
alldeles orimlig. Hans följeslagare Forster uppskattar antalet till
120,000. Wilson, befälhafvare på skeppet Duff, hvilket 1797
ditförde de första missionärer, beräknar med mera sannolikhet
folkmängden till 16,000, och den antages nu till omkring 10,000. Detta
befolkningens aftagande skall, enligt öboernas egen utsago, hafva
börjat redan innan de hvitas första besök. Hufvudorsakerna dertill skola
varit de oupphörliga krigen mellan de olika små staterna, hvilka
voro lika många som de dalar, i hvilka ön af naturen är delad, samt
det allt mera och mera tilltagande barnamördandet, som nått den
höjd att öfver hälften af afkomman genast vid födelsen blifvit aflifvad.
Genom beröringen med de hvita hafva sedermera åtskilliga sjukdomar
tillkommit; vi hafva redan i ett föregående kapitel nämnt den, som
på många af Söderhafvets öar gjort mesta förstörelsen. Wallis, öns
första upptäckare, bedyrar att ingen af hans besättning var af smitta
angripen: men då Bougainville följande året (Apr. 1763), utan att
afveta Wallis' besök, anlände till ön, fann han sådan redan vida
spridd. Cook uppgifver i sin andra resa att hedningarne allmänt
tillskrefvo Borgainvilles besättning smittans införande. Den har dock
här ej visat sig på långt när så förstörande, som på Hawaiiska Öarna,
och man anser att folkminskningen på sednare tiotalen af år afstadnat. 
De på ön mest förekommande inhemska sjukdomar äro elephantiasis, 
vattensot och hudsjukdomar.

Det bör ej förundra att många af dem, som först besökte
Sällskapsöarna, ansågo deras innevånare såsom lefvande i det renaste och
oskyldigaste naturtillstånd. Öarnes sköna natur leder lätt på dylika
tankar, och den vid medlet af adertonde århundradet herrskande
filosofiska åsigt af samhället hade redan på förhand stämt sinnena derför.
Sålunda har, bland andra, Forster lofsjungit Tahitiernas husliga dygder
och storartadt ädla egenskaper. En något noggrannare undersökning
har visat det falska i hela denna romantiska skildring, och redan La
Perouse uttryckte sin förargelse öfver dessa och dylika dikter<footnote>Sålunda säger han, efter att hafva lemnat en föga lockande skildring af en
vild folkstam; »Les philosophes se récrieraient en vain contre ce tableau.
Ils font leur livres au coin de leur feu, et je voyage depuis trente ans; 
je suis témoin des injustices et de la fourberie de ces peuples qu'on nous
peint si bons, parce qu'ils sont très-près de la nature». På ett annat ställe,
efter sedan hans följeslagare de Langle och Lamanon tillika med tio man af
fartygens besättningar blifvit utan någon veterlig anledning mördade på
Manua, en af Samoa- eller Skeppare-Öarne, skrifver han: »Mon opinion sur
les peuples incivilisés étoit fixée depuis longtemps; mon voyage n'a pu que
m'y offermir; j'ai trop, à mes périls, appris à les connaître. Je suis cependant 
mille fois plus en colère contre les philosophes qui exaltent tant les
sauvages, que contre les sauvages eux-mêmes. Ce malheureux Lamanon,
qu'ils ont massacré, me disait la veille de sa mort, que ces hommes valaient
mieux que nous.»</footnote>. Det 
af Forster så prisade grannlaga äktenskapliga förhållandet har visat
sig bestå i en ytterlig löslighet i familjebandet, ömheten för afkomman
har ej utestängt barnamord i en gräslig skala, fridsamheten har
uppenbarat sig genom oupphörliga krig mellan de olika dalarnes
befolkningar, och medlidsamheten har låtit förena sig med menniskors offrande,
ja till och med anrättande till föda, ehuru visserligen detta varit på
Sällskaps-öarna sällsynt. Redan observationer af loftalarnes samtida
bära vittne om dessa våra påståenden. Vi behöfva endast hänvisa på
åtskilliga af Cook beskrifna uppträden, och hans yttranden om de
ohyggliga Areoy-sällskaperna, en egenhet för Sällskaps-öarna. Deras
organisation och ändamål hafva af Ellis<footnote>I Polynesian Researches, London 1831.
</footnote> blifvit noggrant utredda,
och äfven om man vill förebrå honom att måla i svart för att få
kristendomen att framträda i så mycket bjertare ljus, så visar dock
öfverensstämmelsen med Cook, att hans faktiska uppgifter äro riktiga.
De nämnde sällskaperne voro ett slags gillen af kringstrykande
gycklare, hvilka tjenade till höfdingarnes förlustelse, och af gemene man
ansågos heliga. Medlemmarne voro af båda könen, och en af
sällskapets hufvudsakliga lagar var aflifvandet af alla dess ledamöters
afkomlingar genast efter födseln. Den af Rousseaus skola så prisade
naturliga jemlikheten fanns på Tahiti lika litet som på Hawaiiska
Öarna, men sederna voro betydligt mildare och mera hyfsade, och
jordbesittning öppen för alla.

Tahiti blef först af alla Stilla Hafvets öar ett föremål för
missionärers verksamhet. Redan 1796 afgick från England skeppet Duff,
kapiten Wilson, med ett större antal sådane ombord. I början af
1797 landsattes en del af dem på Tahiti, hvarest de blefvo vänligt
emottagne; skeppet seglade vidare till Tongatabu, der tio missionärer
stadnade, och vidare till Marquesas-öarne, hvarest ett par andra
slogo sig ned. Endast de på Tahiti kommo till någon varaktig
verksamhet. Otu, eller Pomare I, som vid Cooks besök var öns
mägtigaste furste, lefde ännu, men hans son Otu eller Pomare II, då en
ung man af ett par och tjugo års ålder, hade efterträdt honom i
styrelsen. Allmänna bruket var nemligen att den regerande upphörde
att vara sådan i och med detsamma en son blifvit honom född; han
nedsteg till undersåte, men fortfor att sköta styrelsen tills sonen
hunnit den ålder att han kunde öfvertaga bestyret dermed. Pomare I
dog 1803 vid omkring sextio års ålder, utan att velat emottaga några
lärdomar af missionärerna, dem han dock alltid bemötte med vänlighet.

Härledningen af namnet Pomare är uppgifven i det förut citerade
arbetet af Ellis. Otu hade under en vandring i det inre af ön tillbragt
en natt uppe i bergen och dervid ådragit sig en förkylning, som följande
morgonen tillkännagaf sig genom en stark hosta, hvarföre hans
följeslagare gåfvo honom namnet Pomare, af po, natt, och mare, hosta. Otu
tyckte namnet vara välljudande och antog det, och sedan den tiden
har det varit Tahitis kungliga namn, likasom Kamehameha de Hawaiiske 
Öarnes.

Pomare II visade sig redan från början missionen mycket
tillgifven, men först omkring 1812 yppade han någon allvarsam böjelse
att öfvergifva afgudarnes dyrkan, oaktadt hans tro på deras kraft länge
varit vacklande. Blodiga strider kämpades vid denna tid mellan de
olika partierna på Tahiti och Eimeo, men Pomare behöll slutligen
öfverhanden. Omkring 1815—16 började kristendomen blifva allmänt
antagen, och afgudabilderna uppbrändes. Pomare dog 1821 af
vattensot vid fyratio sju års ålder, och efterträddes af sin fyra år gamla
son. hvilken 1827 följde sin fader i grafven. Genom hans död kom
hans syster Aimatta (ögonäterskan) på thronen, hvarest hon under
namn af Pomare IV förvärfvat sig europeisk ryktbarhet, och ännu
qvar sitter, ehuru äfven den skugga af magt, hon förut hade, numera
alldeles bleknat. Hon är sedan 1822 gift med Faiti, furste af Tahaa,
en af den andra Sällskaps-gruppens öar. Vi måste litet uppskjuta
beskrifningen på kungaparets personlighet för att kasta en blick på
de händelser, genom hvilka Tahitis nuvarande tillstånd förorsakats.

Det kan ej förnekas, att de på Tahiti bosatte missionärer drifvit
de yttre religions-brukens iakttagande till pedanteri, ehuru visserligen
ej alla till lika hög grad deraf. Förbudet mot blommors begagnande såsom
prydnader hafva vi redan nämnt. Genom sitt inflytande på drottningen,
som dock i början prutade mycket emot, lyckades de alltid göra sin
vilja gällande. Detta blef isynnerhet förhållandet sedan den
beryktade Pritchard blifvit missionens ledare<footnote>Han blef sedan engelsk konsul på Tahiti, men är sedan franska ockupationen
bosatt på Samoa-öarne.</footnote>. Denne man har af några
blifvit högt prisad, af andra åter, isynnerhet alla Fransoser, utmålad 
som en genompiskad bof. För ofördragsam sekterism, herrsklystnad
och egennytta kan han väl ej fritagas. En anledning till stridigheter
yppades snart, då efter katholska missionens grundande på Mangareva
(1834) ett par af dess medlemmar begåfvo sig till Tahiti. Dessa båda
herrar, Laval och Carret, landstego der nemligen och började predika,
samt erhöllo, enligt sitt egna intyg, talrika anhängare, ehuru anledning 
är att tro att antalet i verkligheten var högst obetydligt. De
blefvo emedlertid snart gripne och förde till Papeiti, hvarest de
förständigades att genast lemna ön. Vi taga oss friheten lemna d'Urvilles
berättelse om förloppet, sådant han hört det af Laval <footnote>Voyage au Pole Sud. III. 207.</footnote>.

”Pritchard, hvars öfvermod och anspråk tillvext genom den framgång 
han rönt i denna sak, kände ej mera några gränser och iakttog
ej mera någon måtta. De två katholske presterne hade blifvit
herbergerade af M. Moerenhout. en Belgier, som på Tahiti bedref perlfiske
och af Förenta Staternas styrelse blifvit utnämnd till dess konsul. Man
bör ihågkomma att M. Moerenhouts uppförande var så mycket mera
hedrande, som han satte sin syssla som konsul på spel: ty det var
sannolikt att de amerikanske missionärerne skulle göra gemensam sak
med sina trosförvandters Engelsmännen, blifva honom fiendtliga och
söka att så mycket som möjligt skada honom.”

”Då de båda missionärerne tillsades att lemna ön, svarade de att
de veko för våldet och voro beredde att lyda, men begärde tid att
afvakta något fartygs afgång till Mangareva, eller åtminstone till
Valparaiso, och förbundo sig att under tiden ej offentligen göra någon
religiös demonstration. Denna så naturliga begäran blef på Pritehards
anstiftan afslagen.”

”Vidare, alltid på tillställning af Pritchard, som ej gaf sig ro förr
än han fått sina motståndare från ön, skickades någre banditer, dem
man benämnde polistjenstemän, till de båda missionärernes bostad för
att verkställa utslaget. På det man ej skulle kunna förebrå sig att
hafva kränkt en konsuls hemfrid, påfann den värde Pritchard den
utvägen att låta sina drabanter intränga genom husets tak; de utdrogo
på denna väg de båda franska missionärerna, släpade dem till stranden,
och kastade dem ombord på en liten skuta af tjugo tons drägtighet,
hvars skeppare tvangs att föra dem hvart de behagade. Utan tvifvel
hoppades man att de skulle omkomma på denna bräckliga farkost.
Det är tydligt att alla deras medförda saker plundrades, och förlusten
uppskattades, de förlorade resekostnaderne inberäknade, till 10,000 
francs. Båten mötte utanför Tahiti ett amerikanskt fartyg, som förde
de båda missionärerna till Mangareva.”


Det egentligen faktiska af detta är väl sannt, och vi hvarken gilla
eller ursäkta det brutala förfaringssättet. Men det kan ej undgå läsaren
att hela berättelsen bär en oärlighetens pregel. En hel hop insinuationer
förekomma der, hvilkas grundlöshet är temligen påtaglig, t. ex. den,
att meningen var att dränka de katholska missionärerna. Ett brinnande
hat till England genomgår d'Urvilles hela arbete, och han är ej så
nogräknad när det gäller att gifva det luft. Hvad som ännu mera
gifver anledning att betvifla att alltsammans hängde så rätt ihop, är
den af en af Astrolabes officerare gjorda anteckning om det inre af
Moerenhouts handlingssätt <footnote>Nyssnämnde del af Voyage au Pol Sud, sid. 403.</footnote>. Meurenhout dref, som nämndt är,
perlfiske, och det påstås att han gjort en liten öfverenskommelse med de
heliga fäderna om monopolium på fisket kring Mangareva, hvilket för
missionen medförde den fördelen att andra fartyg ej mer komme att
besöka dessa öar, dem den ville sköta på egen hand. Vi vilja
ingalunda förtänka missionens medlemmar detta sträfvande, men undra
blott huru de skulle hafva upptagit ett par protestantiska missionärers
uppträdande på Mangareva.

Frankrikes styrelse skyndade emedlertid att såsom en skymf mot
nationen hämnas den mot en religion riktade åtgärden, och drottning
Pomare fick snart vidkännas ledsamma följder af Pritchards våldsamma
förfarande. Fregatten Venus, kapiten Dupetit-Thouars, anlände, och
upprättelse begärdes för den tillfogade skymfen, hvarjemte 2000 piaster
fordrades såsom skadeersättning åt missionärerna. Det tyckes som dessa
herrar således ej varit illa försedda med reskassa, och om man ville
göra insinuationer mot herrar Laval och Carret, så vore visserligen
ingen svårighet för handen att med anledning af denna fordran
framkomma med dylika. Penningarne utbetalades, men Frankrikes smak
för inblandning  i öns inre angelägenheter var nu en gång retad, och
likasom på Hawaiiska Öarna försummades ingen anledning till sådan.
Den redan omtalade kapiten Laplace på fregatten Artemise visade här
samma uppförande hvaraf vi ofvan anfört prof, och om de beskyllningar 
amerikanska kommodoren Wilkes gör honom äro grundade,
så har utan tvifvel öns befolkning giltig anledning att beklaga sig öfver
Fransmännens förfarande. Vi taga för afgjordt att religionen hela tiden
blott varit ett svepskäl och verkliga ändamålet att erhålla en fast
punkt, från hvilken Englands stigande inflytande i Stilla Hafvet kunde
motarbetas, och dess handel derstädes i händelse af krig oroas. Innan
kort se vi ock amiral Dupetit-Thouars i franska regeringens namn
öfvertaga protektoratet öfver  Tahiti med underlydande öar, samt på
samma gång ockupera Marquesas-gruppen. Protektoratet är nu tio 
år gammalt, och drottningen har fått lära sig att en beskyddare kan
vara en temligen obehaglig person att hafva att göra med. Hon kan
ej gå utom dörren utan att hafva gensdarmer i hälarne. Än mindre
kan hon besöka den del af sitt rike henne lyster; guvernörens ridderliga 
omsorg om hennes säkerhet tillåter henne ej sådant. Hon åtnjuter
10,000 francs i årligt underhåll.

Eugenies chef och officerare hade i guvernörens närvaro audiens
hos drottningen. Hon får ej utan hans tillstånd mottaga något enda
besök, ej ens välja sin dagliga omgifning. Audiensen försiggick i ett
ganska anspråkslöst hus, beläget helt nära guvernements-huset.
Drottningen bor vanligen i Papaoa, men var nu befalld till Papeiti i
anseende till en rättegång, för hvilken hon var föremål. Hon är nu
(1852) fyratiotvå år, af medelmåttig storlek, något fetlagd, och eger
intet utmärkande i sitt yttre. Hennes anletsdrag äro de bland folket
vanliga, och hyn till och med något mörkare än hvad som allmänt
bland hennes undersåter är fallet. Hon var klädd i en blusklädning
af rutigt siden. Hennes man är en stor, grof karl med krokig näsa
och ett ganska enfaldigt utseende. Han är begifven på starka drycker,
och har tillförene fått af sin kära hälft derför uppbära både förebråelser 
och slängar, dem han ibland med ränta återbetalat. Han har aldrig
egt någon delaktighet i regeringen. Deras äktenskap är välsignadt
med fem söner och en dotter, hvilken bär sin moders namn Aimatta,
och skall vara ganska täck. De fem gossarne fingo den äran att taga
guvernören i hand. Prins Faiti var klädd i guldgalonerad frack,
Sönerne i korta rockar och buro både strumpor och skor. Någon
omgifning syntes ej. Ett porträtt af drottningen, i hvit sidenklädning,
hängde på väggen, jemte några utsigter på Tahiti.

Det gjorde oss verkligen ondt om den arma qvinnan, hvars harm
och förlägenhet stod att läsa på hennes ansigte. Sedan vi satt oss,
börjades samtalet genom tolk. Vår chef uttryckte sin beundran öfver
hennes vackra ö, hvarpå hon svarade, att den numera förlorat betydligt 
i fägring sedan guava-buskarne qväft en mängd planteringar och
stängde utsigten genom lundarna. Guvernören frågade i temligen
gäckande ton huru länge Hennes Maj:t ämnade stadna i Papeiti, hvarest
hon borde befinna sig vida mindre komfortabelt än i sitt vackra hem
i Papaoa, samt hvaraf det kom sig att han aldrig såg Hennes Maj:t
promenera tillsammans med madeinoiselle Aimatta, hvilken han flera
gånger mött. Drottningen svarade, af lätt begripliga orsaker, ej på
dessa frågor, men hennes annars nedslagna ögon slogos ett ögonblick
upp, och kastades med ett föga vänligt uttryck på frågaren; hon lade
dock i blinken band på sig och bibehöll sin likgiltiga ställning, ehuru
rörelsen kring hennes mun tillkännagaf, att hon tydligt märkte det 
förolämpande i frågorna. Det medförde verkligen en känsla af lättnad
att åter komma ut i det fria.

Fransoserne kommo ej utan strid i besittning af ön. Öboerne
visade sig ganska käcka, men oaktadt den för försvaret gynnande
terrängen i öns inre, var dock att förutse att motståndet ej skulle
blifva mycket långvarigt. Dels förstodo de sig föga på skjutgevärs
begagnande, dels felades dem snart ammunition, och bergstrakten
erbjöd ej de vanliga lifsmedlen. Ihärdighet har dessutom aldrig varit
någon utmärkande egenskap hos Tahitiern. Fransyska soldaten förstår
nog att ställa sig väl med folket, och vi hörde till och med en engelsk
missionär, Mr.Howe, medgifva att infödingarne ej hafva att beklaga
sig öfver det bemötande de från individernes sida röna. Det oaktadt
hafva vi hört flera karlar, på tillfrågan om huru de tyckte om
Fransoserna, med en mycket martialisk min svara: ”no good”. Orsaken
dertill är väl den minskning i besökande fartygs antal, och således i
tillfällen till arbetsförtjenst för öboerna, som blifvit en följd dels af
de vidlyftiga hamnförordningar med höga böter för uraktlåtande af
hvarje formalitet, i hvilka Fransmännen tyckas finna så mycken smak,
dels af den minskning i tillgång på lifsmedel som förorsakas af den
på ön förlagda garnisonen. Möjligen är just meningen med
hamnförordningen att bortjaga alla engelska fartyg; men då de amerikanska
säkert följa deras exempel, torde öns handel blifva så godt som ingen.
I allmänhet tyckas ej Fransoserne innehafva konsten att bringa en koloni
till blomstring. Infödingarne äro ålagde att en dag i veckan arbeta på
regeringens planteringar, och man kan begripa att sådant ej är i smaken.

Af den bitterhet, hvarmed de Fransoser, som skrifvit om dessa
trakter, yttrat sig om de protestantiska missionärernes ofördragsamhet,
skulle man hemta skäl till den förmodan, att franska styrelsen, sedan
den en gång blifvit herre på täppan, skulle föregå med exempel i
motsatt riktning, af fördragsamhet och liberalitet. Sådant har likväl ej
varit förhållandet. De protestantiske presterne hafva väl ej blifvit
förbjudne att predika, men deras predikningar hafva underkastats en
sådan censur, att de fleste upphört att utöfva sitt kall, och några till
följe af de oupphörliga trakasserierna sett sig nödsakade att lemna ön.
De infödde hafva alldeles förbjudits att predika utan serskildt tillstånd
af guvernören. Det påstås att endast ett ringa antal infödingar öfvergått 
till katholska läran. Styrelsen tillät i början försäljning af spirituosa 
till infödingarne, men verkningarne deraf visade sig snart så
förstörande, att det af de engelske missionärerne deremot förr
utverkade förbud åter upplifvades.

Oss personligen visade guvernören, M. Page, den största artighet
och gästfrihet. Bland officerarne, såväl af flottan som de båda den 
tillhöriga regementena, voro de fleste, som vanligt bland fransyska
officerare, män af bildning och kunskaper. Vi emottogos med utmärkt
gästfrihet, hvilken dock medförde den olägenheten att upptaga nästan
för mycket af vårt korta vistande på stället, det man tyckte sig kunna
använda bättre än på ätande och drickande. De middagar, hvarpå
vi inbjödos, voro icke destomindre ganska nöjsamma, och med tillhjelp
af öns produkter och från Frankrike medförda läckerheter var köket
sådant att det skulle tillfredsställt personer med mycket större anspråk
än våra. Hos guvernören var, utom chefen, trenne officerare eller
civile hvarje dag bjudne till middagen.

Under hela vistandet på Tahiti drefs ombord en liflig handel med
frukt, snäckor och koraller, hvilka betalades dels med penningar, dels
med gamla linnekläder. Innan afseglingen såg man hvart man vände
sig endast naturalster: men efter en liten tids vistande till sjöss
försvunno de småningom, sedan de blifvit sönderslagna eller deras egare
ledsnat vid dem.

En dag kom en Engelsman ombord medförande sin hustru, som
var från en af Marquesas-öarna, jemte hennes broder. Frun var liten
till vexten och ej utmärkt för någon slags fägring, samt tycktes något
besvärad af den europeiska drägt hon iklädt sig. Intet fattades
deruti, hon hade både hatt och handskar, strumpor och tygkängor.
Hennes broder var en liten smärt ung man, med ganska vackra anletsdrag; 
hans ansigtfärg, der den ej täcktes af de stora tatuerade figurerna, 
tycktes något litet mera rödaktg än Tahitierns. Vid ombordkomsten 
var han alldeles handfallen af förvåning, emedan större fartyg
sällan eller aldrig komma till hans ö. Han tycktes mycket liflig och
uppmärksam; erbjuden ett glas vin, visste han först ej rätt om han
skulle våga smaka derpå, men läppjade slutligen på det, sedan han
först rådgjort med svågern, och störtade derefter med synbar
förnöjelse vinet i sig.

Den 19 hade fregatten besök af guvernören, hans stab och
cheferna på de båda franska örlogsfartygen, hvilka personer af
kommendör-kapiten Virgin blifvit inbjudne på frukost. Afseglingen var utsatt
till eftermiddagen samma dag, men fregatten qvarhölls af stiltje.

I dagningen den 20 Sept. lättade vi och höllo med en lätt
landbris ut till sjöss, hvarest brisen snart kom frisk från sydkanten. Kl.
½10 drejade vi bi utanför den på Eimeos norra sida belägna
Taluviken, och tvänne båtar afsändes i land med de naturkunniga och ett
par af officerarne. Chefen begaf sig äfven i sin gigg till ön, och
fregatten höll utanför med små slag. Den nämnde viken heter egentligen 
Opunohu, men har allt sedan Cooks tid blifvit kallad Talu eller
Tareu efter en deri liggande liten holme af detta namn. Mot sjön 
TALU VIKEN.

(Eimeo)


skyddas hamnen af vidtsträckta korallref, och anses den bästa af alla
hamnar på Sällskapsöarna. Något ostligare ligger Cooks hamn eller
Paopao, och ännu ostligare finnas ytterligare två hamnar. Alla äro
säkra, men Opunohu har det vidaste inloppet. Vi landade vid byn
Papituai, belägen strax vester om viken. En amerikansk brigg låg
derutanför till ankars.

Det första som vid landningen på detta ställe faller i ögonen
är en stor åttkantig stenbyggnad, belägen vid sjelfva stranden; den
uppfördes 1824 och var ämnad till lokal för ett slags högre skola för
infödingarna, samt bär ännu den prunkande benämningen South Sea
Academy. Många infödingar hade samlats vid stranden oss till mötes;
de likna fullkomligt Tahitierna, men föreföllo mindre glädtiga. Under
ett par skjul i byn arbetades flitigt med inpackning af apelsiner, hvaraf
den ofvannämnde briggen höll på att intaga last för San Francisco.
Dess befälhafvare var en god typ af en äkta Yankee; han talade i
näsan till den grad att man blott med svårighet kunde reda orden,
och ingen minut förflöt utan att han frikostigt kring sig utsprutade
den ur en tuggbuss af otroliga dimensioner sugna saften. Fruktens
inpackning tycktes göras med mycken omsorg; både män, qvinnor och
barn voro dermed sysselsatta.

Eimeos natur liknar alldeles Tahitis, men bergen hafva här nästan
ännu djerfvare former, ehuru de ej hinna till samma höjd. Utsigten
inåt Opunohu-viken är bland de skönaste som någorstädes torde finnas.
Medföljande planche kan ge begrepp om dess art, men rikedomen i
detaljer och färger är för stor för att på något sätt rätt kunna
återgifvas. Låglandets fruktbarhet tycktes öfverträffa till och med Tahitis:
något yppigare än de skogsdungar, i hvilka man här vandrade, låter
ej gerna tänka sig. Några ganska strida bäckar störtade ned mot
hafvet, och kärr förekommo der och hvar. Vi vandrade af inåt viken,
hvarest en liten fransk postering har sitt vakthus i en öfvermåttan
skön dal. Derifrån ledde en gångväg ett långt stycke genom vilda
skogen, som, oaktadt sin vextrikedom, föreföll något ödslig genom
bristen på lefvande varelser. Foglar hvarken syntes eller hördes, af
ödlor sågos endast få, och ej en gång insekter förekommo talrikt.
Efter några timmars vandring återkommo vi till Papituai, hvarest vi
funno en mängd menniskor samlade, hvilka utbjödo apelsiner, bananas,
snäckor, m. m. Äfven höfdingen i byn lät se sig: han var en lång,
ståtlig man af godt utseende, klädd som en af folket, och hette Hoaori,
som skall betyda: utan vän. Några halfvuxna flickor utmärkte sig
genom sitt täcka utseende. Många med elephantiasis behäftade
anmärktes, hvaribland en sjuttonårig yngling hade ena benet så
uppsvälldt, att foten nästan försvann under det nedhängande köttet. Han
tycktes ej lida någon plåga deraf, utan hoppade och dansade för att
visa att det tjocka benet ej var honom till besvär.

Med båtarne fulla af frukt och naturalster begåfvo vi oss kl. 5
e. m. åter ombord, och innan solnedgången styrde Eugenie med god
fart en kurs, som ledde mellan Raiatea och Tubuai-Manu, eller Sir
Charles Saunders ö. Vinden var frisk på sydost och vädret skönt.
I dagningen den 21 syntes på afstånd Raiatea framskymta. Innan
kort torde denna ö med kringliggande grupp blifva engelsk besittning;
en af dem är redan utsedd till halfvägs-station för den tillämnade
ångbåts-linien mellan Panamá och Australien. Amiral Moresby hade
nyligen tagit alla der belägna hamnar i ögnasigte.

Vädret fortfor oförändradt den 22, många hvita tärnor visade sig.
Frampå natten blef vinden ostadig, och nästa morgon sprang han tvärt
genom ost på nord, samt fortsatte att vrida sig samma väg, så att
han innan dygnets slut hunnit ända till nära syd. Några små
regnbyar läto känna sig och aflägsen blixt syntes. Under följande natt
passerade vi norr om öarna Uitate och Manuai, tillhörande Cooks
archipelag, och de syntes ännu vid dagningen i sydost. Kl. 8 f. m.
fingo vi Uaitatate i sigte och bibehöllo den till på eftermiddagen.
Den består af några kullar och omslutes af ett korallref. Ett ostvart
styrande barkskepp mötte oss. Väder och vind hade återtagit den inom
passadens regioner vanliga beskaffenheten.

Sålunda fortsatte vi tvänne dagar att med god fart hålla vestvärt
längs nittonde parallelen, utan att något anmärkningsvärdt inträffade.
Den lilla enstaka, obebodda, af Cook upptäckta Palmerston-gruppen
passerades ej inom synhåll. Den 27 kl. ¾10 f. m. fingo vi Savage
Island, eller, som den af infödingarna benämnes, Inui i sigte. Kl.
¼3 e. m. passerade vi förbi dess sydliga udde och drejade strax
derefter bi utanför en bugt på öns Sydvestra sida.

Duperré lägger öns södra spets på 19° 10' S. och 169° 50' 16" V.
Af oss gjorda observationer gåfvo alldeles samma latitud, men en
longitud af 169° 58' V. Som våra tre kronometrars gång kort förut på
Tahiti blifvit väl bestämd, våga vi påstå att vår longitud är riktigare
än den af Duperré uppgifna, och i Sydney förnyade observationer af
urens gång gifva ytterligare styrka åt detta påstående<footnote>Duperrés kronometrar voro, såsom man kan se af hans redogörelse för deras
gång, ej af bästa slag.</footnote>. Vestligaste
uddens longitud är 170° 0' 27" V.

Ön är af medelmåttig höjd, omkring 4—500 fot, och synes från
ett vanligt fartygs däck på 25—30 mils (4—5 sv. m.) afstånd. Den
har flacka konturer och bildar en platå, omgifven af en lägre afsats, 
HOAORI

Höfding i Papituai.

som åter nere vid stranden omgifves af en ännu lägre, hvilken sköljes
af bränningen. Sluttningen mellan platån och afsattsen lutar omkring
45°, och är kal; för öfrigt är ön till större delen skogvuxen.
Bergarten är mörk till färgen och tyckes vara af vulkaniskt ursprung.
Vågorna hafva i de klippor, som bilda stranden, utgräft en mängd
besynnerliga grottor. Något spår till korallref kunde ej af oss
upptäckas. Skogen hade ett grått och dystert utseende, en följd af de
många förtorkade träd som sågos uppsticka derutur. På öns östra
och södra sidor göra bränningarne och strandens beskaffenhet all landning 
omöjlig, såvida ej någon af oss ej sedd liten vik finnes, men på
den sydvestra bildar stranden en bugt, inuti hvilken ett sandigt ställe
erbjuder en landningsplats, som åtminstone när passadvinden blåser
bör vara någorlunda tillgänglig.

Babords båt armerades och firades i sjön, och afgick under
chefens eget befäl inåt ön. De öfriga medföljande voro doktor Kinberg,
magister Andersson, pastor Ponten och författaren. I ombord befintlige 
resebeskrifningar hade vi fåfängt letat efter uppgifter om ön; vi
skola snart få se att sådane ej saknas, ehuru de äro knapphändiga.
Under vägen sågo vi rök uppstiga från ön, och kort derefter blefvo
vi varse några kanoter, som kommo paddlande oss till mötes. Då
deras antal hastigt ökades och vi redan befunno oss på ett temligt
afstånd från fregatten, ansåg chefen det mindre rådligt att landa,
hvarföre vi vände utåt för att åter ro ombord. Då vi likväl önskade
draga infödingarna med oss, rodde vi helt långsamt undan, och snart
hade vi några kanoter långs sidan. I hvarje af dem voro fyra män
af det vildaste utseende: deras spjut stodo resta i kanotens förstäf
eller lågo på de stänger, som förena utliggaren med kanoten. De
ropade åt oss och tecknade att vi skulle landa; vi vinkade åt dem
att följa oss ombord, visande dem glasperlor och dylika bland vildar
omtyckta varor. En röd bomullsnäsduk utkastades och blef af den
främsta kanotens besättning uppfiskad under stojande glädjerop.

Vi fortsatte sakta vår väg ut till fregatten, och de främsta
kanoternas besättningar ansträngde alla sina krafter för att ej blifva
upphunna af de efterföljande. Vid hvarje paddeltag slängde vildarnes
långa yfviga hår kring deras hufvuden, hvilket erbjöd en ganska komisk
anblick. Då båten lade till vid fregatten, voro ej mindre än fjorton
kanoter i sällskap, och så snart han blifvit hissad, inbjödos öboerne
ombord. Det dröjde några ögonblick innan någon af dem vågade
efterkomma vår begäran, men snart kom en uppföre fallrepstrappan
och tog ett steg in på däck, hvarest han möttes af pastor Pontén,
som räckte honom en knippa glasperlor, hvilka han ryckte till sig,
lemnade ett spjut och ett par sockerrör i utbyte, och hoppade 
handlöst öfver bord. Isen var dock nu bruten, och under ett oerhördt
skrik och oväsen klättrade snart vildar på alla möjliga vis ombord.
Inom några ögonblick hade de förlorat hvarje spår af skygghet och
gjorde sig fullkomligt hemmastadde.

Af alla de öboer, som besökte fregatten, och hvilkas antal
uppgick till inemot etthundra, voro endast ett par till längden öfver
medelmåttan, de fleste snarare något under, men af god kroppsbyggnad.
Bröst och axlar voro breda och starka, underlifvet mycket indraget,
höfterna smala, armarna något långa och ganska muskulösa, benen
deremot korta och deras muskler mindre utvecklade. Hufvudet var
i allmänhet temligen stort, och med flat nacke. Pannan var måttligt
hög och något bakutlutande, näsan intryckt vid roten, stundom böjd
nedtill något bred med vida näsvingar, käken litet framstående,
munnen bred med fylliga läppar och jemna hvita tänder, ögonbrynen
starka och väl tecknade, ögonen rätt ställda och svarta, okbenen
något starkt markerade, håret svart eller mycket mörkbrunt, än rakt,
än krusigt eller vågigt, hvilket dock torde vara med konst åstadkommet. 
Skägget var svart och tunnt och bars blott af få. Många voro
mycket håriga på armar och ben, och rakning af håret på andra
kroppsdelar än ansigtet tycktes ej vara i bruk. Händer och fötter
voro af måttlig storlek och välbildade. Färgen var mörkt rödbrun,
liknande en nyligen brungjord bösspipas. De fleste voro fullkomligt
nakne, endast ett par buro en bindel om medjan. Håret bars antingen 
fritt hängande, eller uppfriseradt, eller ombundet i nacken och
utstående som en qvast, eller uppstruket öfver hjessan och sammanbundet 
i en knut. Medföljande planch visar fyra de mest brukliga
sätt att bära det. Några hade små flätor vid öronen och skägget
flätadt samt prydt med vidhängda småsaker af snäckskal; dylika
buros ock i öronen och omkring halsen. Något spår till tatuering
kunde, oaktadt noggrann undersökning, ej på någon enda upptäckas,
men en var med blålera målad randig i ansigtet. Rändernas riktning 
var från örat till näsvingen. Omskärning brukas ej bland dessa
öboer. Deras åtbörder voro häftiga och vilda, deras tal högljudt.
Språket förstods något litet af en ombord varande Svensk, den chefen
låtit medfölja fregatten från Tahiti till Sydney, och som något litet
talade Tahiti- och Tonga-språken. Såsom kändt är tala alla Polynesiens 
rödbruna befolkningar olika dialekter af samma grundspråk,
ehuru afvikelserna äro nog stora att göra den enas tal obegripligt för
den andra. Gemenligen lära de dock på kort tid hvarandras
dialekter. 

En liflig handel kom snart i gång. Mot glasperlor, metkrokar,
näsdukar, knifvar och andra småsaker bortbytte öboerne sina vapen,
JNFÖDINGAR Å JNUI ELLER SAVAGE JSLAND.


prydnader, metrefvar, nät och dylikt, hvilka alla artiklar vi snart
skola beskrifva. Äfven medförde de en söndrig oktant och en
kompass, ett par böcker (Johnson's Dictionary och en bönbok), samt
några engelska mynt; säkerligen rof från något strandadt eller på
annat sätt taget fartyg, ty vi kunna ej föreställa oss att dessa saker
begagnats såsom bytesmedel, alldenstund öboerne ej på dem satte
ringaste värde. Den som egde mynten gaf tre sovereigns och något
silfver eller omkring 40 R:dr B:co för en bundt glasperlor, och
tycktes, att döma efter den glädje han visade och de gäckande åtbörder
han gjorde sedan bytet var afslutadt, anse sig hafva gjort en
utomordentligt god affär. Man kan således med säkerhet antaga, att
penningars värde är dessa menniskor alldeles obekant.

Ehuru de, som nämndt är, snart förlorade all skygghet, visade
de dock vid handel och byte ett visst misstroende, och lemnade ej
gerna sina varor från sig förrän de hade betalningen i handen, men
gjorde då ej heller några försök att undandraga sig aflemnandet af
hvad de utbjudit. Ett par försök till snatteri förekommo dock. Att
döma efter den nämnda okunnigheten om mynts värde, och den vilda
lystenhet, hvarmed de grepo efter de obetydligaste dem erbjudna
småsaker, sådana som på mera besökta öar förlorat allt värde, måste de
litet eller intet varit i beröring med hvita. Om skjutgevär och deras
verkan hade de intet begrepp.

I en af en missionär på Fidji-öarna författad liten skrift uppgifves, 
att kristna infödingar på Samoa- eller Skeppare-öarne såsom
missionärer begifvit sig till Inui. Huruvida de ännu finnas qvar
känna vi ej, men på Foa sade man oss att de antingen blifvit
dödade eller lemnat ön. En af våra gäster öppnade en af de medförda
böckerna och låtsade mumlande läsa deri, hvarvid han pekade uppåt
himmelen. Man kan således antaga att några kristna menniskor
vistats bland dem.                                                                       

Många af Inuerna hade stora ärr på olika ställen af kroppen.
Det är väl ganska sannolikt att de, i likhet med de flesta andra af
Stilla Hafvets öboer, vid anhöriges dödsfall genom sargande uttrycka
sin sorg, men de på detta sätt tillkomna ärr sitta merendels i någon
slags symmetrisk ordning, hvilket ej var fallet med de här anmärkte.
Ett par, som genom tecken tillfrågades huru de bekommit sina,
svarade på ett sätt som ej lemnar något tvifvel om att de voro minnen
från någon strid. De bullrande ordvexlingar, som oupphörligt
föreföllo mellan de olika kanoternas besättningar, och ännu mera de
hotande åtbörder hvaraf de stundom beledsagades, tycktes visa att
fridsamhet ej är något utmärkande drag i deras karakter, på samma
gång som ärrens ofta anmärkta placering på ryggen, att list och 
försåtlighet ingår i deras stridssätt. Åtskilliga af dem roade sig med
att på fregattens däck anställa kapplöpningar med våra matroser.
Kämpalekar torde således vara i bruk på ön.

Vi gjorde oss all möjlig möda att genom tecken fråga dem om
de åto menniskokött, men utan att lyckas göra oss begripliga eller få ett
enda tydligt svar. Den lystenhet, hvarmed de betraktade och kände
på en frodig skeppsgosse, skulle väl kunna gifva anledning till den
förmodan att dylik kost ej är dem fremmande, men var kanske blott
ett uttryck af beundran öfver gossens blomstrande utseende och friska
färg. Det är dock temligen sannolikt att de äro menniskoätare,
emedan sådant är för allmänt fallet bland Polynesierna för att dessa
skulle göra något undantag. På Foa gjorde vi alla möjliga efterfrågningar 
för att erhålla några upplysningar, men dessa inskränkte sig
till att Inuerne voro ett elakt folk, som föga varit i beröring med
andra öars innevånare: att sago- och arrow-rot fanns i myckenhet på
ön, men att ingen vågade sig dit för att handla, emedan någon
ankarplats ej fanns, hvarifrån man kunde från fartyget beskydda de
båtar, hvarmed nämnde varor måste föras ombord, då infödingarnes
kanoter ej voro för detta ändamål användbara. Svin skola finnas på
ön, men inga sådane bragtes ut till fregatten; endast kokosnötter,
bananas, sockerrör och papaya-frukter erbjödos oss till salu i ringa
myckenhet.

Framåt aftonen hade den först ombord komna hopen bortbytt allt
hvad den egde att aflåta, och böjade anträda sin hemfärd, men en ny
uppsättning syntes från annat håll komma med all magt paddlande.
Snart var ett tiotal kanoter åter långs sidan och marknaden i full
gång, men den afbröts snart af den inbrytande skymningen, då
öboerne bortvisades och det brassades fullt. Många suto en lång stund
sedan deras kanoter satt af qvar utombords i rösten eller på
kanonerna, och hoppade, då de antyddes att begifva sig bort, i sjön,
visande samma skicklighet i simning som alla öfriga Stilla Hafvets
öbefolkningar, hvilkas natur med skäl kan kallas amfibisk. Redan
förut hade en liten händelse inträffat, hvarigenom denna skicklighet
fick tillfälle att visa sig. I en af de långs sidan liggande kanoterna
befann sig en karl som hade ett utmärkt vackert spjut. Erbjuden ett
perlband i betalning derför, räckte han genast spjutet ombord, men då
perlbandet räcktes honom medelst en båtshake, halkade det af och föll i
hafvet. Utan att ett ögonblick besinna sig hoppade mannen efter och
hann dykande det sjunkande perlbandet, hvilket han medförde till
ytan. Bland de besökande fanns ingen enda qvinna.

Alla de tjugefem eller trettio kanoter som besökte fregatten voro
i det närmaste af samma storlek och paddlades af fyra man. I det 
hela liknade de öfriga ögruppers, men voro omsorgsfullare arbetade,
än dem man ser begagnas på de öar, dit civilisationen hunnit. I
stället för att springa uppåt, sänkte sig stäfvarne: närmast dem var
ett däck af ett par alnars längd, långs åt hvars midt löpte en rad
uppstående knölar, som i några fall bestodo af snäckskal. Utliggare
saknades naturligtvis ej, utan sådan skulle farkosten genast kantrat.

<img>(Kanot från Inui.)</img>

Paddlarne voro helt korta, med små spetsiga blad. Spjuten voro af
hvitt eller brunt trä med spetsar af samma ämne, som i eld blifvit
härdadt, så att det liknade ben i hårdhet. En del hade två spetsar,
andra blott en, som var försedd med en mängd taggar, vända åt
motsatt håll mot hvad hullingar pläga vara. Sammanfogningen mellan
skaftet och spetsen var omlindad med fina, af hår flätade snören,
mellan hvilkas hvarf röda och gula fjädrar stundom voro instuckna.
Några egentliga klubbor syntes ej, utan blott ett slags bred och flat
lans, som möjligen äfven begagnas till huggvapen. Flera exemplar
af detta vapen voro utmärkt väl arbetade af hårdt brunt trä; några
slutade i spets, andra voro på ändan tvärhuggna. Bågar eller pilar
syntes ej. Metrefvarne voro nätt flätade af hår, och af kokosnötens
fibrer flätade snören utbjödos äfven. Näten voro utmärkt prydligt
arbetade. Märkvärdigast i detta afseende förefaller dock ett slags af
röda fjedrar tillverkade sniljor. Fjädrarne voro af en åttondels tums
längd och instuckna i en fin fläta af kokosbast; för ett par metkrokar 
erhöll man utan svårighet några alnar dylik grannlåt, hvars 
tillverkning måste vara högst besvärlig. Till prydnader begagnades
snäckor, isynnerhet den hvita porslins-snäckan. Oaktadt inga
klädespersedlar syntes, visade sig dock att så kalladt tapa eller tyg af
pappersmullbärsträdets bast tillverkas på ön; stycken af sådant
begagnades nemligen som omslag på åtskilliga medförda artiklar. På de
mera besökta öarna har tapan blifvit alldeles utträngd af europeiska
bomullsvaror, hvilka i snygghet och varaktighet betydligt öfverträffa
den förra tygsorten, som ej kan tvättas utan att falla i stycken, hvilka
dock genom hopläggning och utklappning åter kunna göras brukbara.

Inui upptäcktes af Cook d. 20 Juni 1774. Han seglade långs
dess norra sida och landade på ett par ställen på dess nordvestra strand
tillika med Forster och Sparrman. Infödingarne hade undanstuckit
sig i småskogen vid stranden, och emottogo de ankomna ganska
ovänligt. ”Alla våra bemödanden att bringa ett samtal med dem å bane,
skrifver Cook, voro fåfänga. De visade en ursinnig vildhet och kastade
sina spjut på oss. Några muskötskott afhöllo ej en af dem från att
nalkas och kasta ett spjut, som skrubbade min axel. Ett annat snuddade 
förbi den yngre Forsters lår och svärtade hans kläder. Mannens
mod skulle hafva kostat honom lifvet om min bössa hade brunnit, ty
jag var ej fem steg från honom då han kastade spjutet, och skulle till
mitt sjelfförsvar dödat honom. Jag var efteråt ganska glad åt att
endast fängkrutet brann”. Och längre ned: ”I betraktande af att vi
ej kunde göra något af dessa indianer, och att ön ej erbjöd ankarsättning, 
begåfvo vi oss ombord. Jag hade på ett annat ställe, i sällskap 
med tre eller fyra af de andra herrarna, bestigit en kulle; landet
visade endast med busksnår betäckta korallklippor, så att det nästan
var omöjligt att framtränga. Öns innevånares uppförande och vilda
utseende kommo mig att kalla den Savage Island.

Uppgiften om korallklipporna förefaller något besynnerlig, men
man kan väl dock ej med fog betvifla den, isynnerhet som äfven
Forster talar om dylika. I d'Urvilles Voyage Pittoresque autour du Monde
uppgifves att innevånarne äro tatuerade öfver hela kroppen. Cook
nämner ej något derom, men väl att några hade ansigtet, bröstet och
låren målade mörkblå. Vi hafva redan sett att d'Urvilles uppgift är
oriktig; vore tatuering i bruk, skulle väl åtminstone någon af våra
gäster burit spår deraf. Törhända har ingen före oss haft lika godt
tillfälle att i ro betrakta dem, hvarföre vi ock sökt att så fullständigt
som möjligt beskrifva dem.

Följande dagen d. 28 sprang vinden middagstiden på nordnordvest, 
och blåste en stund ganska frisk, men aftog snart och lemnade
Eugenie i stilltje. Under det återstående af dygnet samt den 29
fortsatte vinden sin kretsgång genom vest till syd, under ett skönt väder. 
Stark dyning från syd kändes. I solnedgången fingo vi sigte af
Hafuluhu-öarna, hvilka utgöra den nordligaste af de tre grupper, som
med ett gemensamt namn kallas Vänskaps- eller Tonga-öarna. Kl.
¾2 om natten d. 30 fick vakthafvande officeren plötsligt se bränningar 
förut, hvarpå han genast vände undan vinden och lade ostvart.
Kl. 4 f. m. lades åter sydvestvart, och kl. ¼7 voro vi helt nära
bränningarna.

På Lauries stora karta öfver Stilla Hafvet, och en del franska
kartor, finnes i denna trakt ett ref utlagdt, ehuru betydliga
skiljaktigheter i dess läge förefinnas. På den nyaste, år 1849 utgifna
fransyska kartan öfver Tonga-archipelagen saknas det deremot. Denna
omständighet kan lätt förklaras deraf att läget ej är det på kartorna
utmärkta, och att sjön ej alltid bryter på refvet, utan endast då
dyningen, såsom nu var fallet, är mycket hög. Vår bestämning af
Haano, den närmaste ön, ger äfven ett från dess longitud å nämnde
karta något skiljaktigt resultat. Denna sistnämnda longitud är härledd
af de under d'Urvilles expedition 1837—40 gjorda observationer; men
utan att vilja ifrågasätta dessas värde, kunna vi ej förneka vår tillit
till den af våra kronometrar gifna longituden, då urens gång blifvit i
Tahiti och i Sydney väl bestämd, och deras stånd till endera ställets
medeltid vid observations-ögonblicket blifvit interpoleradt med tillhjelp
af den på annan väg väl bestämda longitudsskillnaden mellan de
båda ofvannämnda punkterna. Vi kunna ej här anföra detaljerna af
våra observationer, utan nämna blott att skillnaden mellan de tre urens
angifvelser ej uppgick till en bågminut, och att Haanos norra udde
enligt dem ligger på 174° 19' 30" V., under det den på den franska
kartan ligger på 174° 13' 30", och på ett af Engelsmannen Hobbs 1850
utgifvet på 174° 15'. Lauries karta gifver samma longitud som den
fransyska. Refvet ligger på Lauries på 19° 20' S., 173° 41' V., och
i astronomiska N. O. t. O. från Haanos norra udde, på ett afstånd af
36'. På Hobbs karta ligger det på samma latitud, men på 174° 47'
V., 32' Haano i N. O. t. O. Vi sågo ännu kort innan kl. 7 f. m.
refvet helt tydligt, och straxt efter kl. 8 angjordes Haano, så att vår
bestämning af dess afstånd från denna ö ej gerna kan vara underkastad 
något betydande fel. Enligt denna ligger det 25' i N. N. O. ¾ O.
från öns norra udde på 19° 20' S., 174° 6' V.

Efter kartornas uppgifter skulle vi således redan hafva passerat
detta grund vid den tid då bränningarne förmärktes. Fregatten
stäfvade rätt emot dem, och som natten var ganska mörk, kan afståndet
till dem ej varit betydligt. Ingen af de båda utkikarne på kranbalkarna, 
ej heller den på fockrån hade varskott någonting; men vakthafvande 
kadetten, som befann sig förut, hade bemärkt bränningen 
nästan på samma gång som vakthafvande officern. Då den ej
oupphörligt, utan blott emellanåt visade sig, var den kanske för den vid
dylikt ovana något svår att bemärka, då ögat möjligen kunde vara
riktadt åt annat håll i det ögonblick bränningen slog. Undersökning
öfver utkikarnes förhållande anställdes följande dagen, och den på
fockrån, som dervid befanns skyldig till verklig försumlighet, erhöll
lämplig bestraffning. Oaktadt ej troligt, är det dock möjligt att det
af oss sedda grundet och det på kartorna utlagda äro två olika grund.

Strax efter kl. 8 f. m. fingo vi Haano och åtskilliga andra af
de öar i sigte, hvilka utgöra Hapai-gruppen, den medlersta af de tre
som bilda Tonga-archipelagen. Den spetsiga, regelbundet skapade Kaa
stack sin hjessa högt öfver horizonten, och bredvid syntes den flata,
fast höga Tofua med sin rökande vulkan. Den svaga vinden tillät
oss endast att helt långsamt nalkas, men vid middagen syntes dock
äfven de båda låga öarna Foa och Lefuka, hvilka genom korallref
sammanhänga med Haano, samt de tre vester derom belägna präktiga
små holmarna Ofu-langa, Uan-one och Hua-hogu, hvilka uppsticka
ur hafvet likasom grönskande tufvor. De äro tätt beväxte med höga
kokospalmer, hvars stammars mellanrum äro igenfyllde med buskvexter; 
på den smala hvita sandstrand, hvaraf grönskan omgifves, kastar
bränningen sitt skinande skum.

En Svensk, vid namn Brodin, hade någon tid varit förordnad
till svensk och norrsk vice-konsul på Tahiti, men innan vår ankomst
dit hade han flyttat derifrån till Foa, hvarest han sades förestå ett
oljeslageri för beredning af kokosolja. Någon anmälan derom hade ej
vid Eugenies afsegling från Sverige till Commerce-Collegium inkommit,
ehuru sådan blifvit af Brodin afsänd. Då vår kurs i alla fall förde 
nära Tonga-Öarna, beslöt chefen att anlöpa Foa, för att efterhöra Brodin 
och på samma gång bereda ett ytterligare tillfälle till de
naturhistoriska samlingarnas riktande.

Vi fortforo således att mot den svaga sydliga vinden kryssa oss
upp till ankarsättningen. På eftermiddagen sågs en kanot komma
paddlande oss till möte, och kl. ½4 e. m. kom den långs sidan. Uti
den voro två infödingar, af hvilka den ena på engelska erbjöd sin tjenst
som lots, i hvilken egenskap han ock blef mottagen. Hans kanot
hissades under mesanröstet för att ej vara i vägen. Lotsen var en
några och trettio års man af något mer än medelmåttig längd,
bredaxlad och med välbildade lemmar. Anletsdragen voro regelbundna och
kunde verkligen kallas vackra, ehuru näsan var något bred. Hudfärgen 
var mycket mörkare än den bland Tahitierna vanliga, och hans
sätt att vara utgjorde en besynnerlig blandning af glädtig godmodighet 
och högtidligt allvar. Hans följeslagare var en tjuguårig yngling 
med namnet Moie, hvars muntra sinnelag blef alla ombord varande en
förlustelse. Han var vid ankomsten iklädd en drägt af allra lättaste
slaget, men uppkläddes ombord, och presenterade sig snart i hvita
pantalonger, grön promenadfrack och hatt. Naturligtvis saknades ej
vest, halsduk och öfriga mindre persedlar, och för att komplett
civilisera honom hade någon roat sig med att sätta på honom handskar
och blå glasögon. Sålunda utstyrd kom han upp på däck och
uppväckte der ett allmänt skratt, hvari han sjelf med den älskvärdaste
naivetet deltog. Något sednare undfägnades han med the, hvaraf
han drack sju koppar, samt förtärde en deremot svarande myckenhet
skeppsskorpor. Löjligast föreföll dock att se honom öfvervara
musikens öfningar. Bland alla instrumenterna var basunen den som fann
mesta nåd inför honom; han betraktade den oaflåtligt, nalkades
basunisten när instrumentet drogs tillsammans, och ryggade när det skjöts
ut tillbaka, alltid med den djupaste förvåning tecknad i sitt anlete.
Äfven försökte han sig sjelf på valdthorn, hvilket tillgick på det sätt
att han först blåste i munstycket, och sedan förde klockstycket till
örat för att kunna rätt passa på de väntade tonernas ankomst, utan
att de möjligen skulle kunna passera hans öra förbi.

Emedlertid sjönk solen hastigt, och när det skymde voro vi ännu
ett godt stycke från ankarsättningen. Vi fortsatte vår kryssning, och
kl. 7. e. m. nalkades en båt. från hvilken modersmålet hördes ljuda.
Det var herr Brodin, som kom oss till möte för att biträda vid
inlotsningen. hvarjemte han underrättade oss om att han vid sitt
oljeslageri låtit anordna en provisionel fyr, som ock kort derefter tändes.
Vinden drog sig nu mera på ostlig, och blef således gynnande, men
vi måste i mörkret gå för små segel, emedan ingen af de lotsande
tycktes vara rätt säker på sin sak. Genom någon slags försummelse
slocknade äfven fyren, och det var redan fråga om att åter lägga ut
till sjöss öfver natten, då lodet, som hittills ej gifvit botten, började
visa aftagande djup. Det grundade nu hastigt från fyratiofem till
trettio famnar, derpå till tjugu, och då nästa kast gaf endast tolf,
fälldes ankaret.

Följande morgonen funno vi att vår ankarplats ej var bland de
bästa. Närmast kring fregatten var väl tio till tolf famnars djup, med
botten af korallsand, men inom en kabellängd åt ost och nordost voro
flera från hafsbotten uppskjutande korallklumpar, på hvilka endast var
två famnars vatten. Fregatten skulle således knappt haft rum att svaja
vindrätt för sydvestlig vind. Som sådan likväl ej här ofta förekommer
och afseglingen var utsatt till qvällen, ansåg chefen det ej mödan vardt
att skifta plats, utan sattes folket genast i gång med stortoppens
aftacklande för uppläggning af en ny, i reserv medförd bramsalning, i
stället för den hittills begagnade, som befunnits bristfällig. Från vår
ankarplats pejlades Haanos nordvestliga udde i N., och Huahogu i
N. V. t. V. ½ V. Rätta platsen är längre åt sydvest, ungefär midt
för öppningen mellan Foa och Lefuka. Bland de under d'Urvilles
expedition 1837—40 upprättade kartor finnes en special deröfver.

Haano, Foa och Lefuka äro af nästan samma storlek och förenas
af ett korallref, som omkransar deras stränder, till en enda sträcka,
hvars riktning är i ungefär nordost och sydvest. Mellan de båda
förstnämda ligger den lilla Nonganamu, och söder om den sista flera
små öar. Åt vester uppsticka, utom Huahogu och dess båda grannar,
åtskilliga små öar af med dem likartad beskaffenhet, och långt bort
ses Kaa och Tofua höja sig. Såväl Foa som de båda bredvidliggande
öarne äro helt låga, men de höga träd, hvarmed de äro beväxta, göra
att de synas på temligt afstånd.

Naturligtvis dröjde man ej länge att begifva sig i land och taga
stället i ögnasigte, men till vår olycka hade det förut vackra vädret
undergått en obehaglig förändring, i det strida regnskurar läto känna
sig och snart förvandlade hela ön till en smutspöl. Annars äro de
vandringar ön erbjuder bland de behagligaste man kan tänka sig; på
små beqväma gångvägar kan man färdas kring hela ön, och de höga
träden skydda derunder vandraren nästan fullkomligt mot solstrålarna.
Träden och växterna äro ungefär desamma som på de redan beskrifna
öarna. Ett slags stora träd med ofantliga, oftast ihåliga stammar
tyckte vi oss dock ej hafva sett. På små uppröjda ställen stodo infödingarnes 
kojor, hvilka i betydlig mån skilja sig från de tahitiska. De
hafva nemligen i midten en öppen genomgång, och på hvardera sidan
om denna en liten kammare. Byggnadsämnet är blad och rör flätade
vid en stomme af trä. Den nyssnämnda öppningen stänges vid behof
med mattor. Grisar funnos i mängd kring husen, och höns flögo i
halfvildt tillstånd bland buskarna.

Med en förrymd amerikansk matros, mulatt till nationen, som
någon tid uppehållit sig på ön och kände språket, till vägvisare,
besökte vi åtskilliga hus för att upphandla grisar för gunrummet.
Öfverraskade af regnet togo vi vår tillflykt hos ett par unga damer, och
beslöto att hos dem intaga en liten polynesisk frukost. Vår mulatt
afsändes således för att anskaffa brödfrukt, bananas och en höna,
hvilken sednare han måste skjuta med båge, ett vapen, som här
begagnas till jagt. En af de förnämas hufvudsakliga förlustelser är att
dermed anställa jagt på de stora råttor, hvaraf öarne öfverflöda. Vår
måltid tillagades alldeles på det sätt, vi redan en gång beskrifvit
såsom brukligt på Tahiti, och vi måste erkänna att rätterna voro
mycket smakliga, isynnerhet brödfrukten, som nästan alldeles liknar 
FLICKA FRÅN FOA

(Tonga-öarne)


mandelpotates till smaken. Ett par bananasblad gjorde tjenst som
duk och tallrikar, och värden i huset sönderslet med makalös
behändighet hönan, ty bruket af förskärareknif har lika litet hit framträngt,
som det af redskap för matens förande till munnen. Måltiden
nedsköljdes med från fregatten medfördt vin, hvilket husets innebyggare
ingalunda tycktes förakta, utan läto de sig det godt smaka, såväl
herrar som damer. Vi måste nu presentera dessa.

Vid vår ankomst funnos blott två unga flickor hemma; de emottogo 
oss emedlertid helt vänligt och ogeneradt. Den ena var af ganska 
godt utseende och hade det klassiska namnet Lydia. Hon var en
temligen god typ af den tongesiska qvinnan, som eger mycket tycke
af sina systrar på Tahiti och Hawaiiska öarna, utan att dock vara så
vacker som de på förra stället, eller så ful som de sednare. Samma
grofva bildning kring axlarna anmärktes här, men de flesta unga
qvinnor hade utmärkt väl formade armar och händer. De nedre extremiteterna 
blifva genom sittande på huk skadade till formen. En ovanlig, 
mycket spetsig form på brösten anmärktes ofta förekomma. Håret
bars kortklippt, och hela klädseln bestod, utom några små prydnader,
endast af ett stycke tapa eller bomullstyg om lifvet. Hudens färg är
mörkt rödbrun och tatuering syntes ej vara i bruk. Vid högtidliga
tillfällen uppfriseras håret och pudras med kalk, hvilken operation vi
fingo se de båda flickorna verkställa på en ung herre af sina bekanta,
hvilken i samma ärende som vi, det vill säga för att skydda sig mot
regnet, besökte huset. Sedan vi vedergällt de snälla flickorna med
några små skänker, fortsatte vi vår vandring och råkade derunder ett
stort antal menniskor af båda könen, som begåfvo sig till stranden
för att betrakta fregatten. Större fartyg anlöpa endast sällan dessa
öar, så att ankomsten af ett dylikt alltid väcker mycket uppseende.

Efter att en stund hafva vandrat omkring återvände vi till vår
landningplats vid herr Brodins bostad, der en mängd menniskor voro
församlade, hvaraf många medförde grisar, höns och frukt till afsalu.
Vi togo nu oljeslageriet i betraktande. Det drifves med ångmachin,
för hvars eldande fnaset af nötterna användes. Nöten ituskäres
tvärsÖfver af en såg, och ett slags borr utgräfver sedan kärnan, hvaraf
oljan beredes. Ofantliga högar af nötter lågo här uppstaplade. De
uppköpas dels direkte af öboerna, dels erhållas de på det sätt att
insamlandet och transporterandet till slageriet af ett större eller mindre
antal nötter ådömes såsom straff eller böter för vissa mindre förbrytelser, 
i synnerhet den mot sjette budet. Dessa böter tillfalla egentligen 
guvernören, men herr Brodin har mot ersättning öfvertagit dem.
Det är genom missionärernes inflytande som dessa böter tillkommit.
Två sådana, af methodistiska bekännelsen finnas nemligen på Lefuka 
och flera på Hafuluhu och Tongatabu, der konungen öfver hela
Tonga-gruppen har sitt residens. Både på Hapaii- och Hafuluhu-öarna äro
numera så många af infödingarna kristna, att de andras antal är högst
obetydligt, men på Tongatabu finnes ännu ett starkt hedniskt parti,
och i början af 1852 var der en het strid, i hvilken nuvarande
guvernören på Lefuka fick tvenne muskötskott, af hvilka det ena ännu ej
var läkt.

Samma skepp, som för mera än ett halft sekel sedan bragte de
första missionärerna till Tahiti, lemnade äfven ej mindre än tio sådana
på Tongatabu. Ett par år sednare blefvo de anfallne af infödingarna,
som dödade tre af dem, och bortdrefvo de öfriga. Vi känna ej vid
hvad tidpunkt missionsverket blifvit derstädes ånyo börjadt, men det
måste hafva varit omkring 1820. ty sedan denna tid finner man i
många resebeskrifningar taladt om religionskrig på ön. Chefen på
engelska korvetten Favourite. kapiten Croker, tog 1839 den kristna
konungen Georgs parti, men, då han en gång skulle fara i land,
beskjöts hans båt af hedningarne, hvilka hade en litet batteri  nära
Nukalofa, och Croker fick af en kanonkula sitt banesår. Hans
efterträdare i befälet ansåg sig ej behörig att blanda sig i dessa saker,
utan  seglade  sin väg. Kort derefter besöktes ön af den amerikanska
expeditionen under Wilkes. Den skildring, denne missionärernes värme
vän och beundrare gör af predikanternes på Tongatabu ofördragsamhet, 
är ingalunda rekommenderande. Han tager afgjordt hedningarnes
eller det så kallade djefvulspartiets försvar, och uppgifver att de
alldeles icke velat tillfoga de kristne något ondt, utan endast för sig
fordrat fri religions-öfning, hvilken missionärerne ej velat medgifva
dem, hvarjemte  desse såsom hedniska ogudaktigheter stämplat flera
temligen oskyldiga saker, såsom tobaksrökning m. fl. Wilkes lyckades 
att åvägabringa en förlikning, och han framställer hedningarnes
foglighet vid underhandlingarna såsom en kontrast mot de kristnes
våldsamhet. Möjligen kan den omständigheten att missionärerne voro
Engelsmän och ej Amerikanare haft något inflytande på hans omdöme
om dem, men vi vilja dock knappast tro sådant.

Tongesens karakter skall, enligt många resandes utsago, vara
betydligt olik Tahitierns. Redan i hållning och sätt visar han sig
helt annorlunda beskaffad; den sednares glädtighet är hos honom
utbytt mot ett visst värdigt allvar, som dock ej utesluter mycken
godmodighet. Tongesen skall vara vida arbetsammare och mindre
utsväfvande än Tahitiern, men beskylles i stället för snikenhet och
ohjelpsamhet, äfvensom man hört påstås att falskhet ofta ligger fördold
under den antagna godmodigheten. Till hvad grad detta omdöme är
grundadt, kunna vi efter en enda dags vistande bland folket 
HÖFDING PÅ LEFUKA.


naturligtvis ej säga, men nog tycktes qvinnorna här stadigare än de på
Tahiti, ehuru sådant möjligen kan vara en följd af den noggrannhet
hvarmed polisen handhafves, för att fälla de felande till de förut
omtalade böterna af kokosnötter. Fullkomlig brist på förförerskor var det
för öfrigt ej. Det lilla vi hade tillfälle erfara af folkets seder gaf ett
ganska förmånligt begrepp om det, och herr Brodin, som längre tid
vistats på Foa, berömde dess godsinthet och ärlighet.

På eftermiddagen blef det lifligt ombord. Under det vi som bäst
voro sysselsatta med den strukna stångens uppsättande kom först
konungens på Tongatabu broder, och sedan guvernören på Lefuka,
hvardera i sin stora dubbelkanot af trettio till fyratio alnars längd
och rodd af ett stort antal karlar. Den ena af de två kanoter, hvilka
bilda en sådan farkost, är något större än den andra, och de sammanhållas 
af ett öfver båda räckande däck, på hvilket ett litet hus är
uppfördt. Rodden verkställes dels genom paddling på sidorna, dels med
ett par stora vrickåror, hvilka äro nedstuckna mellan båtarne och skötas
hvardera af flera man. Utom de roende medföljde en mängd passagerare 
af båda könen, utstyrde i sina grannaste kläder. Sällskapet
tycktes vara beredt på en längre bortovaro, ty ett par helstekta svin
lågo i båda båtarne framom det omtalade huset. De flesta af karlarne 
voro öfver tre alnar långa, och ett par nådde säkert tretton qvarter; 
de voro allesammans utmärkt väl skapade, och deras lemmar buro,
ehuru ej grofva, vittne om mycken styrka. Deras muskler kändes
fastare än Inuerns eller Tahitierns, och hudens färg var mörkare.
Håret bars dels hängande rakt, dels friseradt, och hela beklädnaden
bestod af en smal gördel (maro) omkring höfterna. Deras hållning
var allvarlig och stolt, och intet försök till snatteri förmärktes, ehuru
tillfälle dertill ej saknades.

Guvernören på Lefuka var en man på omkring fyratio år, af
medelmåttig längd, men starkt byggd, och hade ett serdeles förmånligt 
yttre. Hans ansigte kunde kallas fullkomligt välbildadt, ehuru
näsan var något bredare och läpparne något litet tjockare än hvad
hos den hvita rasen vanligen är förhållandet. Näsans profil är krokig,
och på litet afstånd liknade mannen en bronsstaty af någon romersk
fältherre. Hans hår var med yttersta omsorg uppfriseradt, och klädseln 
bestod af en skjorta och ett vidlyftigt skynke af hvitt bomullstyg,
båda af den utsöktaste renhet. Som vi redan nämnt hade han några
månader förut på Tongatabu blifvit illa sårad; en kula hade från ena
sidan till den andra genomträngt hans ”partes posteriores”, och en
annan gått tvärt igenom venstra axelmuskeln, utanför armpipan. Detta
sednare såret var ännu ej läkt, utan bar han armen i band.
Mannens sätt att vara var enkelt och värdigt. Hans äkta hälft såg 
ogement beskedlig ut, men föreföll bredvid sin ståtliga man nog
hvardaglig, och hennes drägt, som bestod af en gul, blommig klädning,
hvars färger genom upprepadt tvättande betydligt bleknat, var ej
ämnad att behaga ögat. Utom många andra unga damer anmärkte vi
äfven vår lilla bekanta från förmiddagen, mademoiselle Lydia, som
nu iklädt sig en liten kort röd spens med mycket korta puffärmar.
Dessa sednare voro något för trånga, så att de vackra armarnes
blomstrande hull retande pöste ut kring ärmlinningen. Ej heller
nådde spensen rätt igen om hennes svällande barm, utan såg hon sig
nödsakad att gifva denna till pris för allmänhetens blickar: som dock
detta i hvardagskostymen alltid är förhållandet, så fann hon sig med
lugn i sitt öde. Nedom spensen vidtog en lätt kjortel, bestående helt
enkelt af ett kring lifvet svept stycke hvitt tapa, hvilket nådde ned
på smalbenet. Den unga flickan med sina friska runda lemmar, sitt
glada och vänliga ansigte och primitiva drägt bildade ett verkligen
intagande föremål, och flera af de andra flickorna eftergåfvo henne
föga i utseende. En enda obehaglig sak måste vi anmärka om samtliga 
damerna, nemligen den afgjorda lukt af härsk kokosolja, som på
ett mindre angenämt sätt utbredde sig i deras närhet; men kanske
vänjer man sig snart vid denna parfym, och finner den sedan mera
retande än någon af de alldramodernaste af Guelaud eller något
annat vällukternes orakel i Frankrikes hufvudstad.

Såväl guvernören som hans hustru och större delen af de ej mera
unga bland våra gäster, hade en eller ett par leder af lillfingret,
eller det närmast derintill, afhuggna. Andra hade större eller mindre
ärr symmetriskt placerade på båda armarne eller axlarne. De voro än ärr
efter med skärande verktyg gjorda sårnader, än liknade de sådane
som efterlemnas af större brännskador; dessa sednare skola åstadkommas 
genom något starkt dragande medel. Alla dessa stympningar
eller sår äro tecken till sorg öfver höfdingars, vänners eller anhörigas
död, och stundom utslås ett par framtänder af samma orsak. Missionärerna 
hafva förklarat dessa sjelfmisshandlingar för brottsliga, utan
att dock hafva lyckats alldeles afskaffa dem.

En hos herr Brodin anställd Svensk, vid namn Högström, hade
äfven kommit ombord på fregatten i sällskap med en Engelsman, som
förde en liten skonert, med hvilken den vid oljeslageriet tillverkade
olja plägade sändas till Tahiti, för att derifrån skeppas till Europa.
Båda medförde sina fruar, af hvilka den förres var från Tahiti, den
sednares från Anaa eller Kedje-ön, en af Paumotu- eller Låga Öarna.
Fru Högström såg ganska behaglig ut och var iklädd en klädning
af hvitt siden, till snitten liknande de på hennes födelseö vanliga,
redan beskrifna. Den andra var det enda exemplar af Paumotu-Öarnes 
befolkning vi sett, och var såsom sådan intressant. Anletsdragen
voro i hufvudsaken desamma som öfriga Polynesiers, men de mycket
utstående kindknotorna och pannans starka afsmalnande uppåt gåfvo
ansigtet formen af en qvadrat, hvars diagonal står lodrätt. Ögonen
voro stora och lifliga, och hyn mörkare än den bland Tahitierna
vanliga: i synnerhet gick dess färg mera i rödt. Hennes händer voro
små och nätta: långs fingrarnes utsida gick en smal tatuerad rand.
Ingen af de båda qvinnorna talade något begripligt språk, men hade
kommit nog långt i civilisation att med förtjusning dricka öl med
socker i.

Bland de många karlar, som voro ombord på fregatten, visade
man oss ett par från Fidji-Öarne och en från Samoa-gruppen. Vi
kunde ej i brådskan och trängseln anställa några närmare jemförelser
mellan dem och Tongeserne, men vid hastigt påseende var skillnaden
omärklig, utom det att Samoern hade rödbrunt hår, hvilken färg sades
vara med konst åstadkommen. Medelst de stora kanoterna underhålles
en temligen liflig gemenskap mellan Tonga- och Fidji-grupperna. Den
förras innevånare fara ofta öfver till den sednare för att der
uppehålla sig ett par år, deltaga i ett eller annat krig, och sedan
återvända till hemorten, hvarest de då anses som vidtberesta män.
Fidjierne hafva stor aktning för Tongeserna, såväl för deras öfverlägsna
hyfsnings och verldsvanas, som deras tapperhets skuld, och de
sednare tala äfven med mycken högaktning om de förra. Menniskoätande 
har på Tonga i långliga tider varit ur bruk, men det påstås
att de af dess söner, som deltaga i krigen på den närliggande gruppens 
öar, ej alltid försmå att äfven deltaga i de efter segern derstädes
ännu oundgängliga kannibaliska måltiderna. Fidji-öarne hafva till
sednaste tider varit högst ofullständigt kända, men för något mera än
tio år sedan uppehöll sig den amerikanska expeditionen under Wilkes
der i några månader. De af honom hopsamlade uppgifterna om
menniskoätandet äro i sanning ohyggliga, och man kan ej med fog betvifla
deras riktighet. Expeditionen mistade der två officerare, som på den
lilla ön Malolo dödades af infödingarne, som dock ej lyckades erhålla
liken. Wilkes bestraffade med stränghet mördarna, men han
tillkännagifver tydligt sitt missnöje med de mördades oförsigtiga förfarande,
som utan tvifvel var orsaken till det timade uppträdet och sålunda
försatte honom i det obehagliga alternativet att antingen blodigt
hämnas eller genom strafflöshet stegra vildarnes rofgirighet och öfvermod.

Såväl ombord på fregatten som i land hade hela dagen en lifig
handel blifvit drifven såväl i födoämnen som i andra saker. De förra
bestodo hufvudsakligen i svin, höns, brödfrukt, yams och bananas,
de sednare i fiskredskap, spjut, klubbor, tapa och åtskilliga småsaker. 
Guvernören gaf ett par ganska vackra tapamattor till vänskapsgåfva
åt en af officerarne, samt erhöll i gengåfva hvarjehanda småsaker.
Penningar voro väl kända bland infödingarna, men de flesta föredrogo
såsom betalning bomullstyg, knifvar, yxor eller andra jernsaker.
Buteljer och flaskor värderades högt, men metkrokar hade ingen
afgång. För glasperlor kunde man på sin höjd erhålla litet frukt eller
någon liten prydnad; men flickorna voro mycket belåtna åt att
bekomma dylika såsom skänk.

Under allt det störande stoj och bråk, hvilket man kan föreställa
sig hafva under alla dessa besök herrskat på Eugenie, blef dock det
ombord under händer varande arbetet färdigt, och straxt innan skymningen
visades hela sällskapet i land. Kl. 6 e. m. lättade fregatten och höll
vestvart för att gå norr om holmarne Niniva, Fotua m. 11.: innan dessa
voro passerade var det mörkt, men vi hade dock, enligt kartan, rent
farvatten framför oss förbi Tofua, söder om hvilken kursen sattes.

Vinden hade hela dagen varit ostlig och måttligt frisk, samt
vädret mulet och regnigt, men någon betydande sänkning i
barometerståndet hade ej förmärkts. Väl hade qvicksilfret fallit från
morgonen till kl. 3 e. m., men sådant hör till de på dessa latituder ganska
regelbundna dagliga oscillationerna, och från kl. 3 till kl. 6 hade det
åter stigit; det fortfor så till kl. 9 e. m., då det åter började sakta
falla. Någon rubbning i dess dagliga gång visade sig således ej.
Kort efter solens nedgång började det dock blixtra i nordvest, och
kl. 9 e. m. friskade vinden hastigt, i det den drog sig på nordlig.
Kl. ½10 blåste den med häftiga regnbyar från nordnordvest, och
fregatten rusade med skummande fart genom vattnet. Storseglet var
uppgigadt och märsseglen nedlupna för att refvas, då vinden kl. 10
tvert kastade på sydvest och tog fregatten flatt back. Det blåste nu
en stund ganska styft, kastande flera streck åt ömse sidor, regnet
nedstörtade i strömmar, och ögat. blandadt af de täta och starka
blixtarna, kunde ej reda det ringaste af de omgifvande föremålen.
Ingen åska hördes. Till kl. 11 höllo vi nordvestvart bidevind för
babords halsar; regnet hade nu upphört och Tofua visade sig rätt
förut. Att lägga sydvart hade varit att kasta fregatten in bland
holmarne och refven; intet annat var således att göra än att hålla af
öster om Tofua och Kaa, hvarest farvattnet, enligt d'Urvilles kartor,
är fullkomligt rent. Under det fregatten med stark fart länsade undan
nordvart på måttligt afstånd från nämnde ö, varskodde utkiken på
styrbords gångbord, båtsmannen Törning, bränningar rätt förut och
på bogen. Hvar och en som hörde hans rop blef något häpen, ty
bränningarnes tillvaro hade varit ett bevis på kartornas otillförlitlighet, 
och ställningen hade då i mörkret varit ganska obehaglig. Många 
ögon riktades således åt uppgifvet håll, och det visade sig genast att
karlen misstagit sig på en vågs skummande topp. Vid midnatten var
vinden frisk från syd, en timme sednare måttlig från sydost, och
kort derefter blef det alldeles stillt. Blixtarne syntes till kl. 10 i
nordväst, efter denna tid i öster, och fortforo, fastän med aftagande
styrka, till ett par timmar efter midnatt.

Ehuru detta vindfenomen hvarken var våldsamt eller i stor skala,
visar det tydligen alla egenskaper af en så kallad cyklon<footnote>Detta namn har blifvit gifvet åt de hvirflande stormar af större eller mindre
verkningskrets, hvilka gemenligen kallas orkaner, i chinesiska farvattnen
tyfoner, på afrikanska kusten tornader, hvilka sednares verkningar äro
inskränkta inom föga vidsträckta gränser och med hvilka den här beskrifna har
en omisskännlig likhet. Vi skola längre fram efter ankomsten till Mauritius
något litet vidröra detta ämne, ehuru blott historiskt, emedan en
framställning af sjelfva orkanens natur och rörelser hvarken i detta arbete är på sin
plats, eller författaren i stånd att på tjenligt sätt framställa ämnet. Den
utmärkta meteorologen Dove i Berlin är att betrakta såsom skapare af
theorien för roterande vindar, hvilken helt och hållet utgår ur de observerade
fenomenerna, ehuru ett och annat ej alldeles tillfredsställande kan ur denna
theori förklaras. I praktisk väg har ämnet blifvit bearbetadt i synnerhet af
Amerikanaren Redfield och Engelsmännen Reid och Piddington, hvarjemte
talrika ströskrifter derom utkommit. I de flesta nyare läroböcker i
meteorologien finnes ämnet vidrördt, äfven i Löjtnant Pettersons nyligen utgifna
lärobok i navigationen, sid. 69 och följande. </footnote>, eller
roterande vind. Att sådane stundom förekomma i Tonga-archipelagen,
har länge varit kändt och har af Wilkes blifvit ytterligare bestyrkt.
Infödingarne uppgifva att vinden, efter att hafva med våldsamhet
blåst från ett väderstreck, hastigt kastar om till det motsatta, och att
under en och samma orkan träd på en ö fallit med toppen åt ett
håll, medan de på en annan fallit åt motsatt. Om orkanen är häftig
på Tongatabu, är den svag på Hafuluhu, och tvärt om; de
mellanliggande Hapaii-öarne få i båda händelserna sin dryga andel.
Fenomenet skall räcka 18—36 timmar och genom fruktträdens förstörande
stundom förorsaka hungersnöd. Vi hafva sett en uppgift af innehåll
att dessa cykloner börja att blåsa från nordvest, sedan draga sig på
nordost och sluta på sydost; detta skulle antyda en rörelse för
centrum från sydvest till nordost, hvilket illa öfverensstämmer med den
antagna theorien. Kunna öarne åstadkomma en dylik afvikelse eller
äro observationerna felaktiga?

Efter att några timmar hafva legat i stiltje fingo vi d. 2 Oktober 
en svag nordvestlig vind, med hvilken vi endast långsamt
framskredo sydvestvart. Vädret blef frampå dagen förtjusande, med en
temperatur af 26°—27°, och hafvet omkring 25°. Enligt god 
observation kl. 8 f. m. skulle spetsen af Kaa ligga på 175° 5' V., under
det att den enligt de fransyska kartorna ligger på 175° O' och de af
Wilkes utgifna på 175° 10'. Vår longitud är här således 5'
vestligare än Fransosernas, vid Haano var skillaaden 6' samma väg;
Öfverensstämmelsen kan således kallas god. Middagstiden pejlades
Kaa i sydost på ett afstånd af 8 mil (1½ sv. m.). Den visar tydligen
vulkanisk bildning, är till formen en nästan fullkomligt regelbunden
kon, upptill något litet afstympad, och nedtill lodrätt stupande i hafvet,
som på alla sidor är störtdjupt ända intill stranden. Stälpan är
rödaktig till färgen, men derofvanför är sluttningen öfverväxt af träd och
buskar till ungefär två tredjedelar af höjden, hvarefter kala svartgrå
berget vidtager. Åtskilliga fåror löpa från spetsen ända ned till foten.

<img>Kaa.</img>

Tofua är till formen nästan qvadratisk, liar flat topp och branta sidor
och å sitt norra hörn en brinnande vulkan, hvars sken vi om nätterna
sågo. Troligen var det endast det af de öfver vulkanen sväfvande
ångorna reflekterade skenet af den i dess inre lågande elden, hvilket
nådde våra ögon. Mätningar anställdes för utrönande af de båda
öarnes höjd. Trenne ganska väl öfverensstämmande gåfvo för Kaa i
det närmaste 4000 sv. fot, och två mindre goda för vulkanen på
Tofua 3500—4000. Båda äro obebodda och nästan otillgängliga.

Följande dagen, d. 3, fingo vi ända till på eftermiddagen ligga
i stiltje och omlöpande kast från sydvest; middagstiden voro ännu de
båda nyssnämnde öarne i sigte på ett afstånd af 40 mil (7 sv. m.)
Mot aftonen drog sig vinden på syd, och d. 4 fingo vi ändtligen göra 
liten framfart med en mycket föränderlig sydostlig bris. Den 5, kl. 8
f. m., fingo vi Ono-öarna i sigte och voro dem vid middagen helt nära;
kl. ½1 e. m. sprang vinden i en regnskur omkring från nordost till
vestsydvest, och fortfor sådan till qvällen, då himmelen klarnade med
en måttlig bris från nord. Det regniga vädret hindrade alla observationer 
öfver öarnes läge, hvilket dock enligt räkningen tycktes visa
samma skiljaktighet som Haano och Kaa. Strömmen hade på de två
sista dygnen satt oss 47 mil (8 sv. m.) rätt åt norr; en dylik sättning 
var nära att under segling från Tongatabu till Fidji-öarna vålla
amerikanska korvetten Vincennes förolyckande på en liten i dessa
trakter belägen bank, som i dagbräckningen syntes rätt förut på helt
kort afstånd. Fartygets chef, kapiten Wilkes, säger sjelf att
skeppsbrott ej kunnat undvikas om mörkret fortfarit litet längre<footnote>United States Exploring Expedition, III.</footnote>; han ansåg
sig ännu vara på godt afstånd från banken.

Ono-öarna äro till antalet tre, hvaraf två små ligga åt nordost,
och en större åt sydvest; de omgifvas af ett korallref, som på flera ställen
uppsticker ur vattnet och åt syd och vest utskjuter ett godt stycke
till sjöss. De små öarne äro flacka och låga, den större har flera
kullar, hvaraf två äro väl markerade. Alla tre äro yppigt öfvervuxna
med höga träd; äfven på kullarnas toppar stodo grupper af
kokospalmer. En kanot med en hvit och några indfödingar kom ut till
oss. Den hvite, en förlupen engelsk matros, uppgaf att öster om den
större ön ankarsättning, ehuru dålig, finnes för större fartyg, men
att små kunde inom refven ligga i säkerhet. På brödfrukt,
kokosnötter och dylikt var god tillgång. Tongesiska missionärer funnos på
öarna, hvars innevånare delade sin tid mellan äta, sofva och läsa
böner. Till kroppsbyggnad, färg och anletsdrag liknade de Inuerna,
men dessas vilda uppsyn och häftiga åtbörder voro utbytta mot ett
det stillaste och fredligaste väsen. Öarne besökas endast högst sällan
af fartyg.

Den sydvestliga vinden tvang oss att hålla sydvart, och vid
solnedgången syntes de små Mikailoff- och Simonoff-öarna i vester. Kort
derefter gick vinden på nordlig och tillät fregatten att ligga sin kurs.
Kl. 8 följande morgonen skuro vi 180 graden från Greenwich meridian
på 22½° latitud, hvarföre dagens datum, Onsdagen d. 6 Oktober,
öfverhoppades och utbyttes mot Thorsdag d. 7. Både denna dag och
den följande höll sig vinden ojemn på vest och sydvest, från hvilket
sednare håll en stark dyning kändes. Himmelen var än klar, än mulen,
och många små regnbyar kommo. Derpå följde tre vackra dagar med
stiltje och svaga sydostliga vindar; vi skuro derunder södra 
vändkretsen på 179° O., och hade då en temperatur af 19°—22°, kring
hvilket sednare gradtal hafvets äfven höll sig. Stommen satte åt nordvest,
men ej med någon betydligare fart. Den 11 visade sig en hop små
foglar, till utseendet liknande strandvipor. Den 12—14 gjorde vinden
åter en ringdans, lik de ofvan beskrifna, genom  ost, nord och vest
till sydvest, skiftande derunder oupphörligt mellan styf bris och stiltje.
Starka regnskurar föllo emellanåt, dyningen från sydvest var ganska
obeqväm, och en mängd tumlare visade sig. Den 15—18 var vinden
gemenligen frisk, först från sydkanten, sedermera från ost; vi gjorde
dessa dagar god framfart, och sistnämde dagen mot aftonen fingo vi
de klippiga holmarna Balls Pyramid och Lord Howes ö i sigte.
Himmelens utseende påminde oss nu om att vi lemnat de tropiska trakterna, 
och albatrosser, kapdufvor och deras samslägtingar helsade oss
välkomna till ett oroligare haf. Såväl luftens som hafsvattnets
temperatur hade dock undergått föga förändring. Den 19 drog sig vinden
småningom upp emot nord med styf bris; på qvällen började det blixtra 
i nordvest, hvarest svarta molnmassor sågos hopa sig. De ökades
oupphörligt, och då kl. 2 f. m. den 20 åskan började låta höra sig,
tillkännagifvande ovädrets annalkande, minskade vakthafvande officeren
segel; fregatten förde förut en betydlig segelmassa och gjorde en
hvinande fart. Knappt voro storseglet och mesan gigade samt märsseglen 
nedlupna, förr än en häftig by från nordnordvest lade fregatten
temligen på sidan, hvarjemte regnet nedstörtade i oerhörda floder, och
blixt och åska tycktes sammansvurit sig att blända synen och bedöfva
hörseln. På byn följde en stunds stiltje med omlöpande vindstötar,
regnet fortfor att nedströmma, och det på däcket stannade vattnet
spolade under rullningarna högt öfver luckkarmarna. Kl. 3 var vinden stadig
på sydvest, med smått regn och hög, oredig sjögång: blixten syntes
nu i öster. Barometern, förut hög, hade sedan förmiddagen d. 18
varit i jemnt, ehuru långsamt fallande, som likväl mot inbrottet af
d. 20 blef något hastigare: kl. 3 f. m. började den åter stiga.
Under loppet af dagen fulländade vinden sin kretsgång, och var om
qvällen på nordnordost. Middagstiden fingo vi i sigte kusten af New
South-Wales kring Port Stephen och Sugar Loaf Point.

Den 21 tycktes det som vindarnes gud velat visa huru nyckfull
han kan vara, ty samma vind blåste knappt två timmar å rad, och
kasten skedde ej ens åt samma håll, utan lopp vinden, i styrka
skiftande mellan frisk bris och de lättaste fläktar, genom halfva
horisonten fram och åter. Himmelen var af den fullkomligaste klarhet,
luftens temperatur 18°—20°, hafvets omkring 19°; Australiens kust låg
utbredd för oss, och åtskilliga seglare, de första vi på länge sett,
upplifvade scenen. Vi nalkades sakta de branta klippväggar, som bilda 
inloppet till Port Jackson; snart kom lotsen långs sidan i sin af
fyra Ny-Zeeländare rodda hvalbåt, och makligt framskridande mellan
de många uddar, som dela den rymliga hamnen i ett antal smärre,
kommo vi snart i sigte af Sydney, i hvars närhet vi ankrade kl. 6
e. m., mellan det lilla skäret Pinchgut Island och den udde, på
hvilken botaniska trädgården är belägen. Förtöjningen utseglades
med ens; ankrarne läggas ungefär i nord och syd, med öppna klys
för vestlig vind.

*
</chapter>
<chapter name="XII">

<h1>XII.

Uppehåll i Sydney; segling derifrån till Hongkong med anlöpande af
Ponynypet<footnote> Äfven kallad Ascension.</footnote> och Guam.</h1>

1852. Oktob. 21 —Dec. 7.

Kusten af Nya Syd-Wales erbjuder ej den ankommande någon
lofvande anblick. Långa, jemnhöga klippsträckningar afbrytas
här och der af sandiga kullar, och för det vid de vajande palmerna
vanda ögat tyckes allt bära pregeln af ofruktbarhet och tomhet. Man
inlöper i Port Jackson mellan två temligen höga tvärbranta uddar,
hvilkas sandstensbildning genast tillkännagifver sig, äfven för den i
geologien okunnige. Den vidlyftiga, förträffliga hamnen delas af ett
antal utskjutande landtungor i flera små vikar, i hvilka öfverallt
finnes ypperlig ankarplats. Ett grund ligger midt i farvattnet på något
afstånd från inloppet; det utvisas af ett derpå förtöjdt fyrfartyg, som
tillika tjenar till station för lotsarna. Stränderne äro brutne i små
höjder, hvilka i allmänhet äro trädbevuxna, men trädens äfven vid
denna årstid — våren — gråa och risiga utseende vållar att landskapet
saknar behag. När man kommit litet inåt viken, får man se åtskilliga
villor framskymta; ett par af dessa äro ganska praktfulla. Längre
fram visar sig guvernörens residens, en vidlyftig byggnad i
gammalengelsk stil, belägen på en från södra stranden utspringande udde,
hvars spets intages af den lilla skansen Fort Macquarie, så benämnd
efter en af koloniens fordna guvernörer. Bortom denna udde ser man
en del af staden, och en annan synes vid ändan af en åt söder
ingående smal vik, i hvars mynning ligger en trädbeväxt holme,
Garden-Island kallad.

Vår ankarplats var ett stycke utanför Fort Macquarie, tätt invid
hvars murar tvenne engelska örlogsfartyg lågo förtöjda. De voro

briggen Fantome på tolf kanoner, och ångfartyget Acheron, hvilket
de sista åren varit begagnadt till sjömätning på Nya Hollands kuster.
Mätningarnes chef, kapiten Stokes, var sedan några månader efter
fulländadt arbete, återrest till England, och man väntade att snart få
höra resultaterna af hans undersökningar.

Handelsfartyg ankra i viken innanför eller vester om skansen.
De kunna der ligga förtöjda vid land, likasom i en annan ännu längre 
vesterut, på andra sidan staden belägen vik, vid hvars stränder 
varf och dylika anläggningar fått sin plats. Derifrån afgå äfven
de ångbåtar, som underhålla gemenskapen med den ungefär två svenska 
mil uppföre Paramatta-floden belägna staden af samma namn,
hvilken fått en viss ryktbarhet genom sitt observatorium, som anlades
af generalen Sir Thomas Brisbane, koloniens guvernör i början af
1820-talet, på hans enskilda bekostnad, men som, efter att sedermera
under en följd af år blifvit underhållet af staten, nyligen blifvit
indraget. Diligencer gå äfven till samma ställe. Ångbåtarne voro af allra
simplaste slag, täflande med våra svenska af den äldsta uppsättningen.

En mängd större och mindre fartyg lågo upplaggde vid broarna,
emedan ingen möjlighet att få dem bemannade fanns, sedan efter
guldgrufvornas upptäckt allt arbetsfört folk begifvit sig till Melbourne och
Port Philip. Man betalade en matros ända till etthundra pund sterling
för resa till England. Naturligtvis voro främmande fartyg i fara att
genom rymning mista sina besättningar: kort efter vår ankomst kom
också chefen för polisen ombord och utlofvade det skyndsammaste och
kraftigaste biträde för uppspanandet af dem, som möjligen kunde vilja
lemna Eugenie. Lyckligtvis kom dess chef ej i behof af det erbjudna
biträdet, ty ingen af vår besättning befann sig hågad att öfvergifva
sin flagg, och några sådana snaror, som dem vi i San Francisco
omtalat, finnas ej här i bruk.

Ehuruväl man ej kan undgå att vid vandringen genom staden
erfara en känsla af förundran öfver den hastighet, hvarmed den på
föga mer än trettio år uppvext till en betydande hufvudstad, måste vi
dock, med fara att i grund förlora en stor dels af våra läsare aktning,
erkänna att den föreföll oss i yttersta grad blottad på allt intresse.
Man träffar intet annat än hvad man är van att se i en engelsk stad;
intet nytt, ingenting utvisande någon originalitet i tankar och
sträfvanden visar sig för ögat. Beundran för koloniens materiella tillvext
väckes vid genomgåendet af statistiska tabeller bättre än vid stadens
betraktande ty annat, än hvad som kan med ziffror uttryckas, finnes der
knappast, eller åtminstone kan den blott flygtigt besökande ej gerna
hinna taga reda på något deraf. Man ser långa och temligen väl
bebyggda gator, stora hus och kyrkor, värdshus och bodar, banker och 
verkstäder, förträffliga saker utan tvifvel, men för att se dessa
behöfver man ej fara till Australien, och deras tillvaro kan man få veta ur
en statistisk tabell. På sådana saker, som man måste se eller hafva
sett för att någorlunda rätt kunna uppfatta eller förstå, är fullkomlig
brist. Vi kunna knappast påminna oss hafva här sett något, hvars
beskrifvande kan för läsaren vara af intresse, och det kringliggande
landet, med all sin rikedom på egna, i vetenskapligt afseende
märkvärdiga alster, eger föga eller intet som förnöjer ögat. Darwin, ehuru
naturforskare, talar på flera ställen i sin förträffliga berättelse om
landets ytterst enformiga utseende: och enformigheten måste naturligtvis
förefalla än större för den i naturalhistorien obevandrade.

En stor olägenhet, för hvilken landtmannen här är utsatt, är den
starka och ihållande torka, som ofta inträffar och stundom ett par år
å rad hindrar grödans vext. Denna klimatets torrhet tillkännagifver
sig genast vid betraktande af en karta öfver landet genom flodernas
fåtalighet, och man måste dertill ihågkomma att de flesta af dessa äro
blott obetydliga bäckar, ehuru de stundom efter häftiga regn uppsvälla
så, att allvarsam skada genom deras öfversvämmande anställes. När
tillräckligt regn faller, skall jorden vara ganska fruktbar, men större
delen af landet dock bättre egnad för fårafvel än för åkerbruk och
boskapsskötsel. Vi skola strax lemna några underrättelser om dessa
näringsgrenars tillvext; men för fullständigare uppgifters erhållande
hänvisa vi till bilagorna vid slutet af boken.

Sydney är beläget på nära 34° S., det vill säga på nästan samma
latitud som Kapstaden och Buenos Ayres, motsvarande nordliga delen
af Afrika. Kölden kan således om vintern ej vara betydlig, och på
kustlandet förekommer sällan is. Sommaren är gemenligen mycket het,
och då vinden är nordvestlig blifver hettan odräglig. Under
passerandet öfver det inre, af solen upphettade landet antager luften en
temperatur, som kommer vindpustarna att kännas så som komme de
ur en öppnad ugn. Den 24 Oktober, motsvarande samma datum i
April i norra hemisferen, fingo vi erfara ett sådant fenomen:
temperaturen uppgick till 32,°,6 i skuggan, men värmen hann ej under loppet
af dagen riktigt nedtränga i fartyget, så att man under däck hade ett
behagligt klimat; följande dagen blef helt tempererad, och d. 26 kl. 3
f. m. visade thermometern endast 12°, 8. Vattnet i hamnen höll sig
på 18°—19°. De starka temperatur-förändringarna åstadkomma
naturligtvis en hop förkylningar, hvars verkan på Eugenies besättning gaf
sig tillkänna genom ett oupphörligt hostande, utan att dock antalet af
egentligen sjuka ökades. På de i hamnen liggande engelska
örlogsfartygen beklagade man sig öfver det stora antalet sjuka, och af
garnisonen hade en så betydlig del insjuknat i bröståkommor och dylikt,
att knappast tillräcklig styrka till den vanliga vaktgöringens bestridande
fanns i tjenstbart skick.

Vindfenomenerne tyckas på denna kust, så vidt man under ett
vistande, så kort som vårt, är berättigad att draga några slutsatser,
hafva en bestämd likhet med de i Plata-floden, och de upplysningar
som blifvit oss, på derom gjord efterfrågan, meddelade, bestyrka det
fattade omdömet. Vi hafva redan nämnt vindens föränderlighet i
grannskapet af kusten. Efter en period af vackert väder med vinden
från sydost eller ost, drager denne sig alltmera på nord; barometern
faller och thermometern stiger. Nordvestvinden har här ungefär samma
egenskaper som i Platafloden, men medför ej samma qvantitet
fuktighet, och är således kanske mindre tryckande än der, ehuru hetare.
Moln börja hopa sig i sydvest, och vinden springer hastigt omkring
åt detta håll, med åska och regn. Barometern börjar kort förut att
stiga. Vinden blåser stundom några timmar med stor häftighet, men
kastar snart vidare på sydlig med klart och angenämt väder. Om
sommaren säges förloppet af hela fenomenet vara hastigare och
våldsammare än om vintern. Likheten med de i Platafloden förekommande
pamperos är således påtaglig, ehuru naturligtvis ett längre vistande
på stället är nödvändigt för att gifva full säkerhet åt detta vårt
påstående.

Sydney eger ett naturhistoriskt museum och en botanisk
trädgård. Det förra innehåller utan tvifvel många saker af värde, men
lokalen är alldeles för trång för deras uppställande, och personalen
otillräcklig. Utom Australiens egna alster funnos en mängd saker från
Stilla Hafvets öar, hvaribland vi anmärka ett fullständigt skelett af en
Fidjian. En samling goda gipsafgjutningar af några de bästa antika
statyer tog sig helt besynnerligt ut bland de utan ordning kringströdda
naturalstren, och hela museum bar prägeln af att vara högst
obetydligt besökt. Dess intendent, Mr Wall, visade oss den artigheten att
lemna oss inträde när helst vi behagade, och doktor Kinberg erhöll
genom byte exemplar af många australiska djurarter. Botaniska
trädgården ligger straxt öster om staden och är ständigt öppen för
publiken: i dess närhet äro vidlyftiga promenader. Vägen dit leder förbi
en staty i bronz af en af koloniens guvernörer, hvars namn fallit oss
ur minnet; den är upprest af Sydneys innevånare. Mellan statyens
plats och trädgården är ett öppet fält, hvarest garnisonen utför sina
militäriska öfningar och stadens vackra verld samlas för att åhöra
regementsmusiken, som tvänne gånger i veckan der låter höra sig.
Botaniska trädgårdens beskaffenhet kunna vi naturligtvis ej bedöma,
utan nöja oss med att anmärka de vackra Norfolks-granarna, som der
voro planterade, likasom på åtskilliga andra ställen kring staden.
Dessa träd härstamma frän Norfolksön, som är belägen ungefär 150
sv. m. ostnordost om Sydney och nyttjas till deportationsort för de
till Australien deporterade brottslingar, hvilka der begått allvarsammare
förbrytelser eller visa ett oregerligt uppförande. Bland barrträd äro
dessa granar visserligen bland de vackraste vi sett; grenarne sitta kransvis
kring stammen, äro mycket lummiga, och barren hafva en glänsande
mörkgrön färg. De kringliggande promenaderna bestå dels af alléer, dels
af en på en landtunga belägen park, men träden i den sednare äro
låga och grågröna, så att de ej erbjuda någonting liknande hvad man
hemma i Sverige eller det öfriga Europa får se. Bland i trakten af
Sydney belägna villor eges den största och ståtligast byggda af Mr.
Mac Leay, ledamot af Svenska Vetenskaps-Akademien. Denne man
eger en betydlig förmögenhet och högst betydliga naturhistoriska
samlingar i nästan alla grenar.

Vi måste, som vi nämnt, för utförligare uppgifter om koloniens
ekonomiska angelägenheter, hänvisa till bilagorna, men vilja dock här
gifva ett begrepp om det hufvudsakliga af -dess tillvext. Sålunda var
1837 sträckan af odlad jord 92,000 acres<footnote>En acre är ungefär fem sjettedels svenskt tunnland.</footnote>, och dess afkastning
omkring 170,000 svenska tunnor hvete, 160,000 tunnor maiz och 18,000
tunnor andra sädesslag, förutom potates, hö och tobak. År 1851
hade den odlade jorden ökats till 152,000 acres, som lemnade 350,000
tunnor hvete, 180,000 tunnor maiz, och 47,000 tunnor andra sädesslag, 
hvarjemte afkastningen af de tre sistnämnde artiklarne blifvit
sexdubblad. Spannmåls-produktionen är dock ej fullt tillräcklig för
landets behof. År 1843 funnos 56,000 hästar, 850,000 hufvuden
hornboskap och 3½ millioner får; 1851 funnos af de förra 116,000,
af hornboskap nära halfannan million och af får öfver sju millioner.
Exporten af ull var 1837 något öfver fyra millioner marker, värderade 
till 320,000 pund sterling, och 1851 hade den hunnit till öfver
femton millioner, värderade till 828,000 samma mynt. Totala exporten 
1851 värderades till 1,796,912 pund, under det importen gick till
1,565,931; den förra lemnade således ett öfverskott af mera än 200,000
pund.

Folkmängden i Nya Syd-Wales uppgick 1851 till omkring 190,000
menniskor. Mellan 1830 och 1852 hafva på statens bekostnad blifvit 
öfverförda 64,807 emigranter, och på egen 20,372, brottslingar ej
inberäknade. Antalet har varit nära lika fördeladt på båda könen,
och 21,591 hafva varit under fjorton år. Den staten i och för utflyttningarne 
tillskyndade kostnad uppgår till 1,134,511 pund sterling.

Kolonien eger (1851) tvänne fattigskolor med 345 barn och 160
församlingsskolor med 11,193 lärjungar. Vid 34 af staten underhållna 
undervisades 2,861, och vid 227 privata 6,721 lärjungar. Hela
antalet skolor af olika slag är 423 och skolungdom 21,120, hvaraf 11,118
äro gossar.

Bland industrigrenar är tillverkningen af kläde, tvål och läder de
hufvudsakligaste. Vinodling bedrifves i temligen betydlig skala; 1851
var tillverkningen 85,000 gallons vin och något litet konjak. Vinet
är af högst medelmåttig beskaffenhet, det liknar till smaken de sämre
Rhenska vinerna. Priset på lifsmedel var vid vårt vistande i Sydney
billigt. Kött af förträfflig beskaffenhet kostade ungefär fem
skillingar riksgälds marken, och på proviantartiklar, såsom salt kött och
fläsk, torkadt fårkött, inlagda tungor m. m., var god tillgång till
måttliga priser.

Man kan naturligtvis förvänta att en engelsk koloni ej länge
behöft sakna goda landsvägar. De deporterade hafva användts vid
deras anläggande. Kolonien har nu vägar till en sammanlagd sträcka
af 750,000 engelska, eller 110,000 svenska mil. Postkontorens antal
är 101, som sysselsätta en embetspersonal af 137 personer. Antalet
bref uppgick 1851 till 975,318 och af tidningar till 762,487.
Postverkets inkomster uppgingo till 18,252 £ st., och utgifterna till 16,324
samma mynt.

De till Australien deporterade brottslingar förblifva ej för hela
sin deportationstid i fängsligt förvar. Efter en viss mot straffets
långvarighet proportionerad tidrymd erhålla de som visat ett godt
uppförande frihet att välja vistelseort och sysselsättning. För de på
lifstid deporterade är denna pröfvotid åtta år. Flera exempel finnas på att
dylika lössläppte förbrytare samlat betydlig förmögenhet, och sedan
deras tid lupit till ända dermed återvändt hem för att lefva som
gentlemen.

Genom guldgrufvornas upptäckande har hela ställningen i landet
blifvit högst betydligt förändrad, och många jordegare hotades redan
vid vårt besök med undergång, tillfölje deraf att allt deras arbets- och
tjenstefolk lemnat sin tjenst för att begifva sig på guldfångst.
Inflytandet på sjöfarten hafva vi redan omnämnt, och en mängd familjer
i Sydney sågo sig hastigt utan tjenstefolk. Den från alla jordens
länder, till och med Californien, tillströmmande menniskomassan skall
väl förr eller sednare återställa jemnvigten häruti, men till dess torde
många familjer råka i ganska brydsamma förhållanden. Skördarne
fingo stå oskurna, fåren kunde ej klippas och kreaturen lupo till
skogs, sedan deras väktare aflägsnat sig. Vi lemna åt läsaren att
anställa spekulationer öfver landets framtid, erkännande vår oförmåga
att bedömma dessa ämnen. Utförseln af guld var 1851 redan 144,120
uns, värda 468,336 £ st.

Af den infödda befolkningen — vi mena den ursprungliga, svarta
rasen — ser man numera sällan eller aldrig någon i Sydney eller
dess närmaste omgifning. Dessa menniskor tyckas hafva en afgjord
motvilja för all slags civilisation; utan bostäder eller gifven
sysselsättning stryka de i små flockar omkring i det inre. Några äro
anställde som vallhjon, i hvilken egenskap de i synnerhet gagna genom
sin skicklighet att uppspåra bortlupen boskap. För öfrigt lefva de af
jagt och det afskräde efter slagtade kreatur, som de erhålla af
nybyggarna. Deras vapen äro kastspjutet och ett för dem alldeles eget,
kalladt på deras språk boomerang. Det är en flat käpp eller spjäla
af en alns längd, eller något deröfver, och omkring 2 tums bredd,
midtpå krökt i trubbig vinkel. Vi hafva väl sett många exemplar af
detta vapen, men aldrig bevittnat dess begagnande, hvarom
berättelserna låta alldeles otroliga, ehuruväl deras sanning ej gerna kan
ifråsättas. I berättelsen om United States Exploring Expedition
meddelar Wilkes flera teckningar visande de kroklinier, en sådan boomerang,
kastad af en Australiers hand, beskrifver i luften. Man förvånas åt
att finna att en fogel dermed dödas i flygten, och att vapnet
derefter återvänder i den kastandes hand; att det kastadt framåt vänder
tillbaka och träffar ett bakom den kastande befintligt föremål, med
flera dylika besynnerligheter, hvilkas verklighet dock är till full
visshet bestyrkt. Hela denna befolkning är i starkt aftagande, och
torde inom ett måttligt antal år vara försvunnen.

Kreaturens vaktande och hop drifvande sker här, likasom i
Pampas, till häst: en piska med kort skaft och lång, tjock snärt begagnas
dervid som hjelpmedel. Genom korsning af engelska, arabiska och
chilenska hästraser har man åstadkommit en afvel, som i föreningen
af snabbhet, ihållighet och härdighet täflar med de bästa som
någorstädes finnas. Hästar bilda redan en exportvara till Indien och
Mauritius. Olyckligtvis kunna vi ej meddela något om gängse priser på
hästar och hornboskap. Vanliga sättet att färdas på landet är till häst,
ty ehuru, såsom vi sett, vidsträckta allmänna landsvägar finnas, har man
ej ännu haft tid och lägenhet att anlägga smärre körvägar från dessa
till de serskilda egendomarna, utan får man dit färdas på skogsvägar,
eller, såsom det här kallas, genom buskarna. Detta utryck torde väl
karakterisera skogarnas beskaffenhet.

En liten industri, som i Sydney hunnit betydlig utveckling och
väl förtjenar nämnas, är handeln med naturalier och ethnografiska
samlingar. Australien har, såsom bekant, en högst egen natur, hvars
alster man i stor mångfald ser utbjudna till salu, och med de många
fartyg, som härifrån drifva handel på de vestra af Stilla Hafvets
ögrupper, såsom Nya Hebriderna, Nya Caledonien, Fidji-öarna, m. fl., 
hitkommer oupphörligt en mängd snäckor, vapen, drägter, m. m. från
dessa trakter. Utom flera mindre dylika bodar, fanns en tillhörande
en Mr. Wilcox, hvilken hade betydliga lager af både lefvande och
döda exemplar. Ett stort antal papegojor af mångfaldiga olika arter,
af alla storlekar mellan en höks och en sparfs, och af de mest
skiftande och lysande färger, bildade ett menageri, hvars make i prakt ej
så lätt finnes. Åtskilliga fyrfotadjur funnos äfven. Det är klart att
vid en sådan handel en betydlig vinst måste påräknas på hvarje
försåldt exemplar, isynnerhet af de lefvande djuren, och priserna
föreföllo i allmänhet temligen höga, i synnerhet som man dessutom måste
taga i beräkning sannolikheten af att under hemfärden till Europa
mista sina djur. Icke destomindre taga de flesta eller alla hemgående
fartyg större eller mindre menagerier ombord, och de vackra papegojorna 
gifva vid försäljning i England god vinst, om de blott engång
lyckligen hinna dit. Flera bland Eugenies officers-personal lade sig
till en eller flera foglar, och af dessa öfverlefde ett proportionsvis ej
ringa antal den åtta månader långa resan till Sverige, hvarest deras
lagring uppväckt mångas beundran. I afseende på klimatet böra de
ock vara mindre ömtåliga än de från Ostindien eller Brasilien hemtade.

Vi hafva nu i korthet meddelat det lilla vi om Australien kunnat
uppsnappa, men befara att, huru knapphändiga våra skildringar i
allmänhet måste förefalla, den af Sydney skall tyckas alldeles för litet
sägande. Men förhållandet är ej här likadant som på en del af oss
besökta ställen, hvilka hafva en starkt utpreglad egen fysionomi,
erbjuda någonting som genom sinnena omedelbart inhemtas. På sådana
ställen kan man genom att, såsom man säger, bruka ögonen, inhemta
mycket, som, om också ej bidragande till kännedomen om det inre
af innevånarnes lif och seder, dock genom en eller annan för läsaren
ny detalj kan vinna intresse. Vi måste ännu en gång upprepa att
sådant ej finnes i Sydney. Man måste, för att der finna något, hvars
framställande kan vinna något intresse, antingen vara naturforskare
eller slå sig på undersökning af politiska, kommersiella eller sociala
förhållanden, hvilka karakterisa kolonien. Någon egentlig kännedom
af dylika ämnen kan ej med fog förväntas af en sjöofficer, hvars tjenst
redan sönderfaller i så många specialiteter, att en individs, äfven den
rikt begåfvades förmåga ej mera är tillräcklig för ett fullständigt
inhemtande af dem alla i alla deras detaljer, så mycket mera som utmärkt
duglighet och skicklighet i åtskilliga af dem förutsätter alldeles olika
riktning i anlag och sinnesart. Men äfven en person med specialstudier 
i de kunskapsgrenar, vi anfört, skulle väl, under så kort
vistande som Eugenies, ej hunnit med någon fullständighet studera 
dessa saker, fastän han sannolikt kunnat derom meddela mångfaldigt
mera än hvad genom oss kommit till läsarens kännedom.

Tiden att lemna Sydney nalkas, men ännu återstår oss ett värf,
hvars uppfyllande ej kan vara annat än angenämt. Vi mena omnämnandet 
af den förekommande gästfrihet och välvilja, hvarmed vi blifvit
emottagne af flera af stadens innevånare. Genast efter vår ankomst
erhöllo fregattens samtlige befäls- och civil-personal tillträde till
Australian Club, hvilken är uppförd med all den comfort och prakt, som vid
dylika anläggningar i England är vanlig. Officerarne af det här
förlagda elfte regementet, hvars chef, öfverste Bloomfield (brorson till
den i Stockholm ännu hågkomna engelska ministern Lord Bloomfield)
en längre tid vistats i Sverige, inbjödo oss allesammans på en lysande
middag. Sir Charles Nicholson, ordförande i koloniens deputerade
kammare, hedrade oss flera gånger med inbjudningar, och hade
dessutom en större bal i sinnet, den vi ej kunde afvakta. Deremot hade
man tillfälle att bevista en sådan hos Solicitor-General Manning, och
fick der beundra en adertonårig Irländskas lysande skönhet. Åtskilliga
enskilda personer besökte oss dessutom ombord, medförande bjudningar
på flera håll, så att ingen svårighet här finnes för erhållande af
talrika och goda bekantskaper, hvilka ej blott skänka nöje för ögonblicket, 
utan äfven i betydlig mån bidraga till förvärfvande af kännedom
om landet.

Fregatten blef i Sydney fullständigt provianterad och försedd med
vatten, bränsle och utrednings-persedlar. Fockrån hade visat sig
angripen af röta på babords nock: den fördes således i land på
Pinchgut-Island, och den skadade delen utbyttes mot ett i reserf medfördt
nockstycke. För öfrigt sysselsattes besättningen med hvarjehanda
mindre reparationsarbeten på taklingen, och segelsömmarne med de slitna
seglens förseende och lagande. Den 30 Oktober var allt klart till
afsegling.

För seglingen mellan Australiens östra kust och China erbjuda
sig flera olika vägar, hvars lämplighet hufvudsakligen bestämmes af
årstiden. Som bekant blåsa i de ostindiska farvattnen såkallade
mussoner eller halfpassader. När solen är norr om eqvatorn, eller
rättare från Maj månads början till Septembers slut, herrskar i
Chinesiska Sjön sydvesten, i Java-sjön, Torres Sund och närliggande
vatten sydosten; från början af November till slutet af Mars herrskar i
den förra nordostlig, i de sednare nordvestlig vind. April och
Oktober kunna anses som öfvergångs-månader, under hvilka stiltje, regn
och byväder äro vanliga. Det är klart att gränserna för dessa
mussoners varaktighet ej äro alldeles skarpt bestämda, men betydligare
afvikelser från det här angifna förekomma sällan. Att mot mussonen 
kryssa sig upp genom Chinesiska Sjön är väl ej omöjligt, men fordrar
god kännedom om farvattnet, och är äfven med sådan besvärlig och
tidsödande, fartyget må vara huru god seglare som helst. Under norra
hemisferens sommar går man från Sydney, antingen genom Torres
Sund, efter hvars passerande en mängd mer eller mindre besökta vägar
leda in i Chinesiska Sjön, eller tager man vägen söder om Nya
Holland, genom Bass Sund eller utanför Van Diemens Land, för att långs
den förstnämndes vestra kust hålla nordvart till de Indiska farvattnen,
genom Lombock- eller Sunda-sundet inkomma i Java-sjön och vidare
i den Chinesiska. Den sednare af dessa vägar är, såsom kartan vid
första ögonkastet utvisar, betydligt längre, men i afseende på
säkerheten har den företrädet framför den förra, emedan seglingen i Torres
Sund, oaktadt de goda kartor som numera finnas deröfver, är ganska
vådlig; för större örlogsskepp, som sticka öfver tjugo fot djupt, är
detta sund knappast farbart. Man kan äfven hålla norrut öster om
Nya Guinea, och följande dess norra kust passera in mellan Gilolo
och Mindanao, samt vidare mellan Mindoro och Palavan göra sitt inträde
i Chinesiska Sjön. Denna väg leder dock genom några mindre kända
farvatten och torde sällan begagnas. Naturligtvis kan man mellan
Sydney och eqvatorn gå öster om Nya Caledonien och Nya
Hebriderna, mellan dessa öar och Salomons-Öarna, genom denna sednare
grupp, eller mellan den och Nya Guinea. De två första af dessa fyra
vägar föredragas vanligen, och den sista kan väl endast komma i fråga
för den på upptäcktsresor stadde. I stället för att passera mellan
Gilolo och Mindanao, kan man hålla in genom San Bernardino-Sundet,
mellan Luzons södra ända och Samar: på denna väg bör man under
båda mussonerna kunna ligga upp Hongkong, hvilket ej kan med
säkerhet under nordostmussonen påräknas, om man valt den näst förut
nämnde, mellan Mindoro och Palavan. Bästa sättet under
nordostmussonen är dock att, sedan man följt en af nyssnämnde vägar till eqvatorn,
hålla nordvart genom Carolinerna för att norr om Luzon inträda i
Chinesiska Sjön, och denna väg torde, om man håller väl upp under
kusten af Luzon, äfven under sydvestmussonen kunna begagnas, utan
att man behöfver befara att falla i lä, det vill då säga nordvart om
Hongkong.

Angående företrädet af att gå öster eller vester om Nya Caledonien 
och norr derom belägna ögrupper, äro tankarne delade, och vid
vår afsegling hade ej kommendör-kapiten Virgin i detta afseende fattat 
något bestämdt beslut, utan var beredd att deruti rätta sig efter
omständigheterna.

Den 31 Oktober kl. ½5 f. m. lättade Eugenie med en frisk bris
af sydsydost, och var inom mindre än en timme nära hamnens utlopp, 
hvarest drejades bi för att aflemna lotsen, för hvars afhemtande en
båt var under väg från fyrskeppet. Båten lät dock vänta på sig, och
fregatten dref under tiden åt lä; då stormärsseglet åter blifvit fyldt
och vi kommo in i det trånga passet mellan uddarna, kastade vinden
litet emot, hvarjemte den starka sjögång, som drefs in genom öppningen, 
alldeles hindrade framfarten. Focken var redan förut tillsatt, nu
sattes äfven storseglet, men då halsen redan var under, stirade den
vid beläggningen två gånger genom stopparens springande, och under
det härigenom vållade uppehåll 1 seglets fullständiga tillsättande, kom
fregatten i ett läge, som några ögonblick såg ganska betänkligt ut.
Piskad i bogen af den höga och orediga sjögången, ville hon ej gå
framåt, oaktadt verkligen pressad med segel, och på kort afstånd i lä
om henne slog bränningen högt på North Heads branta sidor. Hade
under dessa kritiska ögonblick någonting i tacklingen sprungit, är det
ganska ovisst om rummet medgifvit en dejsvändning, hvarpå chefen
var beredd och hvarigenom man kunnat komma i tillfälle att åter hålla
in i hamnen och ankra, eller kryssa sig upp för att ånyo begifva sig
på väg ut. Småningom började dock klippan att sacka akterut, vi
kunde hålla litet lättare, hvarigenom framfarten ökades, och några
minuter sednare voro både landet och dess farligheter bakom oss.
Kursen sattes nu till att bära något söder om Nya Caledoniens södra
udde; pådrifven af en styf kultje tvärs på sidan, rusade Eugenie med
frisk fart åstad, och inom ett par timmar hade Australiens höjder
sjunkit under horizonten.

De båda följande dagarna, d. 1 och 2 November, fortfor vinden
frisk från samma håll, eller sydsydost, och en stark dyning kändes.
Skaror af albatrosser och kapdufvor omsvärmade fregatten. Middagstiden
d. 2 passerade vi mellan Seringapatam och Middleton-grunden;
kursen ändrades nu för att bära vester om Nya Caledonien, och kort
derefter varskoddes från toppen bränningarne på det sednare af de
nyssnämnde grunden, hvilket tycktes riktigt utlagdt på kartorna.
Under påföljande natt passerade vi vester om Middleton-ön, utan att
kunna se den. Den 3 drog vinden sig mera på ostlig, fortfarande att
blåsa frisk; himmelen var molnbetäckt och fortfor sådan till middagstiden 
d. 5, då den nästan som genom ett trollslag klarnade. Vi hade
föregående dagen skurit södra vändkretsen på 160° O., och befunno
oss nu i lä om Nya Caledonien, hvilket gaf sig tillkänna derigenom
att den förut starka dyningen från sydost alldeles upphört. Frampå
qvällen hade vi redan passerat både ön och de korallref, som från
dess norra udde sträcka sig tjugufem svenska mil åt nordvest; kursen
sattes nu litet ostligare for att leda mellan Santa Cruz- och Salomons-Öarna. 
Den 6 var solen vid middagen nästan i zenith, men hettan 
var ej besvärlig, och hafsvattnets temperatur omkring 26°. Ånnu den
7 fortfor vår sydostpassad frisk och stadig, men under loppet af de
båda följande dagarna blef den ostadig, hvarjemte tjock luft,
molnbankar kring horizonten, blixt och aflägsen åska tydligen gåfvo
tillkänna att vi nalkades eqvatorial-stiltjens regioner. Den 9 vid
middagen befunno vi oss på 5° 30' S., 163° 17' O., och under de nio
dagar vi legat till sjöss hade strömmen satt 160 mil (28 sv. m.) åt
vester. Söder om tjugusjette parallelen hade sättningen äfven varit
temligen betydlig åt norr, men norr om samma parallel något åt syd,
hvars verkningar i det närmaste upphäft hvarandra.

Den 8 strax efter middagen fingo vi de öster om Salomons-Öarna
belägna små Stewart-Öarna i sigte. De äro till antalet fem, hvaraf
blott en är bebodd, de öfriga äro endast små holmar, allesammans
låga, och omslutas af ett korallref. Höga kokospalmer betäcka hela
deras yta och göra dem synbara på temligt afstånd. Läget på
kartorna öfverensstämde fullkomligt med det af våra kronometrar gifna.
Tvänne kanoter med några infödingar kommo ombord. Dessa sednare
liknade till anletsdrag, kroppsbyggnad och färg alldeles innevånarne på
Inui och Ono-Öarna, och tycktes vara af det mest fromsinta och med
görliga sinnelag. Något tecken till beblandning med den svarta
Papuas-rasen kunde ej förmärkas, oaktadt denna bebor nästgränsande
öar. De voro nakne, på en smal gördel (maro) när, och hade på ryggen
tatuerade figurer, föreställande flygfiskar, på hvardera sidan fem eller
sex öfver hvarandra, med stjerten vänd åt ryggraden, mot hvilken
deras riktning var ungefär vinkelrät. En af de besökande talade några
ord engelska, och medbragte ett bref från en på öarna sig uppehållande
Engelsman från Sydney, vid namn Proctor, som var sysselsatt med
pressning af kokosolja, på hvilken produkt prof medföljde, jemte några
få nötter. De uppgafvo att ankarsättnfng fanns vid öarna, men kunde
ej utvisa stället. Lika litet kunde de säga oss antalet af innevånare.
I ett litet arbete, af en numera i Sydney bosatt missionär, Mr.
Threlkeld, som mycket besökt flera af ögrupperna i denna trakt, uppgifves
att Stewart-Öarne blifvit befolkade derigenom att en engelsk matros
och en qvinna från Samoa-Öarne i sednare hälften af förra
århundradet slagit sig ned derstädes; de nuvarande innevånarne skulle
vara detta pars afkomlingar, och han uppskattar deras antal till
etthundrasextio. Denna uppskattning är sannolikt för hög. Utom
kokosnötter finnas bananas, brödfrukt och höns på öarna, ehuru ej till
betydligare myckenhet.

Den 10 förmärktes ingen ström, men under de två följande dagarna
sattes fregatten 63 mil (11 sv. m.) rätt åt öster. Mellan d. 13 och d.
15 kändes ingen märklig strömsättning, men mellan d, 15 och d. 20

sattes vi 50 mil (9 sv. m.) åt nordost. Latituden har under tiden
varit mellan 2° S. och 5° N., longituden omkring 162° O. Det är
för fjerde gången vi i Stilla Hafvet i eqvatorns närhet känna denna
ström åt öster.

Från och med d. 10 till och med d. 19, lågo vi i omlöpande
vindar, som dock öfvervägande höllo sig från horizontens norra halfva,
och i allmänhet voro svaga, ehuru frisk blåst en gång förekom för
ett par timmar, hvarjemte några byar läto känna sig. Regnets
temperatur var 22°—23°, luftens uppgick om dagarna ända till 32°, och
hafvets en gång till 31°, ehuru dess vanliga var 28°—29°. Luftens
fuktighet och stiltjen gjorde den i sig sjelf starka hettan ytterst
tryckande<footnote>Kapiten Werngren, som mycket befarit de flesta farvatten, uppgifver sig
aldrig på sjön hafva kännt så stark hetta, som i dessa. Den har uppgått
ända till 102° F., eller 39° C. </footnote>, man hörde på alla håll blott pustande och klagan. Vädret
var på det hela taget vackert, oaktadt luften var tjock och starka
regnskurar ett par dagar föllo. Blixt syntes ett par gånger. Dyningen 
var ganska obetydlig. Linien skars för sjette gången under resan,
om eftermiddagen d. 13 på 162° O. Den 16 syntes en mängd hajar,
tumlare och hvarjehanda fiskar kring fregatten. På de flesta engelska
sjökort ligger i dessa trakter, strax söder om eqvatorn, en temligen
betydande ö, kallad Schanks Ö, utlaggd. Denna ö finnes med
säkerhet ej, och är utesluten på alla nyare franska kartor. Den något
ostligare belägna Pleasant Island finnes deremot, och har, bland andra,
varit besökt af kapiten Werngren.

Den 20 lät en stark dyning från nordost känna sig, och vinden
var stadig på sydost, ehuru ej mycket frisk. I solnedgången voro vi
vid klart väder endast 10 mil (2 sv. m.) från den på de flesta eller
alla engelska sjökort utlaggde Single Island, och passerade kl. 7 e. m.
i det klaraste månsken inom mindre än en fjerdingsväg från dess
uppgifna plats, som enligt den af Hobbs 1850 utgifna karta är 5° 40' N.,
och 160° 49' O. Den finnes således med visshet ej på detta ställe,
och dess icke-tillvaro bestyrkes af den omständigheten, att den på
alla nyare franska sjökort blifvit utesluten, och Fransoserne äro de
som utan jemförelse mest undersökt denna del af Stilla Hafvet<footnote>Författaren talade i Whampoa med en engelsk kofferdi-kapiten, som gjort
flera resor mellan Sydney och China, och derunder fåfängt eftersökt såväl
Schanks Ö, som Single Island, hvarföre han utstrukit dem på sina kartor.</footnote>. Vi
få snart tillfälle att vidlyftigare yttra oss härom. En ombord kommen
tärna visade dock att land ej var mycket aflägset. Vi mötte denna
dag den enda seglare vi på hela resan mellan Sydney och Hongkong
sågo, om vi undantaga dem som syntes strax utanför sistnämnde ställe. 
Det var en amerikansk hvalfångare, ett litet ruskigt barkskepp, som
styrde sydvart. Utkikarne till väders och de många båtarne göra
alltid en hvalskuta ökänd från vanliga handels-fartyg.

Den 21 fingo vi på 6° N. nordostpassaden med måttlig bris och
det herrligaste väder. Hettan var nu ej mera tryckande, men
hafsvattnets temperatur höll sig fortfarande på 28°—29°. Om morgonen
hade vi i nordost Mac Askills öar i sigte från toppen; de äro låga
och trädbevuxna, och ligga på de franska kartorna rätt utlagda.
Kursen sattes nu på den lilla ögrupp, som på engelska kartor kallas
Wellington-Öarna, på de franska Duperrey-öarna, efter upptäckaren, som
1824 fann dem under sin expedition med korvetten Coquille. Kl. 2
e. m. hade vi gruppen i sigte och drejade kl. ¼5 bi utanför den.
Holmarnes antal är tre; de omslutas af ett korallref, äro låga, men
beväxta med höga kokospalmer. På lovartssidan bryter våldsam
bränning, men på läsidan kan man i allsköns säkerhet landa innanför
det omgifvande refvet, mellan hvilket och stranden är en bred ränna
med djupt vatten.

En båt sågs snart komma ut från holmarna, åtföljd af ett par
kanoter. I båten voro två förrymde amerikanske matroser, hvilka
erbjödo sig att anskaffa oss de förfriskningar vi önskade och ön hade
att bjuda på, och hvilka bestodo af kokosnötter och tarorot, höns,
svin och sköldpaddor. För vackra paddor fordrades tre piaster och
för svinen sex cents, eller omkring elfva skilling riksgäld för marken
af lefvande kreaturets vigt. Deras anbud emottogs och de begåfvo
sig genast i land för att anskaffa nämnde artiklar; magister Anderson
medföljde. Dessa karlar uppgåfvo att öarne af infödingarna kallas
Mogal, hvilket namn af Duperrey gifves åt en af dem, under det
han kallar en annan Aura, och den tredje Ugai. Någon ankarsättning 
finnes ej. Innevånarnes antal uppgafs till omkring ett hundra.
Några af dem kommo ombord; de liknade alldeles Stewart-Öarnes
innevånare, men voro mycket mera tatuerade. Klädseln bestod endast
i en smal gördel kring höfterna. Deras utseende och sätt att vara
antydde den största beskedlighet och fromsinthet, hvilka egenskaper
äfven intygas af det välde de båda förrymde matroserne lyckats
tillvälla sig. Desse hade monopoliserat hela handeln med besökande
fartyg, och hvardera försett sig med ett litet harem af ett halft
dussin af öarnes skönheter. Genom direkt handel med infödingarne skulle
lifsmedel säkerligen kunna till vida billigare priser än de nyss nämnde
erhållas i utbyte mot knifvar, tyg och dylika bland i naturtillståndet 
lefvande folk begärliga varor. Brödfruktträdet vexer på öarna,
men någon frukt finnes ej vid denna årstid mogen. Sedan vi erhållit 
ett par sköldpaddor och några grisar, brassade vi kl. 8 e. m. fullt och
höllo vestvart åt Pouynypet eller Ascension.

Duperrey uppehöll sig en längre tid på Ualan, den ostligaste af
Carolinerna, och bestämde dess longitud medelst talrika måndistanser<footnote>Deras antal uppgår till 550. Den af honom uppgifna longituden är den på
alla nyare kartor begagnade. </footnote>.
Han hade derifrån till de öar, som bära hans namn, endast tre dagars
resa, och hans fem kronometrar kunna på denna korta tid, oaktadt
sin släta beskaffenhet, ej hunnit betydligt afvika från sin beräknade
gång: dessa sednare öarnas longitud bör således ega i det närmaste
samma noggrannhet som Ualans. Den ostligaste udden af gruppen
uppgifves till 159° 50' O. Våra tre kronometrar gåfvo 159° 49' — 
159° 50' och 160° 7', men den sistas angifveser hade redan en tid
varit lemnade åsido, i anseende till dess genom daglig jemförelse med
de andra tydligt ådagalagda osäkerhet i gången. Vid de longituder vi
snart skola uppgifva för några punkter inom Carolinernas archipelag,
beror bestämningen endast af de två första, men den goda
öfverensstämmelsen med såväl Duperrey-Öarnes som Umatas (å Guam) på
oberoende väg skäligen väl bestämda longituder, visar att något annat
än det jemförelsevis obetydliga observationsfelet ej kan vidlåda de
mellan dessa punkter belägna, af oss bestämda orters longituder.

Följande morgon, d. 22, syntes i dagningen Pouynypet<footnote>Vi hafva sett namnet skrifvet på flera sätt, såsom: Pounypet, Bonibet,
Bonyhay m. fl.; det har begagnade är enligt d'Urville, hvars uppgifter i denna
väg vi anse de bästa. Stumma e på slutet är uteslutet såsom öfverflödigt.</footnote> rätt
förut; dess höjder voro insvepta i moln. Kl. 8 f. m. drejade
fregatten bi öster om ön, och båda låringsbåtarne klargjordes för att
gå i land med chefen, några af officerarne och vetenskapsmännen.
Kanoter voro redan på väg ut, och innan båtarne satte af hade redan
några infödingar kommit ombord. Med dem följde en man från Guam,
som talade spanska, och utvisade inloppet till en god hamn helt nära
i lä om fregatten. Strax sedan chefen satt af, mötte han en stor
kanot medförande två Engelsmän, hvaraf den ene åtog sig att lotsa
in, och försäkrade att ingen svårighet var att mot passaden kryssa ut,
utan att hvalskutor, som i allmänhet ej äro snabba seglare, alltid
kunna på sådant sätt komma till sjöss. Chefen sände ombord
tillstånd för sekonden att, om han fann det lämpligt och karlen befanns
pålitlig, gå in och ankra; men kapiten-löjtnant Kleman ansåg bäst att
förblifva under segel utanför inloppet till hamnen.

Vi nalkades emedlertid med båtarne hastigt ön, och hamnen visade
sig snart tydligt, när man befann sig på toppen af de höga 
dyningarne; när man nedsjönk i fördjupningen mellan dem försvunno både 
fregatten och ön för ens blickar. Norr om inloppet sträcker sig ett
vid lågt vatten nästan torrt korallref långs stranden, mellan hvilken
och refvet är en djup ränna. På södra sidan skjuter en udde ut, och
från dess spets sträcker sig åt norr ett korallref, som omsluter tre
små lågaa ref vräker Stilla Hafvets dyning med ofantlig kraft, kastande
massor af vatten och skum högt upp på stranden, som på alla kanter 
omgifves af korallen. När man hunnit ett stycke inom de yttersta
refven har man alldeles stillt vatten, och snart öppnar sig för ögat en
stor vik af omkring en fjerdingsvägs diameter, omgifven af höga, af
täta löfmassor höljda kullar. På något afstånd resa sig bergen i
öns midt till 2—3000 fots höjd, och vesterut uppskjuter ett par tusen
alnar från stranden en hög kägelformig klippa af rödbrun färg, som
bjert afsticker mot den mörka, rika grönska, hvaraf den på alla sidor
omgifves. Man har här en vidsträckt ankarplats med fem till tjugu
famnars djup och lerbotten, men korallklumpar uppsticka på flera
ställen på betydligt afstånd från stranden, som är till den grad
omgifven af ref, att vi länge sökte efter någon plats, der man kunde landa
utan att behöfva spatsera ett stycke i vattnet, hvarvid man lätt
stupar omkull på uppstående korallbitar, hvilkas skarpa spetsar ofta illa
tilltyga den vadandes kläder och ben. Slutligen funno vi dock ett
ställe hvarest båtarne flöto alldeles intill land, ehuru man fick göra
åtskilliga krokar mellan grunden för att komma dit. Tidvattnet
tycktes stiga 2—3 fot, men skall stundom hinna ett par fot högre. Lågt
vatten inträffade under vårt besök omkring middagstiden, eller tre
timmar efter månens kulmination; högt vatten skulle sålunda vara
omkring nio timmar efter nämnde fenomen. Vi hafva sett att högt
vatten på Tahiti alltid inträffar vid middag och midnatt, det skulle
kunna vara möjligt att lågt vatten vid Pouynypet alltid inträffar
på samma timmar; då vi ej lyckades här erhålla några närmare
underrättelser om förhållandet, så är det klart att vår uppgift om
hamntiden är till ringa gagn, och vi hafva ingenstädes kunnat finna
några på fortsatta observationer grundade uppgifter om dessa
förhållanden på andra i grannskapet belägna öar.

Utom denna hamn, på hvars namn vi ej lyckades erhålla någon
uppgift, men som af besökande hvalfångare benämnes Weather Harbour,
finnes på öns Sydvestra sida en annan mindre, som skulle vara god,
ehuru något svår att komma ut ifrån. Dess namn uppgifves vara
Matalina, och den besökes ofta af hvalskepp. Ett dylikt låg der vid
tiden för vårt besök. En inföding, som erhållit namnet Goliath, skall
vara god lots för båda hamnarna. Han talar engelska temligen obehindradt
och brukar åtaga sig att förse fartyg med bränsle och lifsmedel. Dessa 
sednare bestå i höns, brödfrukt, bananas och öfriga på Stilla Hafvets
öar vanliga frukter; svin skola väl finnas, men ej till större antal.
Brödfrukten var nu (i Nov.) ej mogen. På ved och godt vatten
finnes ymnig tillgång. När solen är söder om eqvatorn, blåser
nordostpassaden jemn och frisk, med vackert väder, men under motsatt
årstid äro vestliga vindar vanliga, och medföra tjockt väder med
mycket regn.

Under vår rodd kring viken sågo vi knappast ett enda hus,
oaktadt de många kanoter, som paddlade kring oss, tillkännagåfvo att
ingen brist på innevånare var för handen. Kanoterne voro af det på
alla dessa ögrupper vanliga, med utliggare försedda slaget, men voro
större och bättre arbetade än de flesta andra vi sett, undantagandes
de stora tongesiska dubbelkanoterna. Många, i synnerhet de större,
voro rödmålade; färgen hade en påfallande likhet med vår svenska
rödfärgs. Paddlarne hade spetsiga blad. Ett antal infödingar
samlade sig snart vid vår landningsplats. De hade väl i
hufvudsaken samma utseende som de Polynesier vi förut beskrifvit, men
dragen liknade mera den egentliga Malajens, i det näsan var plattare,
mindre utspringande än hos Tahitiern, Tongesen eller öfriga öboer,
hvarjemte kroppsbyggnaden var betydligt spädare och klenare. Hos
åtskilliga var ögonlinien något lutande, hvilket ej är fallet på de ostligare
ögrupperna. Färgen var ungefär densamma som Inuernas eller Stewart-
Öarnes innevånares. Drägten bestod i ett bälte, vid hvilket en smal
maro var fästad, samt en kort kjorlel af gräs. Den sednare saknade
ej prydlighet, var upptill utsirad med fransar af rödt ullgarn, troligen
af genom byte med sjöfolk erhållna ylleskjortor, hvilka blifvit
upprispade, och fästades kring lifvet medelst snören af kokosnötbast,
slutande med tofsar af gräs och ullgarn. Bältena voro verkligen
vackra med inväfda ränder och fasoner, samt yllefransar och
prydnader af till små ringar formade snäckskal. Färgerna voro rödt, svart
och ljusgult. Vi hörde sägas att dessa bälten ej tillverkas på ön,
utan i China, hvarifrån de hitkomma med de fartyg, som i
archipelagen upphandla såkallad trepang eller bicho-do-mar<footnote>Utgöres af flera arter blötdjur (Holothuria), dem Chineserne med stor
begärlighet äta. Det förra namnet är malajiskt, det sednare portugisiskt och
betyder hafsmask.</footnote>. Utan att
vilja motsäga denna uppgift visar dock den i många såsom
beståndsdel ingående kokosnötbasten, att de sannolikt äro tillverkade på ön,
och i korvetten Coquilles resa finnes den på den närbelägna Ualan
dervid brukade redskap afbildad. Den är naturligtvis af allra
enklaste sammansättning, och liknar den af allmogen i några af Sveriges 
JNFÖDING PÅ ÖN POUINIPET

Carolinerne.



landskap för bandväfning begagnade. Utom nämnde klädesplagg, som
brukades af båda könen, men ej sällan till och med hos det täcka
saknades, buros af åtskilliga halsband och örhängen, ganska nätt
gjorda af glasperlor, snäckskal, flisor af dylika, eller sten. Vi
nämnde det täcka könet, men att döma efter de exemplar vi sågo,
förtjenar det här ej sådant namn. Alla voro små och klena, deras breda
ansigten, hoptryckta ögon och stora munnar erbjödo intet vackert,
och kroppens former saknade alldeles den blomstrande yppighet vi
hafva anmärkt såsom vanlig på Tahiti och Tonga. I öronen buro
de prydnader af olika beskaffenhet; den besynnerligaste var ett par
kägelformiga, ihåliga pjeser af kokosnötskal, som instuckos i hålen i
örsnibbarna, hvilka derigenom vidgades till en tums diameter. När
dessa besynnerliga prydnader sedan borttogos, hängde örsnibbarne
såsom trasiga slamsor af högst vidrigt utseende. För öfrigt var
qvinnornas drägt lik karlarnes, men ett par hade klädningar af
bomullstyg. Man får väl ej alltför uteslutande bedöma öns hela befolkning
af det inskränkta antal individer vi hade tillfälle att se, men nog
tycktes det som qvinnorna här voro lika fala, som på af oss förut
besökta öar, och deras männer uppträdde flera gånger såsom mäklare
vid uppgörandet af detta slags affärer.

Några vapen buros ej af någon af de församlade öboerna. De
skola bestå af spjut och slungor, men många af höfdingarna och de
förmögnare ega eldvapen, med hvars begagnande folket i allmänhet
tycktes vara ganska väl bekant. Klubbor nyttjas icke, och bågen
förekommer ej, annat än som leksak, bland Polynesiens rödbruna
befolkning, under det den svarta med stor skicklighet sköter detta
vapen. Pouynypets innevånare skola vara af fridsamt och medgörligt 
lynne, men d'Urville säger sig dock på Guam hört berättas att
ett strandadt fartygs besättning år 1836 blifvit mördad. Några få
hyddor funnos i närheten af vår landningsplats. De voro ganska
små, till formen liknande de på Foa brukliga, med den skillnad att
de voro något litet upphöjda öfver marken. De flesta omgåfvos af
små planteringar af bananasträd, omhägnade med ett stängsel af
käppar, sammanbundna med snören af kokosnötbast. Något spår till
industri syntes ej, men att dömma af den nätthet, hvarmed såväl
bälten och kjortlar, som de nyss nämnda öronprydnaderne och andra
grannlåtssaker voro förfärdigade, måste en ej obetydlig grad af
händighet vara vanlig.

Elephantiasis skall förekomma på ön, och flera individer sågos,
hvilka voro illa angripna af reformlika utslag och rötartade sår. En
ung man hade hela kroppen likasom öfverdragen med ett lager af
gulgrön mossa, som der och hvar bildade lurfviga ränder och fläckar; 
flera andra voro i mindre grad på samma sätt angripna, och ingen
ålder tycktes vara förskonad för denna vämjeliga åkomma. En
yngling hade hela yttersta leden af ett finger förvandlad till en
svartbrun klump af det ohyggligaste utseende, och på hans min, då han
af oss begärde bot derför, tycktes det som hans sjukdom förorsakade
honom betydliga plågor. Det sades oss att dessa sjukdomar voro
lätta att i början bota, hvarvid brödfruktträdets kåda användes såsom
läkemedel, men att infödingarne med fullkomlig likgiltighet läto
utslaget och såren sprida sig och angripa den ena kroppsdelen efter den
andra.

Så långt vi hade tillfälle att sträcka våra vandringar bestod
terrängen af temligen branta kullar, och jordmånen utgjordes af fet lera,
hvars slipprighet efter föregående nattens regn ofta gjorde gåendet
besvärligt. Vegetationens yppighet nästan öfverträffade allt hvad vi
förut sett: brödfruktträden vexte till förvånande höjd, och på många
ställen vandrade man under så täta löfhvalf, att ingen solstråle
förmådde tränga ned till marken. Denna var fuktig och blöt, och
atmosferen i dessa naturliga täckta gångar af en unken och qväfvande
hetta. I skogen träffades ett betydligt antal foglar, ehuru arterna ej
voro talrika; de vanligaste voro en präktig dufva, till storleken som
vår ringdufva, och ett slags papegoja prålande i de grannaste färger.
Af den förra skötos under loppet af dagen trettio eller fyratio
exemplar, och af den sednare säkert ett tjog, hvarjemte ett par lefvande
genom byte erhöllos af infödingarna. Om tiden tillåtit oss att stadna
här några dagar, så att de inre delarne af ön kunnat besökas, hade
säkert en rik skörd af naturalster varit att påräkna. Ingen fara kunde
hafva varit förknippad med de ströftåg man företagit, och då någon
fullständigare beskrifning om ön ej finnes offentliggjord, hade en sådan
varit af så mycket mera intresse. De vidsträckta korallrefven erbjuda
säkerligen en mängd arter hafsdjur, och skogarne i öns inre torde ega
ett eller annat nytt eller mindre kändt. Dessutom finnas på ön ruiner,
som skola likna de på Tinian (en af Ladronerna) befintliga, hvars
aftecknande och beskrifvande ingalunda varit utan intresse, och till
hvilkas besökande nu ej fanns tillräcklig tid. Men de långa afstånd,
vi ännu hade att segla, och de många hamnar som skulle besökas,
medgåfvo ej ett längre uppehåll härstädes, om expeditionen skulle
inom utsatt tid kunna uppnå de fosterländska kusterna.

De tillgångar Pouynypet erbjuder den sjöfarande äro redan genom
det föregående kända. Penningar äro bland den infödda befolkningen
knappast gångbara, och man får allt till vida billigare pris genom
byte mot bomullstyger, jernvaror, ammunition och tobak. Under vårt
vistande i land drefs en liflig handel i snäckor, prydnader och andra
småsaker.

Likasom på de flesta andra öar i Stilla Hafvet har ett antal
förrymde matroser här innästlat sig. Af de trettio, som sades vara på
ön bosatte, fingo vi göra bekantskap med två. Den ene hade varit
understyrman på ett amerikanskt hvalskepp och vistats här endast en
kortare tid, men den andre, en Engelsman, hade uppehållit sig på ön
i sjutton år. Han tycktes vara en rask och beslutsam karl, men i
allmänhet får man ej sätta mycken lit till dylika individers karakter.
De flesta äro stora skälmar, och ofta anstiftare af, eller åtminstone den
aflägsna orsaken till de öfverrumplingar och plundringar, för hvilka
de fartyg ofta nog äro utsatte, som i dessa farvatten drifva en ganska
äfventyrlig handel med hvarjehanda europeiska varor, hvaremot de
tillbyta sig trepang, sköldpadd, perlor, perlemor, sandelträd och några
mindre betydande varor. Ett svenskt fartyg, brigantinen Bull från
Stockholm, kapiten Werngren, har ett par år varit sysselsatt med
sådan handel. Det är klart att dervid hos befälhafvaren fordras
icke allenast kännedom om både farvattnen och infödingarnes på de
olika ögrupperna seder och lynnen, utan äfven tilltagsenhet förenad
med vaksamhet och försigtighet. Bland dessa kapitener träffar man
således ofta män af utmärkt duglighet och som i sitt eget intresse med
rättrådighet behandla öboerna, men också andra, hvilka, fria från
alla lagarnes och samhällsordningens band, ej skytt något medel,
våldsamt eller bedrägligt, för att skaffa sig vinst och fördelar. D'Urville
berättar i sin sednare resa huru en Fransos, vid namn Bureau, som
länge drifvit handel bland Fidji-Öarna, lät mot hederlig vedergällning
en höfding begagna hans fartyg vid anfall på sina grannars kuster,
och tillät sina passagerare ombord steka och äta de slagnes lik<footnote>Voyage au Pole Sud, IV, 171—190. Händelsen tilldrog sig 1834.</footnote>.
Vedergällningen lät ej länge vänta på sig, och Bureau blef tillika med
större delen af sin besättning mördad på tillställning af denna samma
höfding på Viti-Levu, och hans fartyg plundradt. Då strafflöshet för
detta våld sannolikt endast för infödingarna blifvit en uppmuntran till
nya våldsgerningar, lät d'Urville förstöra nämnde höfdings hufvudstad
Piva, belägen på en liten ö af samma namn, nära Viti-Levus östra kust.

Utom på ön egentligen bosatte utlänningar, vistades der för
närvarande en Tysk, vid namn Overbeck, som i närheten af hamnen var
sysselsatt med trepangfiske, hvarvid infödingarne mot ringa betalning
biträda. Ett par amerikanska missionärer skulle, enligt den ofvan
omtalade Engelsmannens uppgift, finnas bosatte, men ej hafva haft
någon betydande framgång. De i ett föregående kapitel nämnda 
katholske missionärerne, Baehelot och Short, begåfvo sig hit sedan
de i slutet af 1830-talet blifvit bortvisade från Hawaiiska öarna.
Baehelot dog på vägen och Shorts öde är oss obekant.

Pouynypet är till formen nästan en qvadrat med knappa två
svenska mils sida, och skall vara delad i fem små riken under olika
höfdingar eller furstar. Befolkningen sades öfverstiga tretusen
individer. Stränderna omgifvas på alla sidor af korallref, från hvilka flera
små holmar uppsticka. På kort afstånd i sydvest och nordvest ligga
tvänne så kallade atoller, eller kransformiga korallref inneslutande en
lagun; af båda uppsticka blott några små knölar öfver vattenytan.
Utförligheten af de detaljer, hvarmed ön är utlagd på den af 
ingénieur-hydrographe Vincendon-Dumoulin år 1847 utgifna karta öfver
Carolinerna, säkerligen den bästa som finnes, visar att den måste i
hydrografiskt afseende blifvit någorlunda undersökt, men vi hafva ej lyckats
finna när och af hvem. Hvarken Freycinet, Duperrey eller d'Urville hafva
besökt den, och ehuru vi ej sett Lütkes resa, äro vi öfvertygade att
denne sjöfarande ej ens sett ön. Vi hafva genomletat flera tabeller
öfver geografiska positioner utan att finna några uppgifter om dess läge.
I Gehlers Fysikalischer Wörterbuch finnes en dylik af Littrow år
1843 utarbetad; den upptager sextio punkter inom Carolinska
Archipelagen, men ingen finnes, som möjligen kan vara Pouynypet. Efter
återkomsten till Stockholm funno vi slutligen i ett 1828 utgifvet arbete<footnote>Tables des principales positions géonomiques, par Coulier. Paris 1828.</footnote>,
enligt Riddle såsom autoritet, dess läge uppgifvet till 6° 53' N., 158°
53' O., och i Nories Navigation till 158° 25', utan att autoriteten
finnes uppgifven. Som ingen speciell punkt af ön blifvit angifven, så
låta vi dessa uppgifter gälla dess midt. Vincendon-Dumoulins
ofvannämnde karta ger samma latitud, men en longitud af 158° 22'. Af
oss gjorda observationer lägga öns midt på 6° 54' N., 158° 1' O.
Latituden kan anses vara densamma som föregående, emedan observationen 
gjordes ombord, och felaktigheten i det antagna afståndet till ön
kan orsaka den föga betydande skillnaden: deremot kunna observationsfelen 
ej förorsaka ett fel af 21' i longituden, och våra kronometrars 
angifvelser öfverensstämde, såsom vi sett, föregående dagen vid
Duperrey-Öarna med dessas longitud, hvilken kan antagas skäligen väl
bestämd. V våga således hysa den öfvertygelsen, att det af oss gifna
läget är noggrannare än något annat förr uppgifvet, och beklaga blott
att vi ej känna ur hvilka källor det på förenämnda karta begagnade
är hemtadt. Någon engelsk expedition har oss veterligt ej besökt
denna archipelag.

I solnedgången voro våra båtar och alla deras passagerare åter
ombord, hvarpå vi passerade långs södra kusten af ön och satte kurs 
söder om den holme, som på Dumoulins karta benämnes San
Augustin, medan det vidhängande refvet kallas Baxa Triste. Följande
dagen, d. 23, hade vi på morgonen ett par regnskurar, och vinden
förblef, till på eftermiddagen, svag och ostadig. Middagstiden var
Pouynypet ännu i sigte på ett afstånd af 50 mil (nära 9 sv. m). En
timma efter midnatt d. 24 hade vi redan enligt beräkning skurit San
Augustins meridian och ändrade kurs till N. V. t. V. ½ V., hvilken
skulle enligt kartan föra fregatten klar för alla farligheter. Brisen var
nu frisk, och fregatten lopp med god fart. Just som dagen började
gry, varseblef vakthafvande officern, premier-löjtnant Fries, förut
någonting, som liknade en kanot, men då bränningar strax derefter
visade sig, befanns det sedda föremålet vara en uppstående korallknöl,
och snart visade sig flera dylika. En del segel bergades på
Ögonblicket, och kursen ändrades till mera vestlig, för att följa refvets kant
Innan kort syntes en vid refvets vestra ända belägen skogvuxen holme,
som ända till middagstiden förblef i sigte. Vi måste nu anföra något
litet om detta grund, oaktadt sådant för mängden af läsare knappt
kan hafva något intresse.

På Dumoulins 1847 utgifna karta ligger S. Augustin på 7° 24'
N., 155° 55' O. Samma läge finnes uppgifvet uti ofvannämnda, i
Gehlers Wörterbuch befintliga positions-tabell; såsom autoritet står
Duperrey, hvars kurs med korvetten Coquille dock aldrig burit inom
sigte af hvarken grundet eller holmen, utan har han blott meddelat en
uppgift från förra seklet. Samma tabell upptager en klippa kallad
Bordelaise, belägen på 7° 39' N., 155° 5' O., hvilken ej finnes på
Dumoulins karta. På den af Engelsmannen Hobbs 1850 utgifna karta
saknas San Augustin med sitt ref, men Bordelaise finnes utlagd på
den i Gehler uppgifna punkt. Vi hafva således tre sinsemellan
stridiga autoriteter, af hvilka den första antager en klippas tillvaro, den
andra två, och den tredje äfven blott en, men ej densamma som den
första. Enligt våra kronometrar ligger den af oss sedda holmen på
7° 40' N., 155° 10' O., som ej illa öfverensstämmer med det för
Bordelaise uppgifna, under det såväl refvets läge i förhållande till
holmen, som dess skapnad, har en afgjord likhet med de på Dumoulins
karta utlagde San Augustin och Baxa Triste. Sannolikt äro de båda
nämnda grunden ett och samma, och dess af oss angifna läge kan ej
gerna vara behäftadt med betydligare fel. Refvet sträcker sig från
holmen åt sydost, kröker sedan at nordnordost, och tyckes åt
sistnämnda väderstreck hafva en vid öppning. Dess dimensioner kunna
vi ej uppgifva med någonting liknande säkerhet. Det ligger till större
delen under vatten, blott der och hvar uppsticka små knölar. På 
den del deraf, långa hvilken vi seglade, gar ej bränningen särdeles
stark. Holmen synes på 15 mils afstånd (2½ sv. m.)

Kl. ¾3 e. m. varskoddes från förtoppen en seglare och strax
derefter bränningar rätt förut. Det dröjde ej länge förrän båda syntes från
däck. Seglaren föreföll något besynnerlig: några ansågo den vara ett
på refvet strandadt fartyg, medan andra höllo den för en stor kanot.
Vi nalkades hastigt och höllo inåt refvet, då det snart befanns att
den förra meningen var den rätta. Bland bränningarna på sydöstra
ändan af ett vidsträckt ref stod nemligen vraket af ett skepp med
förstäfven åt sydost och bogsprötet pekande högt i vädret, medan
akterskeppet låg under vatten. Stumpar af masterna stodo ännu
och några småspiror lågo spridda på däcket. Relingarne voro till en
del inslagne och ruffen bortspolad: sannolikt hade den blifvet uppkastad
på refvet ett litet stycke söder om vraket, och bildade der en liten
uppstående knöl, hvars beskaffenhet vi dock ej med säkerhet kunde
urskilja. Ett skott lossades från fregatten för att väcka möjligen
ombord varande menniskors uppmärksamhet, men intet tecken till
lefvande varelser syntes, och vi fingo sedermera i Canton hora att detta
fartyg under resa från Sydney till China i början af året förolyckats,
men att besättningen räddat sig i båtarna.

Detta ref finnes ej utlagdt på något engelskt sjökort, men på
Dumoulins ofvan nämnda karta står det under namnet Récif Dunkins
utmärkt som en klippa, och dess läge är 8° 8' N., 154° 34' O. Som
ej blott läget, utan sjelfva tillvaron, står anmärkt såsom tvifvelaktig,
så kan det förra ej göra anspråk på tillförlitlighet. Enligt våra
observationer stod vraket på 8° 7' N., 154° 18' O., och om vi antaga
refvet hafva en diameter af 6—8 mil (1—1½ sv. m.), hvilket antagande
ej kan vara mycket felaktigt, skulle dettas midt ligga på 8° 10' N.,
154° 18' O. Skillnaden mellan kartans longitud och vår är således
densamma som vid Pouynypet. Detta ref får ej förblandas med ett
annat af samma namn, beläget en grad nordligare, af mångdubbelt
större omfång och af Dumoulin uppgifvet såsom blott till läget
tvifvelaktigt. Såsom prof på ett äkta ringref var det ganska intressant att
betrakta. Utom den omtalade lilla mörka knölen i närheten af vraket
syntes ingen del deraf öfver vattenytan. Från toppen kunde man
mycket tydligt se alla krökningarna af den genom skummande
bränningar utmärkta koralhnuren, ty det bländande hvita skummet bildade
en skarp gränslillie mellan hafvets mörkblå färg och den ljusblå, som
herrskade i den af refvet omslutna lagunen. En mängd utskjutande
uddar gjorde sjelfva refvets skapnad temligen oregelbunden, och åt
sydvest var en stor öppning, hvarigenom utan tvifvel fartyg, åtminstone 
af medelmåttlig storlek, kunna inkomma i lagunen. Huru vådligt 
detta grund måste vara för sjöfarten är lätt insedt äfven af den som
aldrig farit på sjön: under en mörk natt med något tjockt väder synas
ej bränningarne mycket långt, och det kan vara omöjligt att i en hast
bedöma at hvilkendera sidan man måste väja för att gå klar.

Sedan vi passerat förbi denna farlighet, sattes kurs mellan det
stora Dunkins-refvet och de låga korallomkransade Morilleu-Öarna,
och middagstiden voro vi enligt beräkning utkomna ur Carolinernas
vådliga och, såsom vi sett, ej särdeles väl bekanta archipelag; vi
hade åter rent farvatten för oss ända till vår nästa bestämmelse,
Guam<footnote>Skrifves äfven Guham, Guaham eller Guahan.</footnote>, den sydligaste af Ladronerne eller Marianerna. Under de
sistförflutna två dagarna, d. 23 och 24 November, hade ingen ström
förmärkts.

Med frisk nordostlig vind, och alla klutar till, hvilka kunde göra
någon nytta, nalkades vi hastigt Guam. Strömmen satte mellan d.
25 och 27 åt vestsydvest ungefär 15 mil (2 1/2 sv. m.) i dygnet, och i
gryningen sistnämnda dag visade sig Guam hög och grön för våra
blickar. Snart passerade vi kring de utanför öns södra udde belägna
små, frodigt bevexta holmarna, och styrde upp under lä af ön,
hvarest vi fingo kryssa ett par små slag för att ligga upp Umata redd,
der vi kl. ¼10 ankrade på tretton famnars djup och sandbotten, med
öns vestligaste udde i N. N. V. ½ V. och flaggstaken på vikens norra
udde i O. t. N. Denna ankarplats kan, oaktadt alldeles öppen åt tre
håll, anses fullkomligt säker under större delen af året, och skulle
vinden, såsom stundom händer mellan Juli och November, komma
hårdt blåsande från vest- eller nordkanten, möter ingen svårighet att
gå till sjöss, om man blott i någorlunda tid är betänkt derpå. Man
har föga känning af dyningen, och afståndet till landningsplatsen
längst in i viken är helt kort. Freycinet har genom ett stort antal
måndistanser bestämt Umata kyrkas longitud till 144° 40' O., och
under d'Urvilles sednare expedition fanns det straxt derbredvid
belägna så kallade palatsets vara 144° 40' 19". Våra kronometrar gåfvo
144° 38', och således kan ej rimligtvis riktigheten af de af oss
inom Carolinska archipelagen gjorda bestämningar sättas i fråga,
naturligtvis med förbiseende af de jemförelsevis föga betydande observationsfel,
hvilka äro oskiljaktiga från hafshorizontens begagnande och öfriga
störande omständigheter. Australiens uppblomstring måste snart
åstadkomma en liflig handel deremellan och China. En noggrann kännedom 
om Carolinerna blir för den af högsta vigt, och vi hafve sett
att åtskilligt återstår innan en sådan kan sägas vara vunnen.
Hittills hafva franska sjöfarande varit nästan de ende som vändt sin 
uppmärsksamhet at detta håll, men de hafva ej undersökt den
vidlyftiga östräckan i sin helhet. Wilkes ämnade egna den en del af
sin tid, men det fartyg, han för sådant ändamål afsändt, hindrades af
stiltje och andra omständigheter att fullgöra sitt uppdrag. Då en af
Englands handelsvägar numera kan sägas bära derigenom, förmoda vi
att den ej länge förblifver så ofullständigt känd som för närvarande.

Knappast hade fregatten ankrat vid Umata förr än en liten
kanot kom paddlandes ut från viken medförande en liten herre i
europeisk drägt. Det var distriktets escribano, som med yttersta
noggrannhet tog reda på hvarifrån fregatten kom och hvart den ämnade
sig, huru många kanoner och huru stor besättning den hade, samt
åtskilligt annat i samma väg. Karlen tycktes vara en from själ och
var ofantligt artig, hans utseende röjde en stark inblandning af Malaj.
Så snart han begifvit sig i land, utsattes båtarne, och hvar och en
skyndade att taga i närmare ögnasigte den af Jacques Arago i hans
Voyage autour du Monde så poetiskt beskrifna ön och dess
innevånare.

Man landar helt beqvämt på stranden in i Umata vik, som bildas
af å ömse sidor utspringande branta klippor, på hvilkas spetsar ett par
förfallna små skansar, bestyckade med ännu mera förfallna kanoner,
representera Spaniens krigsmakt. Från den ena af dessa kåkar svajade den
röda och gula spanska flaggan. Det första man vid landningen ser är
byns kyrka, en enkel byggnad i något dåligt skick; följande vägen, som
leder der förbi, kommer man till en liten bro öfver en bäck, och på andra
sidan denna har man framför sig det så kallade ”palacio”, distriktets
gobernadorcillos<footnote>Betyder ordagrannt småguvernör; embetet motsvarar ungefär mairens i
Frankrike.</footnote> bostad, hvilken dock hvarken i sitt yttre eller inre eger
något, som kan gifva skälig anledning till den stolta titel den fått. När
man hunnit förbi palatset, kommer man in i Umata by, en samling af
usla och snaskiga rörkojor, men som innehar ett läge, hvilket i
skönhet täflar med det vackraste vi under hela resan sett. Den är byggd
på en remsa lågt land mellan hafvet och några branta, skogiga kullar,
husen skuggas af apelsin- och citronträd, kokospalmer och
brödfruktträd, och midt i byn sträcker en ofantlig acacia högt i luften och
vidt och bredt åt alla håll. sina fina, glänsande blad. Husen likna
de på Pouynypet brukliga, men äro större. Alla äro något höjda
öfver marken, så att stundom en liten stege måste begagnas för att
beqvämligen slippa in. Söder om byn ligger en lund af präktiga
bambu-buskar, hvaraf många hinna öfver trettio alnars höjd, och åt
norr kommer man ut på en väg, som leder till Agaña, öns 
hufvudort. Afståndet dit är omkring två svenska mil och vägen skall vara
skäligen god; men då hästar eller mulåsnor här äro sällsynta, finnes
intet annat sätt att färdas än att rida på en ko eller oxe, så vida
man ej vill beqväma sig att gå. Man kan dock äfven komma dit
sjöledes, men fregattens båtar voro på annat håll upptagne, och
dessutom var den utsatta tiden för vårt uppehåll här för kort för att
färden till Agaila skulle med något serdeles nöje kunnat företagas.
Man inskränkte sig således till vandringar i Umatas grannskap, men
innan vi redogöra för hvad som derunder framställt sig för våra blickar, 
vilja vi ett ögonblick uppehålla oss vid byns 300 personer starka
befolkning, dess utseende och seder.

Oaktadt Aragos — resebeskrifvarens och ej hans broders, den
utmärkte, nyligen hädangångne vetenskapsmannens — sannfärdighet
ej är väl anskrifven, väntade man sig dock att få skåda någonting
liknande ett motstycke till de af honom så romantiskt beskrifna
Mariquita och Doloritas, men denna väntan blef snöpligt bedragen, ty en
uppsättning af fulare hexor, än man här såg församlad, låter väl blott
med svårighet tänka sig. Guams innevånare äro Malajer, men
likheten med Polynesierna är dock ögonskenlig, och de tyckas utgöra en
mellanlänk mellan dessa och de egentliga Malajerna, hvilket vi redan
nämnt vara fallet med Pouynypets befolkning. Man ser här en
plattare, mindre utspringande form på näsan, smärre ögon, mera utstående
kindknotor och bredare mun än vi varit vane att se på Stilla Hafvets
öar, och man söker fåfängt hos männen efter den athletiska byggnad,
hos qvinnorna efter de vackra former, som der äro, om ej allmänna,
dock ganska vanliga. Alla Guams döttrar vi hade tillfälle att betrakta,
unga som gamla, voro af en afskräckande fulhet, och det vederstyggliga 
bruket att tugga betel, hvarigenom tänderna blifva svartbruna
och läpparna få ett utseende, såsom voro de nedblodade, bidrager
ingalunda till att försköna deras förut föga inbjudande munnar.
Drägten består af en kjortel, merändels af något i hjerta färger rutigt tyg,
och en kort tröja med ärmar, som räcka till handlofven. Som intet
linneplagg begagnas under dessa persedlar, ser man den nakna kroppens 
rödbruna eller gulbruna färg framsticka genom det större eller
mindre mellanrum, hvilket de lemna mellan sig, och då tröjan
dessutom sällan är igenknäppt, har man med bästa vilja i verlden svårt
att undvika att få se en hel hop mera än hvad som hos oss anses
med anständigheten förenligt att visa. Stundom saknas tröjan alldeles.
Karlarne äro mindre afskräckande än qvinnorna, utan att dock kunna
göra anspråk på något hyggligt utseende; deras drägt utgöres af en
skjorta, ett par mer eller mindre trasiga byxor, och en halmhatt,
eller den i Ostindiska Archipelagen vanliga skålformiga hatten.


Ladronerna styras af en guvernör, som lyder under general-guvernören 
i Manila. Han bor i Agana, en stad med 5,000 innevånare,
belägen ungefär midt på öns vestra kust, och eger under sitt befäl
en styrka af omkring etthundra soldater, vanligen af de på Luzon
värfvade trupperna. De olika distrikter, i hvilka ön är delad, styras
af gobernadorcillos, hvilka tillika med några andra embetsmän väljas af
distriktens innevånare. Vi skola framdeles, efter ankomsten till Manila,
något litet redogöra för detaljerna af denna organisation, som förekommer
i alla Spaniens ostindiska besittningar, hvarest dess styrelse visst icke
kan beskyllas för hårdhet och grymhet. Hela befolkningen på ön
skall uppgå till omkring 7,000 individer, allesammans kristna sedan
slutet af 1600-talet. Presterskapet består af fyra kyrkoherdar med
sina biträden; kyrkoherden i Agaña har öfver de andra ett slags
biskoplig myndighet. Naturligtvis kan man ej förvänta kunskaper
eller upplysning hos ett spanskt-katholskt presterskap i denna aflägsna
vrå af verlden. De flesta af dess medlemmar sägas endast tänka på
att lefva godt och rikta sig, medan folket lefver i den djupaste
okunnighet och fattigdom.

Fordom hade Guams innevånare ej rättighet att drifva någon
slags handel, utan all dylik var regeringens monopolium, hvaraf dock
guvernörerna drogo största vinsten. Sedan medlet af 1820-talet är
handeln lagligen fri, men embetsmännen och presterne lära dock
förstå att slå under sig större delen af den obetydliga handel som
här drifves; gemenskapen med Manila är föga liftig, och inga
egentliga handlande finnas på ön; infödingarne köpa de få varor,
hvaraf de äro i behof, dels af tid efter annan besökande hvalfångare,
dels från regeringens magazin i Agana, hvarest tyger och några
andra nödvändighetsvaror tillhandahållas till ett pris, som ej är 
beräknadt att gifva någon vinst, utan endast betäcka kostnaden för deras
upphandlande i Manila och transporterande hit. Nästan alla slags
silfvermynt äro gångbara härstädes. Den sjöfarande kan till måttliga
priser erhålla oxar, svin, höns och kalkoner, fisk och åtskillig frukt,
hvaraf ön producerar ej obetydliga qvantiter, och skulle, om
befolkningens lättja ej vore af den ytterligaste grad, kunna frambringa
tillräckligt för att göra den till en eftersökt förfriskningsplats för
hvalfångare, hvilka vid Umata med lätthet kunna förse sig med ypperligt 
vatten ur en från bergen nedflytande bäck. Klimatet är sundt, men
spetälska är vanlig bland infödingarne, ehuru ingalunda till den
ohyggliga grad, som Aragos beskrifning gifver anledning att
föreställa sig.

De i Umatas grannskap företagna jagtfärder voro föga lönande.
Blott få foglar sågos och än färre skötos. Markens oländighet och 
skogens täthet lägger stora hinder i vägen för jagten, man kan ej se
de i trädens tjocka löfmassor gömda foglarna, och när de äro skjutna,
får man ej reda på dem bland buskarna eller det höga gräset. Så
var t. ex. förhållandet med en läderlapp af minst en alns vingbredd,
hvilken fälldes i flygten, men oaktadt långvarigt letande i snåren ej
kunde finnas. Inåt ön skola dufvor träffas i stort antal, och rådjur äro
ganska allmänna. De hafva blifvit hit införda af Spaniorerna.
Infödingarne jaga dem på det sätt att de lägga sig på lur vid de ställen
dit djuren bruka gå att dricka. Vi sågo ett par rådjur bringas in till
Umata, men de voro redan så långt gångna på förruttnelsens väg, att
köttet knappast mera var ätligt. I dessa klimater är ett dygn nästan
tillräckligt för förruttnelses åstadkommande.

Men äfven om jagten ej var lönande, hade man nöjet att under
vandringen taga ön litet i betraktande. Utom vägen till Agana finnas
endast små skogsstigar, och det minsta man afviker från dessa kommer
man in i verkliga labyrinter af träd, buskar och ruttna trädstammar,
bland hvilka hinder man endast med mycken ansträngning, hvarvid
man snart ledsnar i trettio graders värme, kan tränga sig fram. Man
ser från sjön åtskilliga fläckar, som tyckas öppna och tillgängliga, men
då man nått dem, finner man dem bevexta med täta vippor af två
till fyra alnars högt torrt gräs, hvars skarpa kanter jemmerligen 
tilltyga både händer och ben, och emellan tufvorna dölja sig hål och
gropar, i hvilka man oupphörligt snafvar. Åtskilliga kullar äro beklädda
med dylikt långt gräs, och deras bestigande är ytterst mödosamt. Långs
den ravin, i hvilken den söder om byn utfallande bäcken flyter, har
man en majestätisk vegetation, och en vandring derstädes lönar väl
mödan. Närmast stranden är en lund af ofantliga bambubuskar,
derefter komma tarofält, omgifna af kokospalmer. Derofvan blir bäcken
helt smal, ravinen så trång och dess sidor så branta att man måste
antingen spassera i vattnet, eller göra långa omvägar uppåt backarna.
Vid stränderna vexa palmer och brödfruktträd, sammanväfda af buskar
och rankvexter. Bäckens vatten är utmärkt klart och temligen kyligt,
så att ett bad deruti var högst uppfriskande. Bottnen består af grus
och sand. Små fiskar sågos på ett par ställen i temligt antal; de
voro mycket qvicka och gömde sig under från stränderna
nedhängande grästufvor.

Tiden medgaf ej något längre uppehåll, och i solnedgången d.
28 afseglade Eugenie från Guam. Vinden var frisk från nordost och
vädret vackert, men aflägsen blixt syntes om qvällarne. Vi lemnade
nu med snabb fart Stilla Hafvets farvatten, hvari vi uppehållit oss
tio månader, under hvilken tid vi ej känt någon hårdare blåst, med
undantag af en och annan by och de hastigt öfvergående ovädren
mellan Tonga-öarne och Sydney.

Den 1 December, Hans Maj:t Konungens födelsedag, firades på
Eugenie, likasom föregående året, med en af fregattens chef för dess
befäl tillställd middag. Följande dagen började luften antaga ett
annat utseende än den hittills haft: tjocka molnmassor syntes vid
horizonten, och vinden var nordnordost med styf bris. Någon ström af
betydenhet förmärktes ej. På eftermiddagen d. 4 fingo vi de höga
Bachi-öarna i sigte, insvepta i tjocka hoptrafvade moln. Hafvets
temperatur, som vid Guam var 28°, hade nu sjunkit till omkring 25°,
och luftens steg ej heller öfver sistnämnda gradtal. Mellan kl. 9—10
e. m. lemnade Eugenie Stilla Hafvet och gjorde genom rännan mellan
Sabtang och Balintang sitt inträde i Chinesiska Sjön, hvilken snart
gaf oss en påminnelse om att lugnets och det vackra vädrets tider
voro förbi.

Straxt efter midnatt reste sig tjocka, svarta moln i nordost och
vinden friskade med byar från samma håll. Då hvar och en önskade
en snar ankomst till det himmelska riket, och chefens ordres voro att
föra alla segel, som voro förenliga med fartygets säkerhet, gjorde
vakthafvande officeren sig ingen brådska med att minska segel, men
kl. 1 f. m. måste framseglen gigas i en by. De tillsattes väl genast
åter, men måste snart åter bergas; då blåsten hastigt tilltog, gigades
storseglet och mesanen, och en halftimma sednare dubbelrefvades
märsseglen. Fregatten gjorde fortfarande stark fart, och dess
stampningar blefvo så våldsamma att äfven focken måste refvas; klyfvaren
var redan utbytt mot förstäng. Byarne blefvo allt tätare och
våldsammare, och kl. 3 f. m. utpurrades besättningen för att bottenrefva
märsseglen. Fregatten fortfor ännu att med god fart styra kurs på
Hongkong med vinden tvärs in, men då sjön frampå förmiddagen
hunnit resa sig, blefvo rörelserna så våldsamma, att chefen lät lägga
bi. Sjön var väl ej serdeles hög, men ytterst krabb och ojemn, så
att en del galjonsbräder och en utombords hängande reserfbramrå
söndersplittrades. Vid middagen stodo vi enligt obsenation 20 mil
(3½ sv. m.) norr om vårt bestick: solen framblickade, likasom enkom
för vår räkning, en stund genom de tjocka moln, af hvilka luften
hela den öfriga delen af dagen var uppfylld. Frampå eftermiddagen
saktade sig blåsten något litet, och vi höllo åter kurs på Hongkong.
Följande dagen, d. 6, förblef vädret likadant, mulet och regnigt,
men vinden drog sig ostligare, och blef således mera gynnande.
Kl. 10 e. m. lodades på femtio famnar och lerbotten, och natten
tillbragtes under måttliga segel och jemn lodning. Hafvets
temperatur var nu omkring 24°, luftens omkring 20°.


I dagningen d. 7 syntes chinesiska kusten öster om Hongkong.
Ända sedan midnatt hade vi måst hålla noggrann utkik tör att
undvika den mängd fiskarefartyg, hvaraf vi på alla sidor omgåfvos. När
det blifvit litet dager, voro minst ett par hundrade dylika i sigte. De
voro alla af ungefär samma storlek och skapnad, med undantag af
några få större junker. Att dömma af klädseln tycktes besättningarna 
vid hastigt påseende bestå af gamla käringar, men man fann snart
sitt misstag. Fregatten anropades från ett sådant fartyg med
förfrågan om lots önskades, och då vi drejade bi, satte det ut sin
ökstocklika båt, i hvilken trenne karlar, med hufvudena inlindade i smutsiga
hucklen, kommo ombord. Utom ordet ”pilot” kunde ingen af dem
något begripligt ord engelska, och för att göra sig förstådd, drog en
af dem upp en pung med små kopparmynt, dem han till ett antal
af femtio lade på däcket, hvarmed han ville säga att han skulle hafva
femtio piaster för inlotsning till Hongkong. Vi fingo nu första
lärospåren i chinesisk oförskämdhet och medgörlighet, ty mannen lät
pruta med sig till tio piaster. De båda kamraterne återvände ombord
på sin baktråglika skuta, vi fyllde åter vårt stormärssegel och höllo
vestvart.

Hafvets temperatur var nu blott 19°. Oaktadt himmelen var
klar, stod dock kring hela landet en tjock rök, som alldeles skymde
alla detaljer deraf. Vinden var måttligt frisk från ostnordost. Vi
passerade fortfarande en mängd farkoster af flera slag, hvaribland
några rätt nätta och prydliga, men ännu kl. 8 förmiddagen kunde vi
ej tydligt urskilja hvarest inloppet till Hongkong var beläget, och
vår värde lotsmans anvisningar voro något svåra att förstå.
Slutligen utpekade han öarne Waglan och Tamtu, och då vi kort derefter
fingo reda på de så kallade Nine Pin Rocks, var det lätt att urskilja
det östra inloppet eller Leymun-rännans mynning. Den omgifves af
höga, branta, kala berg, hvilka utgöra hufvudkarakteren i såväl kusten
som öarne. Med den stora och fullständiga, af Sir Edward Belcher
upprättade specialkartan öfver hamnen, möter inseglingen inga
svårigheter, åtminstone med ledande vind. Kl. ½10 f. m. kommo vi in i
rännan, och snart syntes hamnen, ehuru staden ännu var bortskymd
bakom berget, på hvars inre sluttning den ligger. Några små villor
syntes dock på ön. På fasta landet visade sig staden Kaulun, och
en mängd båtar kryssade af och an. Innan kort hade vi uppnått
den punkt der rännan tvärt kröker af inåt hamnen, och i detta nu
låg såväl denna som hela staden öppen för våra ögon. Vi passerade
hastigt förbi handelshuset Jardine Matheson & C:os stora etablissement, 
hospitalsskeppet och en mängd handelsfartyg af alla nationer,
och ankrade kl. ½11 f. m., för att här erhålla lots för resans 
fortsättande uppföre Chou-Kiang eller Canton-floden till Whampoa, Cantons
hamnstad. Vår resa från Sydney hade upptagit trettiosju dygn,
hvaraf nära tre tillbragts vid de under vägen besökta öar. Resans
verkliga längd kan således ej sägas varit mer än trettiofyra dygn,
och vi våga på goda grunder tro att snabbare resa hittills ej blifvit
gjord mellan dessa båda städer.

*
</chapter>
<chapter name="XIII">

<h1>XIII.

Canton och Hongkong.</h1>

1852. Dec. 7 — Dec. 29.

Så snart fregatten ankrat, afsändes en båt till staden för att
afhemta de bref som möjligen kunde finnas till henne adresserade,
och aflemna den från Sydney medförda post. Engelska flaggen
saluterades med tjuguett skott, och från i hamnen liggande örlogsfartyg
ankommo som vanligt officerare med deras chefers komplimanger. Af
dessa fartyg voro två engelska, fregatten Cleopatra och ångfartyget
Hermes, samt ett amerikanskt, korvetten Saratoga. Strax efter oss
anlände dessutom ångfartyget Susquehannah, på åttahundra hästkrafter
och bestyckadt med sju bombkanoner, förande Commodore Aulicks
standert, hvilken saluterades med elfva skott.

Redan innan ankringen var fregatten omgifven af chinesiska båtar,
ombord på hvilka funnos allehanda varor, såväl ätbara som andra.
De tillätos genast att lägga till, och i ett nu var babordssidan af
fregattens däck förvandlad till en marknad, hvarest handeln en stund
var ganska liflig. Det tycktes egentligen vara matvarorna som föllo i
smaken; i synnerhet uppköptes ofantliga qvantiteter ägg, något som
man länge måst vara utan, och här erhölls till billigt pris. För öfrigt
utbjödo skräddare färdiggjorda kläder, skomakare envisades att påtruga
skodon; lackerade skrin och silkesnäsdukar, schackspel och shawlar,
porslins- och elfenbenssaker, korgar och taflor ntbjödos till höger och
venster, och begapades med förundran af samtliga besättningen, från
den äldste och allvarsammaste båtsmannen till den yngste
skeppsgossen. Båtarnes antal ökades oupphörligt, följaktligen äfven
trängseln och oväsendet, men det var förvånande att se med hvilken
villighet och beskedlighet karlarne i de långs sidan liggande båtarne lydde
tillsägelsen att sacka akter ut, då saluten skulle försiggå, och med
hvilken ödmjuk höflighet samtlige handelsmännen emottogo slutliga

befallningen att begifva sig ifrån fregatten. Strax på eftermiddagen
kom en chinesisk lots, vid namn Wu-Su, ombord. Han skulle lotsa
ända till Whampoa. Mannen talade obehindradt engelska, var snyggt
och väl klädd, och visade sig snart vara både god lots och skicklig
sjöman, hvarjemte hans uppförande i allo förtjenar loford.

Vi lättade kl. 1 e. m., och höllo med en svag ostnordostlig vind
åt den smala såkallade Cap-Sing-Mun-rännan, mellan fasta landet och
ön Lantao. Strömmen sätter här ganska starkt. Man har sedan till
höger fasta landet, till venster synes stundom öppna hafvet mellan de
många öar och klippor, hvarmed kusten är omgifven, och som gifva
farvattnet en viss likhet med en del af våra skärgårdar. Holmarne
äro dock här vida högre (ända till 3,000 fot) än hvad der är fallet.
Alltsammans, både fast land och öar, har ett ödsligt och ofruktbart
utseende. Man ser knappast tecken till träd, och endast vissnadt
gräs syntes glest betäcka de branta sluttningarne. Nere vid hafvet
ligger en och annan liten by af fattigt och uselt utseende. Många
chinesiska fartyg, stora och små, svärmade på alla håll. Vi passerade 
innan solnedgången åtskilliga holmar, och ankrade kl. ½10 e. m.
nära ön Lintin. Det var nu alldeles stillt. Nära härintill är
ankarplatsen Kum-Sing-Mun, en af stationerna för de fartyg, hvilka användas 
såsom opii-magaziner. Vi uppskjuta till lägligare tillfälle att gifva
våra läsare underrättelse om på hvad sätt smyghandeln med opium
är organiserad.

För det återstående af seglingen till Whampoa, har man en
hjelpare, som sätter ett fartyg i stånd att äfven under stiltje komma
fram, om än långsamt; den är tidvattnet, som sätter med tillräcklig
styrka att öfvervinna Canton-flodens svaga ström, hvilken dock under
ebben är temligen strid, ehuru ej efter det begrepp vi i Sverige äro
vana att fästa vid rinnande vatten. Vi lättade således då tidvattnet
kl. 2 f. m. följande dagen blef oss gynnsamt; vinden var helt svag
från nordost. I dagningen befunno vi oss nära holmarne Lankit och
Sampanchau, och framför oss syntes den så kallade Bocca Tigris,
eller Hu-Mun-mynningen af Chou-Kiang- eller Canton-floden. Den
omgifves på båda sidor af branta höjder, på hvilkas befästande de
chinesiske ingeniörerne nedlagt all sin konst, utan att dock lyckats
bättre än att den ganska obetydliga engelska eskader, som här
opererade mot det himmelska riket, med största lätthet och nästan utan
förlust forcerade inloppet och stormade fästena. Batterierna bestå af
höga, hvitrappade murar, hvilka dels ligga utåt höjdens fot, dels fått
sin plats högre upp. Murarne äro alldeles obetäckte och tycktes ej
vara mycket tjocka. Kanonernas antal, eller kanske rättare
kanongluggarnes,uppgår till ett eller annat hundrade. Öster om flodens 
utlopp ligger bland små trädplanteringar en liten stad, och emellan de
nämnda höjderna framsticker den höga Tiger-ön, på hvilken ett par
mindre batterier äro belägna ända nere vid flodens yta. Himmelen
var alldeles klar, men luften mycket tjock och rökig, så att inga
aflägsnare föremål kunde urskiljas. Luftens temperatur var nere på
det för oss ovanliga gradtalet 14°, och vattnets var 17°.

Vi passerade kl. 8 f. m. genom Bocca Tigris in i floden. Vattnet
hade väl redan länge varit grumligt, men antog nu utseende af tjockt
svagdricka. Fregatten dref med tidvattnet i sakta mak uppföre floden
förbi de båda holmarna Södra och Norra Wantong; den lilla vind,
som kändes, var nu emot. Ända till helt nära Whampoa bär kursen
uppföre floden nästan rätt nord, och de denna årstid städse blåsande
nordostliga vindar äro således just ej gynnande för seglingen uppåt.
Här inne äro dock dessa vindar ej så regelbundna, som ute i sjön,
och vi hade till och med ett par gånger sydvestlig vind, ehuru helt
svag och af föga varaktighet. Det gynnande tidvattnet kantrade kl.
10 f. m., och vi ankrade då öster om Tiger-ön. Luften hade nu
klarnat något litet, så att man kunde temligen väl skönja de aflägsna
föremålens former. Floddalen omslutes på ömse sidor af sträckor af
höjder och berg, hvilka tyckas belägna tre till fyra svenska mil från
floden; solröken gjorde det dock omöjligt att med någon säkerhet
kunna enligt ögonmått bedömma afståndet, och om bergens höjd våga
vi knappast yttra oss, men skulle vilja säga den vara 2—3,000 fot.
Att dömma efter färgtonen äro dessa höjder till större delen kala; de
visa inga djerfva eller omvexlande former, utan den ena kullen liknar
temligen den andra. Mellan dessa sträckor och floder är landet
fullkomligt platt, om man undantager en och annan liten sidoås, som
utskjuter från hufvudsträckan. Det låga landet användes nästan
uteslutande till risodling, och är tätt bebyggdt med byar, kring hvilka
bambubuskar och fruktträd frodas. Det genomskäres af många naturliga
eller konstgjorda kanaler, och man ser långt bort, bland träd och hus,
både båtar och junker makligt skrida åstad. Inga kreaturshjordar
visa sig, endast några få gråa bufflar ses der och hvar beta på de
afslagna åkrarna eller vältra sig i dyn på stranden. Bredden af flodens
hufvudåder är här öfver en half svensk mil.

En båt afsändes i land med några officerare och herrar
naturforskare. Efter ett par timmars förlopp återkommo allesammans
ombord, medförande några få foglar, dem de skjutit. Några Chineser,
som de mött, hade visat sig helt vänskapligt sinnade, hvilket ej alltid
plägar vara fallet. Mer än en främling, som här begifvit sig i land,
har blifvit mördad, och än flere plundrade. Möjligen härledde sig
den nu visade vänligheten af aktning för det öfverlägsna antalet och
fruktan för de många dubbelbössorna. Landet var mycket dyigt och
vått, så att vandringen var besvärlig.

Under tiden hade ett annat sällskap, åtföljdt af lotsen, gjort besök
på en nära intill oss till ankars liggande större junk, hvilken var
utstyrd med all den dessa fartyg egna grannlåt i brokiga färger, de
stora ögonen på bogarne icke till förglömmandes. Utan dessa kan
fartyget, enligt Chinesens yttrande, ej hitta vägen genom vattnet.
”Suppose no eye”, säger han, ”how can see? — No see, how can
sabe?” Man kan dock ej neka att ett slags mera poetisk tanke, än
hvad hos detta folk är vanligt, ligger till grund för denna tro.
Bruket att måla ögon på fartyg är för öfrigt ej inskränkt till China, utan
är på Medelhafvets kuster mycket allmänt, men de på junkerna
befintliga hafva en från dessa skiljaktig, stirrande, fånig karakter. Våra
besökande blefvo hyggligt emottagne ombord på junken och fingo bese
den från fören till aktern. Befälhafvaren var en medelålders man,
förslöad och förstörd af opiirökning, hvarmed han äfven nu var
sysselsatt; han bjöd på thé, och en af de våra bjöd honom på snus, hvaraf
han med stor förnöjelse tog en dugtig pris. Chinesen tager ej såsom
vi snuset mellan tummen och ett finger, utan begagnar ena lillfingrets
långa nagel såsom en spade, hvarmed han ur dosan uppgräfver en
för hans näsa afpassad portion. En detaljerad beskrifning på en junk
skulle knappast blifva för läsaren begriplig, vi inskränka oss således
till de hufvudsakligaste egenheterna. Bredden är nästan densamma
utåt fartygets längd, och fartyget är vid båda stäfvarna likasom
alldeles tvärt afhugget. Någon köl finnes ej, och rodret sitter icke på
några hakar, utan fasthålles af tåg, och kan upplyftas uti en ränna
eller en trumma, som delar nedre delen af akterspegeln itu. Båda
stäfvarna springa högt i vädret: förut ligga två stora ankare af hårdt,
tungt trä, försedda med tåg af säf eller rotting, fästade i ett ofantligt
vindspel, medan ett mindre dylikt tjenar till ankarets så kallade
kipning. Akterut äro en mängd hyttor för befälet och matroserna, af
hvilka sednare hvar och en har sin egen hytt. Endast den sämre,
obefarna delen af besättningen bor tillsammans. Bogspröt finnes ej
och hvardera af de båda egentliga masterna har blott ett stort, af
bastmattor tillverkadt loggertsegel, hvilket hålles spändt genom ett
antal från främre till aktre sidan gående spjälor. En tredje, liten mast
finnes stundom längst akterut: den står ej i fartygets medellinie, utan
betydligt åt ena sidan. Skråfvet är utombords utsiradt med en mängd
målade kanonportar och kanoner, och akterspegeln framställer i rödt,
gult, grönt och blått en sammangyttring af figurer, hvilken verkligen
förer tanken på Fredmans yttrande om en af Bacchi-riddarnes vapen,
”kräftor och hvalfiskar, örnar och svin”. Akterut och på låringarna 
hänger gerna ett större antal korgar och säckar, innehållande höns,
matvaror eller fraktgods; det förefaller obegripligt att ej hela denna
grannlåt vid första friskare blåst flyger bort med vinden. Vi måste
ej glömma nämna att hvarje fartyg har sin lilla afgudabild, eller, såsom
den på det här mellan Chineser och Europeer begagnade språk kallas,
sin djoss, som har sin serskilda hytta, der ljus eller rökstickor alltid
hållas brinnande, och om qvällen göres alltid ”chin-chin-djoss”, det
vill på samma förträffliga språk säga gudstjenst. Vi få framdeles,
efter ankomsten till Canton, taga litet närmare reda på såväl språket,
som huru nämnde gudstjenst tillgår, men måste dock anföra ett af
vår lots denna dag lemnadt profstycke på det förra. Han visade oss
nemligen en mandarins på något afstånd från stranden belägna bostad,
och gaf på vår förfrågan, om vi ej kunde fara och besöka mandarinen,
följande svar: ”Suppose you wantee see mandarin, me go to him,
mandarin come on board, take samshu<footnote>Chinesiskt brännvin.</footnote> with you; you go down in
him boat, take samshu with him; suppose go on shore, no can,
chinaman knock you on head."

Vi lättade kl. 6 e. m. vid tidkantringen och började åter vår
långsamma färd uppföre floden. Midnattstiden kom strömmen åter
emot, och vi ankrade vid den såkallade Second Bar, en sandrefvel,
hvilken sträcker sig öfver större delen af flodens bredd, som här är
något mindre än en half svensk mil, sidorännorna ej inräknade. Under
natten kom en båt långs sidan, och en individ steg derifrån ombord,
hvilken uppgaf sig vara sänd af handelsmannen Boston Jack i
Whampoa, den mest ansedde och anlitade af de personer, hvilka förse
fremmande fartyg med färska lifsmedel och öfriga varor, hvaraf de äro i
behof. Den utskickade var hans brorson, en ung man af det mest
chinesiska utseende; han var väl klädd, talade engelska ganska
flytande, och kunde både läsa och skrifva detta språk jemte sitt eget.
Han lärde sig snart alla officerarnes namn, och vi hade i framtiden
all anledning att vara belåtna med honom. Hans chinesiska namn
känna vi ej, men han tecknade sig under räkningar Jack Junior.
Sedan han emottagit beställningar för morgondagen af kött, m. m.,
afgick han i förväg till Whampoa.

Fregatten lättade d. 9, kl. ½8 f. m., och då vinden nu var litet
friskare och mera gynnande än hittills, tillryggalade hon snart den
lilla återstående sträckan. Kl. 10 voro vi vid First Bar, hvarest
djupet just jemnt tillåter fartyg af fregattens djupgående att flyta öfver.
Floden gör här en tvär krök, så att dess bädd ligger i ost och vest,
och delar sig i flera grenar, hvilka omsluta ett antal låga holmar. 
Kl. ½11 f. m. ankrade vi ett stycke nedanför Whampoa, tvärs för den
såkallade Bambootown, och förtöjde genast med ett ankare för ebben
och ett annat för floden. Bojarne med sina rep voro förut afstuckne,
ett nödvändigt försigtighetsmått för att förekomma deras bortstjälande.
Vår lots hade hela tiden visat sig vara en duglig och bra karl.
Afståndet från Bocca Tigris till vår ankarplats är ungefär fyra svenska
mil, och från den sednare till faktorierna i Canton omkring hälften
så långt.

Flodens hufvudådras bredd är vid First Bar något mindre än en
fjerdingsväg, men delas derifrån af ett antal Öar i två större rännor,
förenade genom ett antal smärre, som leda mellan öarna. Den södra
af de större rännorna är djupast, och har fått namnet Blenheim Passage
efter ett engelskt linieskepp af detta namn, som under kriget gick ett
godt stycke uppföre den. Längre upp delar den sig i två grenar,
hvaraf den södra leder till staden Fatshan, den norra, benämnd
Macao-Fort-Channel, rätt på Canton, hvarest den förenar sig med norra
hufvudådern. Åtskilliga mindre engelska fartyg gingo på denna väg
upp till Canton och togo alla batterierna mellan denna stad och Whampoa 
i ryggen. Alla de många öarna, af hvilka Honam är den största, 
äro låga och flata, ehuru ett par mindre kullar på ett par ställen
förekomma.

Helt nära vår ankarplats ligger på den så kallade Danska ön
(Danes Island) en liten stad, hvars chinesiska namn vi ej känna, men
som gemenligen kallas Bambootown. Den består af en långs stranden
löpande smal gata, afskuren af ett antal smärre, och omgifves i ryggen
af sumpiga risfält, som nu under vintern voro nakna, och sågo
ganska otrefliga ut. Små upphöjda gångvägar leda mellan dessa stora
smutspölar. Staden erbjuder en tafla af lif och verksamhet, och
bottenvåningen af hvarje hus består af bodar och verkstäder. Der hamrades
och bultades från morgon till qväll, och utom en del hos oss
brukliga lifsmedel, såsom höns, ankor, m. m., utbjödos slagtade kattor
och råttor till salu. På krogar är ingen brist, och liderliga hus af det
uslaste slaget saknas ej heller. En del af befolkningen skall bestå af
krogvärdar och deras gelikar, som fordom bebodde den så kallade
Hog-Lane (Svingränden) i Canton, men blefvo derifrån af de chinesiska
autoriteterna bortvisade, i anseende till de oupphörliga slagsmål och
oväsen, som der föreföllo. De varor, hvilka här utbjödos till salu,
voro naturligtvis af högst medelmåttig beskaffenhet, om man
undantager en del snickarearbeten, stråmattor och dylika tarfligare saker.
Man hade ofta tillfälle att anmärka den nätthet och händighet, hvarmed
Chinesen begagnar sina ostridigt ganska ofullkomliga verktyg, hvilka
sägas till större delen tillverkas inom landet. Äggjernen påstås i afseende 
på godt och varaktigt bett kunna mäta sig med de bästa engelska.

Staden Whampoa ligger en dryg fjerdingsväg längre uppföre floden
på holmen af samma namn, som delar flodens norra hufvudåder midt
itu. Den liknar till sin beskaffenhet Bambustaden, men är betydligt
större; omgifningarna äro äfven likartade. Sedan första nyheten
försvunnit, lemna dessa chinesiska städer ett intryck af den största
enformighet. Man ser det ena gråa, ruskiga huset bredvid det andra, den
ena mörka och trånga boden bredvid den andra, oupphörligt samma
obegripliga inskrifter och skyltar, samma grinande fysionomier. Det
förefaller såsom vore skillnaden i utseende mellan olika individer i
China vida mindre markerad, än hvad i europeiska länder är fallet,
och i klädedrägter herrskar än större enformighet än i de sistnämnde.
Vi behöfva ej beskrifva en chinesisk fysionomi; hvar och en har sett
många sådane på lackerade skrin eller thékoppar, vaser eller kanistrar,
och drägten är der lika tydligt framställd. De bland arbetsklassen
vanliga färgerna äro mörkblått och nankintygets egna naturliga färg,
och man får göra Chineserna den rättvisan att de hålla sig ganska
snygga. Den långa, från hjessan nedhängande piskan tvättas och flätas
omsorgsfullt, och om de tycka den vara för kort, ökas längden med
inflätade snodder af svart silke. Skägg bäres ej, och mustascher endast
af äldre herrar.

Då man naturligtvis möter ej obetydliga svårigheter vid att raka
sitt eget hufvud, så är det klart att ett stort antal barberare vinna
sysselsättning genom den stora folkmassans rakande; man såg också
den ena rakstugan bredvid den andra, och ständigt folk under
skrapning. Patienten sitter på en låg stol, och lutar sig, när hans hjessa
skall rakas, framstupa öfver ett litet lågt bord, liknande en
huggkubbe, sådan som hos oss begagnas i köken. I denna ställning liknar
han på ett ohyggligt vis en på stupstocken liggande brottsling.
Hårstubben blötes med vatten, utan tillsats af tvål, och rakningen
verkställes med mycken färdighet medelst en helt liten knif. Till
operationen hör dessutom öronens rengörande, samt bortryckandet eller
afklippandet af alla små hårstrån der eller i näsan, under hvilket arbete
patienten gemenligen sitter med slutna ögon och en min af den största
belåtenhet.


<img>Chinesisk Barberare.</img>

Vår handelsman eller ”comprador”, Boston Jack, är bosatt i
Whampoa, der han drifver en betydlig rörelse. Hans verkliga namn
hafva vi ej hört, men sedan han i sin ungdom med ett amerikanskt
fartyg gjort en resa till Boston, går han under ofvannämnde,
säkerligen på spe honom gifna namn. Under den långa tid han varit
kommissionär för de många hitkommande europeiska och amerikanska
fartygen, har han samlat en ganska ansenlig förmögenhet. På vår
redan beskrifne väns, Jack Juniors inbjudning, begåfvo sig några af
oss på ett kort besök hos gubben, som vi funno sysselsatt med ett
litet spelparti, tillsammans med tvänne goda vänner. Gubben Jack
tycktes vara uppemot sjuttio år, men kry och liflig, samt mera frimodig
och bullrande i sitt sätt än hvad Chinesen i allmänhet tyckts oss vara.
Han bar buskiga mustascher, och den lilla grå hårpiskan stod ut i
nacken likasom en svans. De andra spelande voro en gammal mager
man, med ett öppet och godmodigt anlete, prydt med långa
mustascher, och en yngre, tjock herre, hvars feta runda ansigte och
svällande läppar uttryckte rå sinnlighet, medan de små plirande ögonen 
Utsigt af Whampoa.

hade ett högst vedervärdigt uttryck af girighet och falskhet. Att döma
af de sneglande blickarnes riktning, tycktes han mellanåt taga sin
grannes kort i ögnasigte. Korten voro små bambuskifvor af tre tums
längd och en half tums bredd. Huru många sådana gingo på leken, 
hunno vi ej få reda på, icke heller på spelets beskaffenhet. Sedan vi
smakat på oss erbjudna förfriskningar af vin och frukter, togo vi i
ögnasigte gubbens hus och magaziner, som voro ganska väl försedda
med alla skeppsförnödenheter. Ett litet serskildt rum var egnadt husets
djoss eller afgudabild, framför hvilken små rökstickor brunno. At
sjösidan var en altan och derinnanför ett vaktrum; att dömma efter
det krigiska utseendet härstädes, måste den allmänna säkerheten i denna
trakt af det himmelska riket ej vara stor. På altanen stodo flera
mindre kanoner, och vaktrummet innehöll ett antal gevär, pistoler,
spjut och sablar. Jack Junior, som följde oss, försäkrade att vakt
hvarje natt hölls derstädes, och att sådant försigtighetsmått var
nödvändigt för att förekomma angrepp af tjufvar, eller, som de på
Canton-engelskan kallas, ladroner. Gubben Jack har flera gånger varit utsatt
för de roflystna mandarinernes utpressningar<footnote>Denna operation kallas på Canton-engelska »makee squeezy».</footnote>.

Strax bredvid Boston Jacks magazin ligger en soya-fabrik, hvarest 
äfven insyltning af ingefära i stor skala bedrifves. Vi besökte väl
denna inrättning, men då vi ej kunde meddela oss med derstädes
arbetande individer, hade vi ej tillfälle taga reda på sättet för soyans
tillverkning. Att ett slags bönor dervid ingå som hufvudbeståndsdel,
kunna vi dock intyga, åtminstone lågo flera högar af dylika i
närheten af de kokande kittlarna.

Det är med en viss misströstan vi inlåta oss i beskrifning på
China och Chineser. På svenska språket finnas förut så goda arbeten
i den vägen, att vi ingalunda kunna hoppas att upphinna dem, och
den enda, dåliga tröst vi hafva, är att dessa arbeten kanske ej äro så
allmänt lästa. Min son på galejan är väl mycket spridd, men Osbecks
förträffliga resa ser man ej ofta; de chinesiska sederna hafva sedan
hans tid föga ändrat sig. Bland nyare nämna vi herr Liljevalchs
arbete om Chinas handel och industri, hvari dessutom herrskande
seder och bruk lifligt skildras, och friherre von Dübens väl ej vidlyftiga, 
men sakrika och talangfulla berättelser om sin resa till China
och åter med skeppet Prins Carl. I England utgaf för omkring tio år
sedan Sir John Davies, som en tid varit guvernör i Hongkong och
länge studerat chinesiska förhållandena, ett större arbete om landet
och dess innevånare, hvilket anses för det bästa och fullständigaste
som finnes. Vi hafva ej haft tillfälle att studera detta verk, och 
måste således nästan alldeles inskränka oss till att omtala hvad vi
sjelfva sett och erfarit. I sådane saker som Chinesernes litteratur
måste vi tillstå vår fullkomliga okunnighet, och öfverlemnande åt
läsaren att ur lärdare samtidas skrifter derom erhålla de upplysningar,
hvaraf han känner sig i behof, återvända vi till den folkmassa man
ser omkring sig, dess utseende och lefnadssätt.

Långs stranden ser man, såväl i Whampoa som Bambustaden,
ett antal på gängliga pålar byggda hus, och i de derinvid förtöjda
båtarne vistas och lefver en ej obetydlig mängd menniskor. Båtarne,
hvarmed de förtjena sitt uppehälle, tjena dem äfven till bostad. Från
tidigt på morgonen till solnedgången var fregatten omringad af sådana
farkoster, hvaraf en del utbjödos till begagnande för färder på floden
och andra voro uppfyllde med handelsvaror. De sednare fingo på
vissa bestämda tider, då besättningen åt frukost och middag, lägga till
långs sidan, och handeln försiggick än nere i båtarna, än om bord
på fregatten. I början bedrefs den med lika stor ifver som i
Hongkong, men snart svalnade begäret och penningarne började taga slut.
Utom ägg, frukt och färskt bröd, lockande varor för den som länge
lefvat på skeppskost, köpte besättningen en hel hop småsaker, såsom
halsdukar, skrin, korgar och annat dylikt krams. Några af
handelsmännen gjorda försök att lura våra hederliga båtsmän lyckades ganska
riktigt, och mer än en god piaster blef under affärernas uppgörande
behändigt utbytt mot en falsk, som köparen sedan fick behålla. På
Jack Juniors tillstyrkan företogo vi oss slutligen att på eget bevåg
bestraffa dylika förbrytelser, och en vacker dag lades beslag på en
sampan, hvars egare förut ett par gånger blifvit anmärkt såsom oredlig.

De till färder på floden utbjudne båtarne, eller så kallade
sampanerne, äro onekligen serdeles nätta och ändamålsenliga, och hållas
mycket snygga. De hafva något tycke af en ökstock, men äro i
förhållande till längden bredare än dessa, och den rundade aktern, nära
hvilken största bredden ligger, ger dem en ägglik form. En sådan
sampan framdrifves af en eller två roddare förut, och en tredje akterut
stående styr farkosten med en lång vrickåra, som tillika bidrager till
framfarten. Roddarne äro vanligen gossar, men man ser ej sällan
flickor dertill begagnas, under det modren sköter vrickåran. Den
promenerande sitter midt i båten, med ansigtet vändt förut, och kan
i skuggan af ett rörligt tak i all maklighet sträcka sig. Priset för en
sådan farkosts begagnande är ganska billigt: för en riksdaler har man
den för hela dagen, och för resa till Canton och åter betalas omkring
tre piaster. Båtgossarne äro mycket villige och tjenstaktige, och vi
hafva all anledning att berömma deras ärlighet, som man dock
naturligtvis ej bör allt för mycket fresta.
Spelande Chineser.


Utom de många små farkoster, hvaraf floden städse hvimlar, ser
man beständigt en mängd större lastbåtar och passagerarefartyg färdas
upp eller ned, och stundom kommer en tung junk förbidrifvandes
under stort ”chin-chin-djoss”, hvarvid ett gräsligt oväsen åstadkommes
medelst gongar och andra till samma skola hörande musikaliska
instrumenter, och antändt förgylldt papper kastas i sjön såsom ett offer åt
dess gudomlighet. Dylikt chin-chin, hvilket ord betyder helsning i
allmänhet, göres äfven hvarje qväll. Passagerarebåtarne äro ganska
beqväme och ändamålsenlige för begagnande på floden, men skulle
göra slät figur på  öppnare farvatten. De hållas vanligen snygga,
äro målade i bjerta färger och gemenligen beväpnade med några
muskedundrar eller spjut för att försvara sig mot röfvare. Besättningens 
af gräs eller bambublad förfärdigade regnkappor hänga gemenligen 
utanför akterspegeln.

<img>Passagerarebåt.</img>



Som Europeer ej få bo i land härstädes, hafva några få sådana
etablerat sig på fartyg. Ett par drifva handel med skeppsförnödenheter, 
två eller tre andra äro läkare, och hafva ej obetydlig praktik
på de utländska fartygen, hvarest sjukdomar äro ganska vanliga, i
synnerhet sommartiden, då febrar och rödsot ofta till en ohygglig grad
grassera. De många sumpiga risfältens utdunstningar kunna ej vara
annat än osunda, hettan är förfärlig och flodens gyttjiga vatten långt
ifrån helsosamt. Vi anmärka utom nämnde flytande bostäder tvänne
kyrkor, den ena katholsk, den andra methodistisk. Den förras
föreståndare var Fransos och gick klädd på chinesiskt sätt, den sednares
var Amerikanare och hade bibehållit den europeiska drägten. Vi vilja
ej anställa någon närmare jemförelse mellan dessa båda män; dock
tycktes oss katholiken vida mera lämpad för sitt kall än methodisten.

Bland de många besökande på fregatten saknades ej representanter 
af det täcka könet i det himmelska riket, ehuru de ej tillhörde
den vackra verlden, som här ej visar sig för profana ögon, utan
samhällets fattiga, arbetande klass. Deras ärende var egentligen att
söka tvätt, men de begagnade äfven tillfället till att på annat sätt
söka förtjenst. Man får här sina kläder till billigt pris (en piaster för
hundra plagg) väl och aktsamt tvättade och lagade, under det man i
Södra Amerika får betala tio gånger så mycket och får sina plagg
jemmerligen illa åtgångna. Man får dock höra sig litet före innan
man bortlemnar sina kläder; vanligen gifver fartygets comprador
(kommissionär) anvisning på ärliga och pålitliga tvätterskor. Dessa
qvinnors utseende är väl ingalunda intagande, men de se godsinta och
beskedliga ut, och hålla sig ganska snygga. Alla vi sågo voro, likasom 
mängden af karlarne, af liten vext, men skäligen väl proportionerade, 
deras händer och öfriga utseende buro ej stämpeln af hårdt
arbete. Ansigtena hade den på chinesiska teckningar vanligen
förekommande typ. Klädseln bestod af ett par till smalbenet räckande
vida byxor och en blus med halflånga ärmar, båda plaggen af
mörkblått bomullstyg. Flickorna bära håret baktill långt och flätadt,
framtill kortklippt och nedstruket i pannan, som deraf alldeles skyles,
hvilket ingalunda bidrager att förhöja deras utseende. Hustrurna hafva
det uppstruket från alla sidor och förenadt till en stor qvast, som i
nacken sammanvrides på ett sätt vi ej kunna beskrifva, men hvilket ej
är fult, i synnerhet som håret alltid är väl kammadt. Vi måste ock
misstänka att en ej obetydlig myckenhet löst hår inblandas för att
åstadkomma de åstundade figurerna, som prydas med små grannlåter
af silfver eller guld. Kring handlofvarna nyttjas armband af silfver,
glas eller ett slags ganska vacker ljusgrön agat. Dessa armband
påträdas i barndomen och kunna ej sedermera borttagas annorlunda än 
genom att sönderslå dem. Örhängen begagnas äfven. Strumpor och
skor tycktes höra till mindre allmänt begagnade plagg.

Manfolkets beklädnad är ungefär densamma som qvinnornas, men
blusen är kortare och på hufvudet bäres en kalott, mössa eller hatt.
Den chinesiska arbetaren trotsar dock ofta barhufvad den hetaste sol, som
ögonblickligt skulle gifva Europeen solsting. De förmögnare nyttja
strumpor och skor med tjocka sulor, samt långa rockar, och när vädret är
kyligt öfverplagg, hvilka stundom äro fodrade med skinn. Europeen 
tager det kortare plagget först på sig och sätter det längre utanpå,
men Chinesen bär den långa rocken innerst, derutanpå en kortare
och slutar ytterst med en kort vest eller en krage. I detta afseende,
såsom i många andra, är han motsatsen till oss. Vi taga af oss 
hatten för att vara höfliga, i China sätter man den på sig, och
hedersplatsen är till venster i stället för till höger.

På lifsmedel är här god tillgång. Ganska godt oxkött erhålles
till måttligt pris, höns och ankor, potates och kål, apelsiner och
hvarjehanda annan frukt finnes i öfverflöd. Flodens vatten bör man
undvika att begagna, till och med till matlagning: dess oaptitliga utseende
afskräcker redan derifrån. Kläder och skodon fås till billigt pris
förfärdigade, och vi kunna rekommendera herrar Hungsching och Sunsching
såsom de förnämsta, hvar och en i sin gren. Fartyg kunna här undergå alla
slags reparationer; ett par amerikanska klipperskepp stodo i improviserade 
dockor, för tillfället utgräfda, för att sedan fartyget blifvit satt i
sjön åter igenfyllas, såvida ej något annat finnes till hands för att
intaga dess plats. Chinesiska timmermännen arbeta ej illa, om de
behörigen tillses, och då befolkningen i allmänhet är van att begagna
surrningar af rotting eller snören der vi nyttja spikar, möter ingen
svårighet att erhålla arbetare, som lätt och hastigt lära sig alla slags
sjömansarbeten, hvilka vi af Chineser sett utföras på ett sätt, som
åtminstone till utseendet ej öfverträffas af gamla befarna europeiska
matrosers. Huruvida pålitligheten och varaktigheten svarade mot dess
prydliga yttre, vilja vi dock låta vara osagdt. Fregatten undergick
här en liten reparation, bestående i drifning och målning, så inom- som
utombords. Båda delarne verkställdes på beting till ganska billigt
pris, men drifningen visade sig ej vara mycket varaktig, och färgen
var ej af bästa slag.

Afståndet till den bergsträcka, som på venstra stranden begränsar
floddalen, är här ej öfver en svensk mil, och vid dess fot tyckes
landskapet vara ganska vackert. Fremlingen är dock nödsakad att
inskränka sina promenader till de små ruskiga städerna; vid hvarje
försök att företaga någon liten vandring inåt landet ser han sig snart
motad af tillströmmande infödingar, och att med våld söka tränga sig 
fram skulle naturligtvis ej hafva några behagliga, om också kanske ej
vådliga följder. Långs stranden kan man dock alltid gå, om man låter
en båt följa på kort afstånd, men vandringen i dyn är ej angenäm.
Beckasiner och andra vadfoglar erbjuda sig der för jägaren, och
några sådana jemte ett ringa antal småfogel voro den enda tillökning
de zoologiska samlingarne här erhöllo. Änder finnas i stora skaror,
men äro ytterst skygga. Chineserne skjuta dem på det sätt att de
gå ut i vattnet till bröstet, täcka hufvud och armar med sjögräs,
och afvakta skockens ankomst för att få göra ett lyckligt skott.
Äfven fångas de i öfver risfälten utspända nät.

Den lika vackra som nyttiga bambubusken vexer här i stor
frodighet. Deraf finnes ett stort antal varieteter, hvilkas egenheter vi dock
ej känna till. På de långs flodens stränder löpande jordvallar, i hvilka
de slussar äro anbragte, hvarigenom vattnet insläppes öfver risfälten,
ser man långa rader af denna vext, hvars lätta och prydliga form ger
den utseende af en ofantlig fjäderbuske. Ingen del af denna buske
är onyttig. De späda skotten ätas såsom sparris, eller syltas. Af
rötterna göras de bildhuggeriarbeten, hvari Chinesen visar sin smak
för det groteska och besynnerliga. De tjockaste stammarne användas
till rundhult på mindre fartyg, byggnadsvirke och vattenrännor, man
bygger deraf broar och vattenhjul, och en led af röret bildar en den
nättaste kagge, för hvars fulländande man blott behöfver borra ett
hål till sprund. Stammens smalare delar användas till käppar och
tobakspipor, soffor, stolar och sängar, spjut, båtshakar, parasoller. Af
grenarna och qvistarna flätas korgar och ryssjor, hattar och mattor;
man bereder deraf snören och garn, hvaraf tillverkas tåg och nät.
Bladen nyttjas till taktäckning, regnkappor och stoppning. Af
spånorna göres groft papper, och vextens alla delar användas till bränsle.
Utom de uppräknade artiklarna gör man af bambu skrifpennor, de så
kallade chopstickorna, hvarmed Chinesen äter, musikaliska instrumenter, 
askar och dosor, och en mängd andra småsaker, för mångfaldiga
att upprepa. Det finnes väl på jorden knappast någon vext, hvars
nytta och användbarhet är så allmän, så mångfaldig.

Ett ej obetydligt antal af de i Whampoa och Bambustaden bosatte
personer tala litet engelska, det vill säga så kallad Canton-engelska,
en rotvelska sammansatt af chinesiska, engelska och portugisiska ord,
hvilka båda sednare dock äro få till antalet. Dessutom förekomma
ord, som af Engelsmännen anses vara chinesiska, af Chineserna engelska. 
Sådana äro t. ex. chin-chin, som betyder helsning eller helsa
(verbum); chau-chau, som betyder äta; pidjon, hvarmed menas göromål, 
sysselsättning, m. fl. Ordet djoss (gud) kommer af portugisiska
ordet dios; ett tempel har fått benämningen djoss-house, och allt till
religionen hörande benämnes gemensamt med djoss-pidjon. Någon reda
på genus, numerus och person kommer naturligtvis ej i fråga.

Såsom vi redan vid besöket hos gubben Jack nämnt, är på
Canton-floden och dess stränder säkerheten till lif och egendom ej
alltid att skryta med. Talrika stråtröfvare drifva här sitt spel. De
bestå af en stor del af befolkningen i byarna på ömse sidor om floden,
och hafva utliggare och spioner på alla punkter, hvarest några
underrättelser af värde kunna erhållas. Sällan förflyta många månader å
rad, utan att något försök till större röfverier derunder förefallit, ehuru
de ej alltid lyckas eller ens hinna till verkställighet. Ladronerne äro
nemligen lika fega som roflystna, och om den påräknade prisen
befinnes något bättre bemannad och beväpnad, än de förmodat, rymma de
fältet och skynda med sina snabbroende båtar att dölja sig i någon
af de många små rännor och kanaler, hvari floden delar sig. För
Européer hafva de en djup respekt och anfalla dem ej utan mycket
stor öfverlägsenhet i antal. Anfallet sker gemenligen försåtligt och
börjas med att ombord på det fremmande fartyget kasta brinnande
såkallade stinkbollar, ett slags granater af krukmakargods, fyllda med
en starkt brinnande sats af krut, svafvel och likartade beståndsdelar.
Medan de anfallne äro förblindade eller på väg att förqväfvas af röken,
nedstickas de med spjut och hafva i allmänhet ingen förskoning att
vänta. Det är egentligen transporter af penningar eller opium, som
äro utsatta för röfrarnes anfall, men äro ock vanligen försedda med
så stark bev¾kning att intet kan mot dem företagas. Om det
sjöröfveri, som drifves uti öppna sjön långs Chinas kuster, skola vi efter
ankomsten till Hongkong i korthet nämna några ord.

Under vårt vistande härstädes afrättades i Canton på en gång
sextiofyra missdådare, dels fångne upproriske, dels röfvare. Vi fingo
en beskrifning på afrättningen af en engelsk sjöofficer, som bevistat
den. Förbrytarne uppställdes med bakbundna händer och förbundna
ögon i två rader, och föllo derefter på knä. För hvarje rad fanns en
skarprättare, beväpnad med ett bredt och tungt svärd, för hvilket de
olyckligas hufvuden i hastig takt föllo. Hela det ohyggliga uppträdet
hade ej räckt en qvart och intet hugg hade förfelat sin verkan. Vi
måste bekänna att vi vid berättelsens afhörande intogos af förvåning
öfver att en hyfsad menniska kan vilja ställa sig att helt lugnt åse
dylika gräsligheter. Det omtalades allmänt att flere af de afrättade
voro fullkomligt oskyldiga stackare, hvilka blifvit instuckna bland de
verkligen brottsliga, i stället för ett antal af dessa, som genom
mutor lyckats erhålla friheten. Då antalet redan var till högre ort
inrapporteradt, och chinesiska styrelsen vid fångars rymning ej låter af
sina embets- och tjenstemän sig afspisa med ursäkter och undflykter,
så funno sig mandarinerne, hvilka hade saken om händer, föranlåtne
att anskaffa folk till att fylla de vakanser, som uppstått genom några
kända röfvares lössläppande mot erläggande af dryg lösen. Huruvida
denna uppgift är grundad, kunna vi naturligtvis ej afgöra, men tro
den ej sakna all grund, och flertalets af småmandarinerna roflystnad
och samvetslöshet har blifvit intygad af de flesta personer, som någon
längre tid vistats i China<footnote>Den förträfflige la Pérouse, ett mönster för resande hvad samvetsgrannhet
och varsamhet i omdömen beträffar, yttrar sig på ett ställe: »ce peuple, dont
les lois sont si vantées en Europe, est peut-être le plus malheureux et le
plus arbitrairement gouverné qu'il y ait sur la terre, si toutefois on peut
juger du gouvernement chinois par le despotisme du mandarin de Macao.»
På ett annat ställe kallar han den chinesiska styrelsen för »peutêtre le plus
injuste, le plus oppresseur, et en même temps le plus lâche qui existe dans
le monde.»</footnote>.

Ehuru vi, såsom nämndt är, ej kunna fägna läsaren med någon
kritisk öfversigt af Chinas dramatiska litteratur, taga vi oss friheten
att beskrifva en liten scenisk tillställning, som vi i Bambustaden hade
tillfälle öfvervara. En sådan heter på Canton-engelska ”Sing-song”.
Då man betänker stadens obetydlighet, och den skrala figur den måste
göra på förteckningen öfver det himmelska rikets million-befolkade
städer, så inses tydligen att här gifna representationer måste tillhöra
det allraklenaste slaget. Theaterhuset, eller rättare skjulet, var beläget
ett par hundrade alnar utanför staden, vid kanten af ett gyttjigt
risfält, och var uppfördt af bambu och mattor. Anordningen af
takresningen och de många fina tvärslåar, hvaraf den sammanhölls, påminde
mycket om det ryktbara kristallpalatset. Utom en läktare för damerna
å hvarje sida af salongen, hvilken var öppen åt tre sidor, funnos inga
sittplatser. Scenen var en famn upphöjd öfver marken och hade inga
dekorationer, utom ett slags bakgrund, långs hvilken orkestern hade
sin plats på en bänk. Den musik, hvarmed man trakterades, var
verkligen hjertskärande, ehuru det är möjligt att det finnes method i
dess oljud. Man tyckte sig stundom förnimma spår till tanke i
styckenas sammansättning, men gällheten och skrällandet i Instrumenternas
klang dränkte oftast alltsammans i ett haf af missljud. Der saknades
hvarken sträng- eller blåsinstrumenter, messingstallrikarne eller gongen.
Alla roler utfördes, efter hvad man sade oss, af karlar, och deklamationen 
tycktes bestå i konsten att framstöta de finaste, mest gnällande
näsljud. Möjligen uttrycka sig känslan och passionen sålunda bland
Chineserna, i hvilket fall detta maner i deklamation skulle vara grundadt 
på studium af naturen; men ej funno vi folket vanligen tala på
sådant vis, och med fara att blifva med kritikens gissel illa tilltygade 
af chinesiska theaterns beundrare, måste vi erkänna att alltsammans
föreföll oss temligen besatt. Kostymerna voro ganska praktfulla:
storrosigt siden spelade i dem hufvudrolen. Styckets innehåll kunna vi
ej vidare uppgifva, än att det vände sig om ett nedrigt herrskap, herre
och fru, som slutligen fingo sin förtjenta lön; detta blef oss meddeladt
af vår båtgosse, som med stor förnöjelse åsåg skådespelet. Samma
stycke hade redan upptagit flera representationer, och hann ej ens i
denna till slut. Den rättrådige förnäme herren, som bidrog till det
elaka parets bestraffande, tycktes vara mycket lättrörd, ty han utgjöt
emellanåt strida tårefloder, men tröstade sig vanligen kort derefter
vid en kopp thé, hvarmed han flera gånger under styckets lopp
serverades. De ondas bestraffning tillgick på det sätt att de lades
framstupa på knä; en drabant trampade derpå först på deras rygg,
sedan på deras hufvud, hvarefter han slog dem med ett ofantligt
svärd, som kom dem att, liksom kastade af en stark fjäder, springa
högt upp i luften och slå en kullerbytta, hvarefter de aflägsnade sig.
Dylika små krumsprång öfvades äfven litet emellanåt af åtskilliga
bland de öfriga spelande.

Utom möjligen på läktarna betalas ingen inträdesafgift, utan är
skådespelet öppet för alla. Skjulet var också ganska väl uppfylldt,
och en hop pojkar hade klättrat ända i takresningen. Vi blefvo ej
på något sätt förnärmade, ehuru en och annan af åskådarne
betraktade oss med blickar, som röjde allt annat än vänlighet. Upplysningen
var så klen att vi ej kunde se huru de på läktarna sittande damerna
sågo ut, och ställde oss derföre vid spektaklets slut på ett ställe,
hvarifrån vi kunde taga dem i ögnasigte när de kommo ut ur skjulet.
Vi lyckades sålunda få se några stycken på nära håll: de liknade så
till utseende som drägt de redan beskrifna, men många hade på
chinesiskt vis hopklämda fötter, hvilket ej är vanligt bland den egentliga
arbetsklassen. De sålunda vanställda redo maltsäck på sina
tjensteqvinnor: de kunna ej gå ett steg. Chineserne märkte snart att damerna
blifvit föremål för vår uppmärksamhet, och trängde sig mumlande
emellan, så att vi ej fingo se mera än en litet antal af de sköna,
hvilket ock kunde vara tillräckligt, eller gaf åtminstone ej mycket hopp
om att träffa något af intagande beskaffenhet.

Midt emot theaterhuset, på andra sidan om en smal väg, låg ett
litet tempel, eller djoss-hus, i hvilket funnos tre fula afgudabilder, en
i kroppsstorlek, de andra något mindre. Framför den större var ett
litet altare, på hvilket låg en brinnande träklabb, som spridde en ej
oangenäm lukt. Vi undersökte träets beskaffenhet, och då vi funno
det ej vara sandelträ, tog en engelsk sjökapiten, som var oss följaktig,
sig friheten att hålla ett straffande tal till presterna, eller 
kyrkobetjeningen, för deras snålhet att ej vilja bestå sin djoss sådant trä, hvilket
här står i högt pris. De tilltalade förstodo troligen ej ett ord deraf,
och svarade blott med fåniga leenden. Vi spasserade in bland bilderna,
som omgåfvos af ett stängsel, togo dem på det nogaste i ögnasigte
och vidrörde dem, utan att sådant uppväckte någon ovilja hos de
närvarande infödingarna. Litet längre bort var ett annat tempel,
hvari skålar innehållande ris, frukt och syltad ingefära stodo uppställda
framför en fem alnar hög afgudabild, målad med hjerta färger i rödt,
blått och grönt, och hvars förvridna anletsdrag och stirrande ögon
sannolikt voro ämnade att göra hans utseende förfärligt, hvilket
ändamål dock icke blifvit vunnet, förmodligen tillfölje af bristande
skicklighet hos den chinesiske Michael Angelo, som modellerat honom. Vi
frågade på gyckel vår båtgosse hvad denna figur skulle föreställa; han
svarade med en min, såsom skämdes han smått, att det var "the
djoss-man".

Vi försökte att utsträcka vår promenad ett stycke inåt landet
långs den gångväg, på hvilken vi befunno oss, och som ledde utåt
en på ömse sidor af risåkrar omgifven vall, men möttes snart af några
äldre Chineser, hvilka med höfliga åthäfvor bjödo oss vända om. Vi
låtsade först ej förstå dem och ville fortsätta vår vandring, men snart
kommo flera till och stängde den smala vägen. Ingalunda hågade att
genom vålds användande inveckla oss i ett slagsmål, hvarpå intet var
att vinna, chin-chinnade vi gubbarna, som artigt besvarade helsningen,
och vände makligt tillbaka till staden. Vid de många små vandrande
restaurationer, hvilka tagit plats i närheten af theatern, sutto nu en
mängd menniskor och smorde kraset, hvarvid hjertlig förnöjelse
strålade i deras anleten. Maten hade ej något serdeles lockande utseende,
och den myckna olja, hvarmed den anrättades, retade icke på något
angenämt vis luktorganerna. Men det var verkligen nöjsamt att se
med hvilken glädtighet och godmodighet här pratades och skrattades,
och sannolikt saknades ej qvickhufvuden till sällskapets förlustelse.
Det var Bambustadens operakällare, hvilken, likasom Stockholms, torde
hafva sina reguliera aftonkunder.

Innan vi gingo på spektaklet gjorde vi ett litet besök på en vid
stranden liggande mandarinbåt, hvars egare sannolikt var af mycket
underordnad rang. Vi hade stadnat på stranden för att betrakta
farkosten och inbjödos att komma ombord. Längst förut stodo på gafflar
tre stora muskedundrar med metallpipor (djingals). Den stora hytten,
som upptog nästan hela fartygets längd, och blott å ömse sidor
lemnade ett smalt gångbord, innehöll en förstuga, med säten på båda
sidorna, en salong, försedd i midten med ett bord och på sidorna med
soffor, samt längst akterut två små hyttor. Det hela saknade ej en
viss elegans. Flera små lyktor hängde i taket. Mandarinen var en
äldre herre med ett skrynkligt ansigte och böjd kroppsställning. De
fånigt stirrande ögonen och den slappt nedhängande underkäken uttryckte
djurisk slöhet, säkerligen förorsakad af omättlig njutning af opium,
med hvars rökande han äfven vid vår ankomst var sysselsatt. Den
qväfvande ångan af detta ämne uppfyllde ännu rummet. Gubben
emottog oss vänligt, bjöd oss sitta och vexlade en pris snus med en
snusare af vårt sällskap. Hans fula ansigte vanställdes dervid ytterligare
genom ett småleende, som kom ett par ofantliga betar i öfre käken
att skjuta långt framom den hängande, indragna undra. En af
gubbens följeslagare eller vänner, en medelålders man af frodigt utseende,
men kall, elak uppsyn, visade oss huru opii-rökningen tillgår. Han
lade sig på en af bänkarne i förstugan och antände en liten
messingslampa. Opiet förvarades i en liten tenndosa och liknade till utseendet
fullkomligen sirap; med en lång nål upphemtades något litet och ströks
omkring det fina hålet uti den bricka, eller trissa af trä, som bildar
opii-pipans hufvud. Skaftet är ungefär en fot långt och tvärt afskuret
vid munstycksändan. Pip hufvudet hölls nu intill lamplågan, och röken
inandades i djupa drag. Vanligen nedsväljes den. Inom fem minuter,
under hvilka ungefär lika många insupningar gjorts, var den lilla
opii-qvantiteten förtärd, utan att någon verkan på den rökande var
synbar. Den under rökandet från opiet spridda lukten har något äckligt,
något qväfvande, hvilket förefaller den dervid ovana lika obehagligt,
som den atmosfer man ofta träffar i källarsalar, hvarest matlukt,
tobaksrök samt ångor af våta öfverplagg och spirituösa sammangaddat sig
att förpesta luften.

För att fara upp till Canton afvaktar man gerna floden; under
ebben löper strömmen så stark att rodden uppföre blir, väl ej omöjlig,
men ganska ansträngande. Utföre kan man utan mycken svårighet ro
mot tidvattnet, ehuru det naturligtvis går vida fortare om det är
gynnande; man behöfver då ej ro mera än hvad som behöfs för att få
båten att styra. Stränderne bibehålla hela vägen samma utseende.
Ungefär halfvägs upp till Canton är floden på ömse sidor om
Whampoa-Öns öfre del stängd af pålningar, hvilka under kriget mot
Engelsmännen nedslogos för att hindra dem att komma upp. Pålningarne
försvaras af batterier. Engelsmännen läto sig dock ej stängas af dessa
hinder, utan bröto sig igenom, hvarjemte, såsom vi förut nämnt, några
fartyg genom de oförsvarade Blenheim- och Macao-Fort-rännorna gingo
ända upp till staden. Emedlertid äro de qvarstående delarne af dessa
vanmägtiga hinder till ej ringa mehn för båtfarten på floden, som
deraf uppdämmes och med mycken häftighet rusar genom de lemnade
öppningarna. På Whampoa-Öns norra ända var under kriget ett
batteri, hvars anläggande och bestyckande den rike hongköpmannen<footnote>Så kallades förr de köpmän som erhållit regeringens tillåtelse att göra affärer
med de europeiska faktorierna, hvilka benämnas Honger.</footnote>
Hauqua säges hafva blifvit tvungen att bekosta. På den stora ön
Ho-nam, som skiljer flodens båda hufvudrännor, ligger midt emot detta
batteri en röd pagod med sex eller sju våningar, och ett stycke ner
på Whampoa-Ön en annan ungefär likadan. Längre upp kommer
man till en holme, af Engelsmännen kallad Kuper-Ön, efter kapiten
Kuper vid engelska flottan. På denna ös södra udde är ett batteri,
och midt deremot på ömse sidor om floden två andra, hvardera under
kriget bestyckade med öfver tjugu kanoner. Vi skola längre fram
nämna några ord om de hufvudsakligaste krigshändelserna.

När man passerat Kuper-Ön, börja stränderna att blifva tätare
bebyggda, och snart inkommer man i den flytande stad, hvars
vidsträckthet, folkrikhet och egna utseende sedan långliga tider väckt
alla fremlingars förundran. Utom de många junkerna, de så kallade
chopbåtarna, med hvilka dyrbarare varor forslas ned till Whampoa,
de otaliga lastbåtar och passagerareskutor, roddbåtar och sampaner,
hvilka användas för trafiken på floden, ligga här 70,000 fartyg
förankrade i regelbundna gator, och i dessa flytande bostäder lefver en
befolkning som uppgifves stiga till nära en half million. Midt i floden
är en ränna lemnad öppen för rörelsen, sidogatorna utgå vinkelrätt
deremot. Närmare och midt för faktorierna är en liten sträcka af
floden jemförelsevis mindre tätt bebodd, men ofvanför dem ökar sig
åter båtarnas antal. Man landar vid faktorierna utanför den lilla
trädgård, som för några år sedan blifvit anlagd på förra svenska,
numera amerikanska hongens område. Flodens bredd hinner här ej
till tusen alnar.

Förr var den till Canton ankommande fremlingen i fara att få
tillbringa natten under bar himmel, såvida han ej förskaffat sig en
med salong försedd båt eller var adresserad till någon af de
europeiska köpmännen, hos hvilka befälhafvarne på till dem konsignerade
fartyg voro sjelfskrifna gäster, när deras närvaro på stället erfordrades.
Numera finnes ett af en Chines hållet hotel, hvarest man äter temligen
godt, men bor illa. Sedan ångbåts-kommunikation med Hongkong och
Macao blifvit öppnad, besökes ock staden af många flera fremlingar
än förr, då någon egentlig resande endast sällan anlände dit.

Ehuru vid det fredsslut, som utom Canton öppnade fyra hamnar<footnote>Amoy, Fu-chau-fu, Ningpo och Schanghai.</footnote>
för europeiska fartyg, det blef stadgadt att de i China boende
fremlingar skulle ega obehindradt tillträde till de fem städernas alla delar, 
så är dock i Canton denna rätt dem de facto förmenad. Utom det
trånga utrymme, som begränsas af den alla faktorierna omslutande
muren, kunna fremlingar ej besöka andra delar af staden, än de båda
så kallade China-gatorna (gamla och nya), samt några i deras närhet
belägna sidogator. Försöker man intränga i stadens öfriga delar, blir
man snart motad, och utsätter sig för misshandlingar om man envisas.
Åtföljd af någon på stället mycket känd person, som känner språket,
kan man dock utan egentlig fara besöka vissa trakter, och en amerikansk 
missionär erbjöd sig att vara ett par af oss följaktig på en
sådan vandring. Olyckligtvis kunde vi ej stadna qvar till den af
honom för detta ändamål föreslagna dag. Han sade att man väl finge
vara beredd på att af okynniga pojkar blifva helsad med stenkastning,
men att äldre aktningsvärda Chineser aldrig underläto att beifra sådant,
om man vände sig till dem. För öfrigt anses Cantons pöbel och i
allmänhet hela provinsen Kwang-Tungs innevånare för just den sämsta 
och oregerligaste delen af hela landets befolkning. I Shanghai,
hvarest numera ett ej ringa antal Européer äro bosatte, kan man utan
att ofredas besöka ej allenast alla stadens delar, utaf äfven det
kringliggande landet, och till och med från Hongkong anställas ofta
jagtfärder två eller tre mil inåt landet. I Amoy och Fu-chau-fu hafva
dock fremlingar ofta blifvit illa bemötte.

Alla detaljhandlande, hvilka påräkna afsättning af sina varor bland
Européer, hafva naturligtvis sina bodar på China-gatorna eller i deras
närhet, och man har knappt satt sin fot på en af dessa gator förr än
man råkar ut för herrar, hvilka uppbjuda all sin förmåga för att
öfvertala fremlingar att hos dem göra sina uppköp, samt aflemna små i
rödt tryckta adresskort. De flesta handla med siden, crêpe-schalar,
småsaker af perlemor och elfenben, lackerade arbeten, jemte annat i
samma väg. Den som utan kännedom om dylika varors värde inlåter
sig i handel, kan vara säker på att få betala ett par gånger deras
verkliga värde, såvida han ej prutar betydligt på det först begärda
priset. Några få handlande finnas dock som ej låta sålunda pruta
med sig, och hos herr Washing, som blifvit oss rekommenderad af
vår konsul, herr Forbes, fick man ingen nedsättning på de en gång
bestämda priserna. Denne man handlade endast med sidenvaror och
the, och hade en liten, vid första påseendet helt tarflig bod vid gamla
China-gatan; men när man fått tid att taga reda på hvad de till boden
hörande magaziner innehöllo, förvånades man åt den mängd dyrbara
varor, som der funnos förvarade. Der lågo stora trafvar af schalar
till alla priser mellan tio och hundra piaster stycket, och en massa
tafter, sidensars, damast och pondjee<footnote>Ett slags tyg af rått silke, vanligen ofärgadt.
</footnote>, förutom smärre artiklar. En 
schal visades oss, för hvilken begärdes femhundra piaster: dess ena
hälft var broderad med blommor i naturliga färger på hvit botten,
den andra föreställde en pagod med en dit tågande procession,
äfvenledes i färger. Den förra halfvan var utsökt vacker, på den sednare
kunde man endast beundra färgernas liflighet och konstrikheten i
broderiet, hvilket på båda sidor var sig fullkomligt likt, såsom dock är
vanligt med alla på bättre shavvlar anbragta broderier. Herr Washing
var en äldre man af aktningsvärdt utseende, talade ganska bra
engelska och hade någorlunda reda på Europas politiska geografi. Han
hade en talrik bodbetjening, åt hvilken han med mycken högtidlighet i
en något sjungande ton utdelade sina befallningar, hvilka under största
tystnad och i en ödmjuk ställning afhördes och ögonblickligt
verkställdes. En ung man af godt utseende skötte bakom en liten disk
bokföringen och inkasserade betalningar. De digra med chinesiska
kråkfötter fyllda böckerna utvisade att bokföringen i landet måste hunnit
en hög ståndpunkt, men olyckligtvis kunna vi ej upplysa om huruvida
det "dubbla italienska bokhålleriet" ännu hunnit blifva allmänt antaget.
Uträkningar i och för betalning af varor verkställdes medelst en
räknemachin, bestående af några rader på jerntrådar uppträdda kulor, af
hvilka den öfversta radens förmodligen betyda enheter, den andra tiotal
o. s. v. Fördelarna af detta af många högt prisade instrument vilja vi
visst icke bestrida, men funno dock vid detta tillfälle att vi hunno
göra vår uppsummering af betalningen för de köpta artiklarna, både i
hufvudet och för kontrolls skuld på papper, inom betydligt kortare tid
än gubben Washings bokhållare blef färdig med sina kulor, och vi
äro öfvertygade om att förhållandet blir detsamma för hvar och en
aldrig så litet van vid siffrors handterande. Möjligen är dock det i
China brukliga siffer-system så beskaffadt att ofvannämnde inrättning
medför betydlig lättnad.

I många bodar brukar egaren, sedan någon fremling inkommit
för att handla, stänga dörrarna för att ostörd få hafva sin kund om
händer, och han sparar ingen möda att för honom utbreda allt som
kan fresta hans ögon. Man känner sig äfven ofta nog frestad att,
med tanken fästad på hemmavarande fränder och vänner, tömma hela
sin pung och utbyta de klingande piastrarna mot de många nätta och
prydliga saker, hvilka blifva en erbjudna. En liten qvantitet
själsstyrka erfordrades verkligen för att ej onödigtvis förslösa sina tillgångar
på dylika, i det hela taget temligen gagnlösa varor. Så länge den
chinesiske handelsmannen ser för sig en möjlighet till någorlunda
förmånlig afsättning, är han mycket ödmjuk och inställsam; men den
kund, som går sin väg utan att hafva uppfyllt hans förhoppningar,
helsas ej sällan med det här på Europeer vanliga öknamnet ”fan-kvai”, 
hvars rätta betydelse vi hört på olika sätt uppgifvas, ehuru den
vanligen anses vara ”utländska djefvul”.

Vid de kring China-gatorna belägna tvärgator och gränder äro alla
hus fulla af småbodar, i hvilka man bland annat ser alla det
chinesiska kökets läckerheter utbjudna. Der finnes lefvande fisk i små kar,
i hvilka friskt vatten oupphörligt påfylles; svalbon och trepang ligga
utbredda i flata korgar och tråg, medan stora råttor, hopknippade i
små bundtar af ett halft dussin eller så omkring, hänga på dörrposterna 
likasom sidensvansar eller morkullor hos oss. Huruvida syltade
silkesmaskar och inlaggda gråsuggor äfven funnos att tillgå, kunna vi
ej med säkerhet uppgifva. Uti en mängd små vandrande kök tillagas
hvarjehanda flottiga läckerheter, och barberarnes antal är legio. För
öfrigt hörde hela scenen mindre till dem, som äro roliga att se, än
till deras antal hvilka äro roliga att hafva sett. Oaktadt vi nu voro
i den kalla årstiden, så att temperaturen om dagen höll sig omkring
20°, ångade från alla dessa matvaror och kök, från bodar och
menniskor, en qväfvande, vi skulle vilja säga tjock och mustig lukt, som
ej allenast fyllde näsan, utan äfven sträckte sin verkan till
smakorganerna. Man tyckte sig känna den ända ned i halsen, och om
sommaren, under en daglig värme af 30° och deröfver, måste den
naturligtvis blifva än mera kännbar. Halfnakne bärare, endast iklädde ett
par byxor, hvimlade om hvarandra; man blef i hvarje ögonblick knuffad
och stött, ofta af ganska smutsiga varupackor, och att dömma efter
den profkarta af fysionomier man såg utbredd för sig, måste Cantons
lägsta befolkning göra skäl för den benämning Bille ger den, af en
ohygglig samling tvåbenade djur. Sedan det helas nyhet innan kort
förgått, finner man blott en tröttande enformighet i detaljerna. För
den som första gången ser en chinesisk ask eller the-låda, förefaller
den väl egen, men alla man sedermera får se äro blott ett upprepande
af den första, och denna enformighet, denna brist på individualitet
tyckes genomgå allting, det vill säga såvidt man kan taga Canton
såsom ett sannt prof af Chinas städer i allmänhet.

De i Canton bosatte europeiske köpmän lefva nog ett glädjelöst
lif, hvars obehag endast lindras af hoppet om att inom några år med
en samlad betydlig förmögenhet få återvända till fäderneslandet.
Instängde inom faktorierna och ofvannämda trånga och otrefliga trakt af
staden, återstår dem intet annat nöje utomhus än att segla och ro på
floden, och man ser ett betydligt antal båtar och mindre fartyg för
detta ändamål underhållas. Så till vida har dock ställningen på
sednaste åren förbättrats, att europeiska fruntimmer kunna vistas i Canton.
Förr hade de gifta köpmännen sina familjer i Macao och besökte dem
om söndagen. För få år sedan, under danska korvetten Galatheas 
besök, blef ett upplopp föranledt deraf att ett par fruntimmer visade
sig på China-gatan. De omringades och förolämpades af pöbeln,
hvilket gaf anledning till våldsamheter från ett par Engelsmäns sida,
och snart togo sakerna en så allvarsam vändning, att man ansåg
faktorierna i fara och undsättning begärdes och erhölls från Galathea.
De chinesiske köpmännen fruktade för sina varulager, dem de
misstänkte pöbeln för att vilja plundra, och använde allt sitt inflytande
för att förmå stadens guvernör till energiska åtgärder, hvarigenom ock
upploppet snart stäfjades.

Inom förra svenska faktoriets område anlades för ett tiotal af år
sedan en liten park på en jordlapp, hvarest förr endast skjul och
sophögar funnos. Man ser här stundom ett ej obetydligt antal
promenerande af båda könen, ehuru karlarne utgöra det stora flertalet.
Deribland fästes snart uppmärksamheten på de många Parsis, hvilka både
genom utseende och drägt starkt skilja sig från Europeerna. Desse
Parsis anses bekänna sig till Zoroasters urgamla lära, som dock
sannolikt i tidernas längd undergått en hel hop förändringar. Deras
religiösa system är ej fullständigt kändt, och vi kunna ej nämna något
derom. De flesta vi sågo voro af smärt och vacker kroppsbyggnad,
den österländska ansigtstypen var omisskännelig, men hyn helt ljus,
och en och annan hade till och med blå ögon och ljust hår.
Drägten företedde i allmänhet en blandning af österländskt och europeiskt.
En bar byxor med hällor och lackerade stöflar, under det en annan
visade sig i något korta vidbyxor och skor med uppstående ytterst
smala snibbar af ett qvarters längd. Några hade moderna rockar,
andra hade dem skurna ungefär som våra veckade bergsmansrockar,
med den skillnad att kragen saknades. Den nationella hufvudbonaden
är ett slags högmössa af omkring tre qvarters höjd, förfärdigad, såsom
det tycktes, af läder och svart till färgen; stundom är den nedtill
omlindad med en brokig schal. Man såg den dock ofta utbytt mot
en turban eller den röda turkiska mössan. De flesta eller alla af
dessa herrar äro från Bombay, och associerade med handelshus
derstädes, bestående af deras trosförvandter. Många bland dessa äro
ofantligt rika, och en ej ringa del af handeln mellan Indien och China
är i deras händer. Denna handel vänder sig hufvudsakligast kring
två artiklar, bomull och opium, hvilka Chinesen betalar med silfver.
Till våra läsares uppbyggelse taga vi oss friheten nämna några
Parsi-firmor såsom prof på bland detta folk brukliga namn; man träffar
bland de i Canton befintliga Cowasji Sapordji, Bomandji Hormudji,
Cassombhoy Nathobhoy, m. fl. Omkring en sjundedel af det till
magasiner för opium använda lästetal af fartyg tillhörde vid tiden för
vårt besök fem Parsi-hus.


Under vårt vistande i Canton anställdes en kappsegling, hvarvid
vår general-konsuls, herr Forbes<footnote>Amerikanare till börden och förestår det stora handelshuset Russell & C:o.
På hans kontor finnes en Svensk, herr Norlén.</footnote>, jakt blef den vinnande. På
kappseglingen följde en bal, hvarpå Eugenies officerspersonal var inbjuden;
likasom ett par dagar sednare på en annan, hos en engelsk köpman,
Mr. Urmson. Båda voro ganska väl arrangerade, och de rymliga
husen ega förträffliga danssalar. Vid båda dessa tillfällen
begagnades Eugenies musik, som äfven ett par timmar hvarje eftermiddag 
lät höra sig i parken; en förströelse, som ej så ofta erbjudes
Cantonboerna. Olyckligtvis fattades det vid danstillställningar
hufvudsakligaste, nemligen en talrik och blomstrande ungdom. Klimatet i södra
delen af China är förstörande för den hvita rasen, isynnerhet för
yngre individer deraf, och då dessutom inga utvägar till undervisning
här erbjudas, sända alla utlänningar sina barn hem till sitt fädernesland 
för att uppfostras. Vi kunna ej påminna oss att på nämnde baler
hafva sett mer än tre unga damer, hvaraf en var dotter till befälhafvaren 
öfver trupperna i Hongkong, generalmajor Jervois. För kort
tid sedan utkommen från England lyste hon som en ros bland de
öfriga, hvilkas kinder bleknat under ett långvarigt vistande härstädes.
General-konsul Forbes gaf äfven för Eugenies chef och officerare en
lysande middag. Bland öfriga inbjudne gäster nämna vi doktor Parker,
en Amerikanare, hvilken länge vistats i China i den dubbla egenskapen 
af missionär och läkare, och under denna tid lyckats till en hög
grad förvärfva sig anseende och högaktning bland alla klasser af
befolkningen. Han förestår för närvarande i Canton ett ej obetydligt 
hospital, hvarest fattiga Chineser kostnadsfritt erhålla sjukvård och
läkemedel.

Vid promenade i båt kring Canton anmärker man snart de
såkallade ”flower-boats” (blomsterbåtar), hvilka upptaga ett par hela
gator af båtstaden. Dessa farkoster äro flytande utvärdshus, dit
Cantons förmögnare innevånare begifva sig, för att smörja kraset med
alla det chinesiska kökets redan nämnda läckerheter, och till högtidens
förskönande kan man på begäran erhålla en liten orkester af flickor,
hvilka uppföra taffelmusik. Båtarne, åtminstone de bättre af dem,
äro utstyrda med verklig prakt, isynnerhet är den stora kajutans
främre gafvel, på hvilken ingången till salongerna är anbragt, betäckt
med rika trädsniderier, antingen grönmålade eller bibehållande träets
naturliga färg, endast förhöjd af en glänsande fernissa, hvarjemte
förgyllningar ej äro sparade. Det inre glänser af siden, speglar och
ljus. Europeerne göra stundom tillställningar ombord på dessa båtar, 
men de halas då alltid ur laget och lägga till vid faktoriernas kaj.
I allmänhet kan man ej utan att utsätta sig för stora obehagligheter
besöka dem: ett par gånger hafva fremlingar blifvit derstädes anfallne
och bundne, och, för att slippa lösa, haft att välja mellan stryk och
hederlig lösepenning. Ett par af Eugenies officerare blefvo dock
under en båtfärd i sällskap med herr Norlén (anställd på herr Forbes'
kontor) af några chinesiska herrar inbjudne att deltaga i en liten
tillställning, och hade godt tillfälle såväl att betrakta hela herrligheten, 
som att höra de chinesiska sirenernas sång. Qvinnorna äro i
detta land uteslutna från sällskapslifvet, såvida något sådant kan
sägas finnas till när de fattas. Man kan emellertid lätt förstå till
hvilken klass af qvinnor de höra, som på blomster-båtarne underhålla 
med musik. Framemot skymningen ser man dem i stor toalett
begifva sig ombord på sina respektive båtar. Deras beklädnad liknar
till snitten alldeles den af qvinnan af folket begagnade, men är af
siden eller andra dyrbarare materialier. Hårklädseln är äfven
densamma, med tillägg af några blommor; ansigtets grågula färg döljes
under ett dugtigt lager af rödt och hvitt smink, under det ögonbrynen 
med mathematisk noggrannhet uppmålas med svart färg. Möjligen 
kunna dessa konstprodukter taga sig väl ut vid eldsken, vid
dagens ljus föreföllo de vidriga.

Midt emot faktorierna ligger helt nära stranden ett stort
Buddha-tempel, kalladt Haikvang, som uppgifves vara anlagdt för omkring
halftredje århundrade sedan, i slutet af Ming-dynastiens regering.
En lycklig händelse fogade att vi vid besöket derstädes anträffade en
ung amerikansk missionär, hvilken obehindradt talade chinesiska och
var personligen bekant med flera af presterna vid templet, hos hvars
föreståndare han ett par månader varit boende. Han hade den 
godheten att ledsaga oss genom hela templet, hvars alla delar voro
honom väl kända, och sålunda fingo vi veta betydelsen af många saker,
hvilka annars förblifvit oss alldeles obekanta.

Åtföljda af en hop stojande och ovettiga gatpojkar, inträdde vi
genom den yttre porten på en af låga byggnader omgifven trädplanterad 
förgård och derifrån genom ett porthvalf på en rymlig fyrkantig
gård, på alla sidor omsluten af sjelfva tempelbyggnaden. I porthvalfvet 
stå fyra brokiga afgudabilder af det besattaste utseende: en har
ljusblått ansigte, den andra rödt, den tredje grönt och den fjerde gult.
De sades föreställa konsternas och vältalighetens gudomligheter<footnote>Liljevalch uppgifver dem vara bilder af förgudade krigare. Utom att herr
L. hade mycket bättre tid och tillfälle än vi att taga reda på dessa saker,
tala de nämnde herrarnes bistra grimacer för riktighelen af hans uppgift,
men vi hafva ej velat ändra hvad vi derom antecknat.</footnote>. 
På gården stodo några stora banian-träd, under ett af hvilka Buddhas 
ena stortånagel, vi minnas ej hvilkendera, skall vara begrafven.
Naturligtvis ikläda vi oss ej något ansvar för denna uppgifts sanning.
Midt emot ingången sträckte sig tvärs öfver gården en byggnad i den
allom kända chinesiska stilen: å ömse sidor om dess gaflar voro
mellanrum lemnade, hvarigenom man inkommer på en annan gård.
Denna byggnad begagnas till bönkapell, och själamessor läsas här
öfver de döda. Sällan skall någon Chines försumma att låta sådana
hållas öfver sina döda föräldrar, och de äro för presterna en
rik inkomstkälla. Åtskilliga bilder af gudar och utmärkta män stå
här uppställde. På ett midt framför dörren stående bord lågo tvänne
trummor, bestående af små urhalkade trästycken, samt ett par
böcker. Vår Amerikanare satte sig helt obesvärad yid bordet och
upprepade med en förvånande hastighet de brukliga bönformulären,
ackompanierande sig dervid medelst att med en liten klubba slå på
den ena trumman, hvilken gaf ett gällt och skrällande ljud. I många
länder skulle ett sådant vanhelgande väckt förtrytelse och kanske haft
vådliga följder, men här framkallade det endast skallande skrattsalfvor 
från hela den åtföljande hopen af infödingar.

Den andra gården liknar den första och begränsas på frånsidan
af den heligaste delen af pagoden, hvarest vi genom den stängda
gallerdörren kunde se tre stora figurer af Buddha, föreställande honom i
olika skepnader; vi fingo ej slippa in i denna helgedom. Längre
bort ligga refektorierna, hvarest krigsgudens bild fått sin plats. I
motsats mot de nyssnämnda afgudarna är han helt liten och oansenlig,
och hans ansigte tillkännagifver hvarken mod eller grymhet. Såsom
representant af den chinesiska tapperheten torde han emellertid snarare
vara för stor än för liten. Matsalens bord och matkärl kunde ej
skryta af någon öfverdrifven snygghet; de påminde starkt om 
svinstigan. Bakom denna byggnad var en liten gård, hvarest stodo tvänne
olika stora grytor, af hvilka den mindre begagnades i hvardagslag,
den större när presterne hade främmande. I dessa kokas riset, nämnde
herrars hufvudsakliga kost. Vår vandring gick nu genom en sådan
mängd gångar och gårdar, att vi om deras läge ej kunde bibehålla
något redigt minne. På en temligen vidsträckt Öppen plats var templets 
begrafningsplats. Uti en serskild liten byggnad brännas presternes 
lik i sittande ställning: en sådan operation hade några få dagar
förut försiggått. Något visst slags bränsle användes ej dervid. Benen
inlägges i små urnor och nedsättas i ett muradt hvalf. Ett sådant
var helt nyligen uppbyggdt, sedan det vid templets grundläggande
uppförda småningom blifvit fullt. Begrafningsplatsen omgafs af höga, 
vajande bambubuskar. På den rymliga omgifvande platsen köpa sig
rika Chineser till höga priser en hviloplats efter döden.

Templets föreståndare bodde i ett litet tarfligt rum: han var nu
ej hemma, hvarföre vi förfogade oss till bibliotheket. Bibliothekarien
hade förlagt nycklarna till skåpen, så att vi ej fingo tillfälle att taga
i ögnasigte de der förvarade lärdomsskatterna, hvilka dock, att döma
efter skåpens obetydlighet, ej tycktes vara talrika, ehuru kanske i
stället så mycket dyrbarare. I konstväg bestod hela samlingen af ett
antal exemplar af en gravyr i rödt tryck, föreställande en sjuvånings
pagod. Vi måste nu äfven till slut nämna en pagodens märkvärdighet 
af temligen eget slag; man skulle tycka den med mera skäl tillhöra 
ett landtbruks-institut än ett tempel. Den består af en hjord af
de fetaste svinkreatur, inqvarterade under ett skjul på en aflägsen
bakgård. Antalet var omkring ett tjog, hvaraf de flesta knappast
mera kunde stå eller gå, utan lågo hopvräkta i en vämjelig, sakta
grymtande hög. Fettet hängde kring dem på alla sidor, ögonen doldes 
nästan alldeles af svällande valkar, och det lilla spetsiga trynet
framstack nätt och jemt framom de hängande kinderna. Dessa djur
lefva här ett dolce-far-niente-lif, och brännas efter sitt frånfälle; deras
ben läggas dock ej i urnor, utan blifva helt enkelt nedgräfda.

Under vandringen genom templet mötte vi flera prester, dels gamla
dels helt unga, och ett par gossar om åtta eller nio år voro redan
antagna som kandidater till embetet, hvartill man alltid inom templet
uppfostras från bardomsåren. Presterne hafva hela hufvudet rakadt
ej en gång den bland folket brukliga lilla hårkalott med sin långa piska
är qvarlemnad. Drägten består af en lång och vid grå rock med
gula kanter, om lifvet åtdragen med ett snöre; ärmarne äro äfven
mycket vida och räcka till fingerspetsarne. I denna kostym hade de
ett omisskänneligt tycke af korrektionister eller galerslafvar. Alla dem
vi sågo hade ett om den djupaste andliga försoffning och förfäing
vittnande utseende. Med den breda munnen dragen till ett fånigt leende
och de matta ögonen själlöst stirrande på oss, tiggde de snus och
cigarrer, och deras knotiga, vissna och långnaglade fingrar grepo lystet
efter hvad som erbjöds. Amerikanaren utdelade bland dem små
religiösa uppsatser på chinesiska språket: de emottogo dem med
begärlighet, men utan att tyckas hafva något begrepp om hvad för mening
eller afsigt kunde vara fästad vid utdelandet. Deras föda består
uteslutande af vextrikets alster; allt som haft lif är dem förbjudet, och
det strängaste celibat är dem ålagdt. Om meningen med hela denna
organisation varit att förvandla menniskan till ett ök, vida underordnadt 
mängden af djuren, så kan man ej annat än medgifva att den
varit för ändamålet väl beräknad, eller åtminstone gifvit åsyftadt 
resultat. Såsom stånd skola ej heller dessa prester, njuta något
anseende hos folket, ehuru en eller annan individ genom sina personliga
egenskaper lyckats tillvinna sig aktning.

Det ringde till aftonbön när vi begåfvo oss från templet, och vid
ljudet af gonger och trummor uppmarscherade en rad grågula prester <footnote>Herr Liljevalch uppgifver hela antalet i pagoden tjenstgörande till 175.
(Chinas Handel, sid. 176.)</footnote>
till bönkapellet. Utkommen på gatan tyckte man sig andas friare än
i den vidskepelsens och slöhetens helgedom vi lemnat bakom oss.
Det är blott i södra delen af China som Buddhismen skall vara allmän.

Under fregattens uppehåll i Whampoa erhöll hela besättningen,
en fjerdedel i sender, permission för att besöka Canton. Fregattens
båtar begagnades i allmänhet för kommunikationen mellan de båda
orterna; under hetaste sommaren är det dock rådligast att för detta
ändamål hyra en chinesisk båtbesättning. Efter vistandet i de tropiska
klimaten var den fuktiga nattkylan härstädes rätt kännbar, och
förorsakade en hel hop fluss- och bröståkommor, dock i allmänhet af
helt lindrig beskaffenhet. Vårt vattenförråd var så tillräckligt, att
hvarken till dryck eller för kokning vatten behöfde tagas ur floden.
Underlåtandet af detta försigtighetsmått medförer gemenligen rödsot,
hvaraf många fartygs besättningar i dessa klimater decimerats. Kort
efter vår afsegling härifrån insjuknade äfven för oss några man i denna
sjukdom, och ett par af dem hade ej ännu vid hemkomsten till Sverige
återfått helsa och krafter.

Ett betydligt antal bref till ombordvarande personer hade redan
innan fregattens ankomst hit anländt. Under vistandet härstädes
ankom till chefen officiel underrättelse om den olycka som drabbat vårt
konungahus genom Hans Kongl. Höghets Hertigens af Upland död.
De vid dylika tillfällen sedvanliga ceremonier med rårnas kajning och
salut försiggingo den 22 December. Den 23 voro till middag hos
Eugenies chef inbjudne svenska general-konsuln, några andra nationers
konsuler, ett par engelska officerare samt åtskilliga andra personer;
om qvällen börjades arbetet med förtöjningens lättande, och julaftonen
kl. 1 f. m. lemnade Eugenie sin ankarplats och dref med strömmen
sakta utföre floden, med ett ankare hängande upp och ned, så att det
just rörde bottnen; På morgonen varpade vi Öfver första baren, och
ankrade kl. 7 e. m. strax ofvan den andra, hvarest julqvällen
tillbragtes. Midnattstiden lättade vi åter, och passerade juldagen i
dagningen genom Bocca Tigris ut i skärgården. Efter några timmars
stiltje kom vinden frisk från sydost: kryssande sträckte vi kl. 3 e. m. 
genom Kapsingmun-rännan, men kunde mot vind oeh ström först kl.
7 e. m. nå ankarplatsen vid Hongkong.

Denna ö, egentligen kallad Hiang-Kiang (hvilket skall betyda
ljufliga strömmar), blef under kriget besatt af Engelsmännen, afträddes
till dem vid fredsslutet, och utgör nu Europas yttersta förpost på
detta håll. På öns norra, at fasta landet vända sida är staden Victoria
belägen, och har på de tio år den stått hunnit blifva både folkrik
och af betydlig vigt för handeln. Lätt att anlöpa och egande
ångbåtskommunikationer åt alla håll, är den ett slags börs, hvarest
ankommande fartyg göra sig underrättade om marknadens ställning och
tillgången på frakter i de olika hamnarna i China och Indiska
Archipelagen, hvarjemte varor här uppläggas för att skyndsamt kunna
afsändas till de ställen, hvarest de för ögonblicket äro i efterfrågan. Inga
afgifter betalas här, hvarken i form af hamnpenningar, eller tull på
varor, utan ett fullkomligt frihandels-system herrskar likasom i
Sinkapoor. Befolkningen anses stiga till omkring 30,000 menniskor, hvaraf
dock, garnisonen oberäknad, endast något öfver fyrahundra äro hvita.
Af resten utgöra Chineserne den ojemförligt största delen, öfriga
indiska folk, såsom Parsis, Hinduer, Malajer m. fl., bilda blott ett ringa
antal.

Ön styres af en guvernör, som tillika är superintendent för
handelsärendena (superintendent of trade) och har under sig en befälhafvare 
för trupperna. Guvernören, Sir George Bonham, var för tillfället
bortrest, hans tjenst bestriddes under tiden af militär-befälhafvaren,
general-major Jervois. Garnisonen bestod af omkring 1000 man infanteri, 
dels af det 22:dra linieregementet, dels af ett Ceylonskt (Cingalesiskt)
jägare-regemente, samt en liten afdelning artilleri. Likasom öfverallt
i Englands besittningar äro trupperna väl hållna och inqvarterade.
Deras kaserner äro verkligen palatslika och förträffligt beräknade för
klimatet. Hvarje våning omgifves af ett galleri, försedt med skärmar,
hvarigenom solen alldeles kan utestängas, och för att förekomma fukt
äro de sluttande gårdarna laggda med väl sammanfogade stenskifvor,
från hvilka regnvattnet hastigt afrinner i stora afloppsgrafvar. På
lediga stunder användes manskapet till förskönande af kasernernas
omgifningar medelst trädplantering, planering och dylika arbeten. Man
såg der den ljushåriga engelska soldaten arbeta vid sidan af den
mörkhyade Cingalesen, båda klädda i snygga och beqväma släpkläder och
med hufvudet skyddadt af en tjock, men lätt kaskformad solhatt.
Cingaleserne voro för det mesta resliga karlar af smärt, men fast och
väl knuten kroppsbyggnad, vackra och regelbundna anletsdrag, något
krusigt svart hår, och ungefär samma ansigtsfärg som den nomadiserande 
arabens, ganska mörk, men klar och behaglig.


Allmänna byggnader och inrättningar hafva ej dröjt att uppstå.
Utom garnisonens sjukhus finnes ett af frivilliga gåfvor underhållet,
och i hamnen ligger ett gammalt linieskepp, Minden, ombord på
hvilket sjömän af alla nationer njuta kostnadsfri skötsel. En präktig
kyrka i göthisk stil höjer sig midt i staden, och nära den ligger
biskopens af Hongkong — såsom med skäl säges, en temligen
öfverflödig person — nästan furstliga residens, som tyckes vida öfverträffa
guvernörens. Den tio år gamla kolonien har längre sträcka körväg
än hela det sekelgamla, vidsträckta himmelska riket. Flera enskilda
byggnader af betydlig storlek och prydligt utseende hafva redan sedan
några år tillbaka varit uppförda. Det stora handelshuset Jardine,
Matheson & C:o, som bland andra affärer deltager i opiihandeln med
ungefär två sjundedelar af dess belopp, har utanför stadens östra ända
ett vidlyftigt etablissement, som innefattar en derutanför liggande liten
holme, kallad Hong-hiong. Det innesluter magasiner, bostäder för den
talrika personalen, ett litet skeppsvarf, m. m., och bevakas om
nätterna för att förekomma möjliga anfall af chinesiska röfvare. Inom
staden vidmagthålles ordningen af en polistrupp, till det mesta
bestående af Cingaleser och Malajer. Den chinesiska befolkningen består
naturligtvis till en ej ringa del af hoprafsadt slödder, och man
äfventyrar sig ej gerna sedan mörkret inbrutit i den vestra ändan af staden,
hvarest denne företrädesvis har sitt tillhåll.

Ön bildas af en i ungefär ost och vest löpande bergås, kring
hvars fot endast en smal remsa slättland finnes. Åsens högsta spets,
Victoria Peak, hinner nära 1,900 fots höjd; den ligger på den vestra
ändan och motsvaras på den östra af det 1,750 fot höga Mount
Parker, så benämnd efter den utmärkte amiralen Sir William Parker,
engelska flottans befälhafvare under den egentligen afgörande delen af
kriget mot China. Kring dessa bergklumpar samla sig dagligen moln,
hvilka underhålla en mängd i ravinerna nedrinnande bäckar med
förträffligt vatten. Kring dessa växa frodiga häckar af buskar och små
träd, men för öfrigt kan ej ön skryta af mycken grönska. Man kunde
väl nu under vintern ej förvänta sig någon sådan, men markens
beskaffenhet och utseende visade att äfven om våren endast föga deraf
kan finnas. På en midt emot staden nära fasta landet belägen holme,
kallad Won-chu-chau, finnes ett godt granitbrott.

Fartyg kunna gemenligen i Hongkong erhålla alla slags förnödenheter 
och reparationer. Under den årstid tyfonerna rasa, eller mellan
Juli och December, ankomma ofta afmastade fartyg för att reparera.
Detta öde träffade bland andra svenska briggen Clara, kapten Lundborg, 
densamma som vi förut råkat i Valparaiso, hvarifrån den afgått
med passagerare till San Francisco, och sedan begifvit sig hit för att 
till samma ställe öfverföra chinesiska guldsökare. De flesta europeiska
firmor i Canton hafva äfven här kontor. En Svensk, herr Lübeck,
är här etablerad under firma Lübeck & C:o <footnote>Angående herr Lübecks förordnande till konsul, hafva om honom åtskilliga
mindre förmånliga omdömen blifvit i svenska tidningar offentliggjorda. Vi
ifrågasätta ej insändarnes sanningskärlek eller riktigheten af deras uppgifter,
men anse oss böra nämna att herr Lübeck på stället ej var illa ansedd. — 
Han medföljde som passagerare fregatten till Sinkapoor.</footnote>. Intet svenskt fartyg
fanns för närvarande här eller i Whampoa.

En annan, sedan några år i China bosatt Svensk, är missionären
Hamberg, som under vart uppehåll i Hongkong med familj vistades
derstädes. Han eger ett temligt antal lärjungar och besökte en dag
fregatten i sällskap med några af dem. De tycktes mycket förvånade
och förnöjda öfver att på nära håll få se ett krigsskepp, och gjorde
många frågor om de olika föremålens ändamål och bruk. Herr
Hamberg har anlagt chinesisk drägt och talar språket med ledighet. Den
beryktade Gützlaff är, såsom bekant, nyligen död. Hans rykte är
härute ingalunda det bästa, man beskyller honom för intrigsinne och
en grof egennytta, som gått derhän att han ej en gång så alldeles
samvetsgrannt förvaltat de penningemedel han på tjenstens vägnar hade
om händer. För öfrigt har missionsverket i China gått föga framåt,
och katholikerne ligga dervid betydligt framom protestanterna.

De första åren Hongkongs ö var bebodd rasade elakartade febrar
bland de ditflyttade Europeerna. Numera är klimatet ej egentligen
osundt, ehuru den starka sommarhettan naturligtvis verkar förslappande
på den hvita rasen. Chinas klimat liknar så till vida Förenta
Staternas, att sommaren är mycket het, vintern deremot ganska kylig. I
Canton, som ligger under tropiken, skall thermometern någon gång
sjunka till fryspunkten, och i Shanghai, beläget på 32°, fryser ofta
tjock is på mindre vattensamlingar, hvaremot värmen om sommaren
stundom under längre tid stiger upp till emot 40°. Under vårt
vistande i Whampoa, omkring vintersolståndet, steg värmen middagstiden
till 20°—25°, och sjönk om natten aldrig under 9°. Himmelen var
beständigt klar, men luften så disig att aflägsnare föremåls konturer
knappt kunde skönjas. Vinden var beständigt helt svag från
nordkanten, och barometern stod oupphörligt ganska hög <footnote>Omkring 767 millimeter reducerad till 0°.</footnote>, med nästan
fullkomligt reguliera dagliga maxima och minima omkring kl. 9 f. m.
och 3 e. m. I Hongkong visade sig hafvets närhet genom thermometerns 
ringare sjunkande om natten.

Öfver Chinas vidlyftiga och mångartade handel har herr Liljevalch
redan lemnat köpmannen så fullständiga uppgifter, att kanske föga 
eller intet torde vara att tillägga, ehuru förhållandena häruti, likasom
i allt annat under solen, med tiden förändra sig, och den uppgift, som
vid en tidpunkt är riktig, ej låter tillämpa sig några år, kanske till
och med en och annan månad efteråt. De få ord vi egna Chinas
handelsrörelse äro ej af beskaffenhet att gagna affärsmannen, utan
endast ämnade att gifva den allmänna läsaren ett om ock flygtigt begrepp
derom. Några uppgifter om the-exporten skola meddelas i bilagorna,
här nämna vi endast att den under sednare hälften af 1851 och första
af 1852 uppgick till omkring ett hundra millioner skålpund, hvaraf
två tredjedelar gått till England och dess besittningar, en till Förenta
Staterna, och till öfriga länder en jemförelsevis omärklig qvantitet.
Sidenvaror skeppas numera nästan endast till Amerika; den del deraf,
som går till Förenta Staterna, består hufvudsakligen af så kallad
pondji, eller tyg af ofärgadt rått silke, som der tryckes och färgas.
De tunna brokiga sidentyger, som nu mest i Europa begagnas,
tillverkas ej i China, och skulle i alla fall ej kunna beställas och
ankomma nog hastigt för att följa det ofta vexlande modet. I
spanskamerikanska kolonierna finnes ännu smaken för enfärgade och tjockare
tyger mera i behåll, och vi hafva der sett praktfulla balklädningar af
chinesisk atlas med inväfda börder. De vackra crêpe-schalarne höra
der till hvardags-kostymen och finna en betydande afsättning. Till
Europa går hufvudsakligen råsilke, hvaraf England tager största delen,
eller nästan alltsammans.

Sedan Shanghai öppnades för sjöfarten har en betydlig del af
handeln dragit sig till denna stad, som ligger närmare den del af
landet hvarest mesta och bästa Silket produceras. Skeppningen af råsilke
är der tio gånger större än från Canton, och de flesta beställningar
på tyger expedieras derifrån. I the-exporten ligger Canton ännu
något öfver sin medtäflare. Ett förhållande, som förtjenar anmärkas, är
det att medan England tager mångdubbelt större qvantum brunt the
än grönt, taga Förenta Staterna mera grönt än brunt <footnote>Till exempel 1851—2 England 56 millioner brunt mot 8 d:o grönt, medan
F. S. 15 millioner grönt och 13 d:o brunt. (Se vidare bilagorna.)</footnote>. De
mellanliggande hamnarna, Amoy, Ningpo och Fu-tchau-fu, hafva blott
jemförelsevis obetydlig handel, och den med Brittiska Indien bedrifves
nästan hel och hållen från Canton, till en betydlig del genom Parsi-hus.

Alla varor, som af Europeer uppköpas, betalades förr vid
emottagandet kontant med silfver, i tackor eller myntadt, men numera till
en betydlig del med vexlar på England, framkallade af vinsten på
opiihandeln. Utom smått skiljemynt af koppar och tenn, eger det
chinesiska riket intet prägladt mynt, utan silfver tages efter vigt. Det 
är klart att fullvigtigheten af fremmande myntsorter dervid gör ingenting 
till saken, om blott halten är god. Hittills hafva spanska piastrar
varit de enda gångbara, men den tilltagande bristen på dylika har
gjort att numera äfven mexikanska, peruanska och andra emottagas,
ehuru ej gerna i detaljhandeln, eller åtminstone endast med dryg rabatt.
Genom det bland de handlande gängse bruket att stämpla de piastrar,
som gå genom kontoret, genom hvilken stämpel man åtagit sig
ansvaret för styckets halt, förvandlas snart piastrarne till knaggliga
skifvor eller gå till och med i bitar, som gå och gälla efter vigt. Man
ser derföre Chinesen alltid utrustad med en liten med skål försedd
besman, på hvilken han med största behändighet väger silfverbitarna,
hvarvid Europeen kan vara säker på att blifva lurad. I bodar är
priset vanligen förvandladt till piaster, som emottagas styckevis om de
ej äro slitna eller mycket stämplade. Såväl mynt som silfvertackor
(så kalladt seizi-silfver) äro ofta på mångfaldiga sätt förfalskade. Från
barndomen van att handtera metallen märker Chinesen snart hvarje
förfalskning; de fremmande handelshusen använda för detta ändamål
en så kallad shroff, eller myntproberare, alltid en infödd Chines,
hvilken ansvarar för godheten af allt det silfver, som går genom hans
händer, och gemenligen ställer borgen för en betydlig summa. Guldmynt 
kan endast med betydlig förlust användas vid betalningar.

Af den ofantliga silfverqvantitet, som årligen måste inflyta i China,
stadnar dock ej serdeles mycket qvar i landet. I betalning för
Europeiska varor utgå väl ej stora summor, men deremot betydliga till Ostindien
för bomull. Den vara som dock mest bidrager till jemnvigtens
återställande är opium, som alltid på stället betalas kontant. Sex till åtta
millioner pund sterling, eller trettio till fyratio millioner piaster gå
sålunda åter ur landet, och öfver hälften deraf stadnar hos ostindiska
kompaniet, som gjort opie-vallmons odlande till sitt monopolium. En
kort framställning om opiehandelns gång torde för läsaren vara af
intresse.

Af denna vara finnas tre slag: Patua, Benares och Malwa, de
förra båda från Bengalen, det sednare skeppas från Bombay, dit det
transporteras från de inne i landet belägna produktionsorterna, hvilka
äro oberoende af ostindiska kompaniet, som dock vid transporten
genom dess område uppbär en transito-afgift af 187 piaster (400 rupier)
för hvarje kista. Turkiskt opium förekommer äfven, men blott i
obetydlig myckenhet, och anses såsom sämre än de öfriga slagen.
Tillverkningssättet är, såsom bekant, högst enkelt: vallmons omogna
fröhus ristas med en knif, den saft, som då utsipprar, lemnas en dag
att tjockna, lossas sedan från frökapseln och hopknådas innan den
alldeles stelnat till bollar eller kakor, hvilka omlindade med torra 
vallmoblad packas i lådor, hvarje rymmande en pikul eller 133 <sup>1</sup>/<sub>3</sub>
engelska skålpund (142 sv. skålp.). Varan är nu färdig till skeppning
och säljes på auktion. Transporten till China sker på enkom dertill
byggda välseglande fartyg, försedda med skickligt befäl och stark
besättning, för att mot mussonen kunna kryssa upp genom Chinesiska
Sjön. Som opium i China är förbjudet till införsel, föres det aldrig
direkte i land, utan aflemnas i på lämpliga ställen förtöjda, väl
beväpnade magazins-fartyg (receiving ships), hvarifrån det sedan af
Chineserna sjelfva smugglas i land. Med paket-ångbåtarna kommer numera
en ej obetydlig myckenhet. Vid transporten i land från fartygen äro
båtarne alltid väl beväpnade för att kunna afslå anfall af röfvare och
tullmandarinerna, hvilka sednare dock oftast skola åtaga sig hela affären,
antingen för egen eller andras räkning. Vid slutet af 1852 användes
till magaziner ej mindre än tjugusex fartyg af sammanräknadt öfver
9000 tons (omkring 4000 lästers) drägtighet. Deras fördelning var
följande:<footnote>Enligt en Hongkongs-tidning.</footnote>

<tab><tab><tab><tab><tab><tab><tab> Fartyg. <tab> Tons.

<tab> I Hongkong ...................................  2 <tab> 2064

<tab> Kum-sing-mun (nära Hongkong) ....  5 <tab> 1525

<tab> Wu-sung (nära Shanghai) ...............  8 <tab> 2263

<tab> Fem andra ställen ......................... 11 <tab> 3303

<tab><tab><tab><tab><tab> Summa <tab>  26 <tab> 9155; 

hvaraf Jardine, Matheson & C:o egde ungefär två sjundedelar, Dent
& C:o en, Peninsular and Oriental Steam Navigation Company en,
sex andra europeiska eller amerikanska hus tillsammans två, och fem
Parsi-hus tillsammans en sjundedel. Omkring 60,000 kistor omsättas
numera årligen; och hvarje kista af ofvan nämnd vigt håller sig
vanligen vid ett pris af omkring 600 piaster, eller nära nog 2,500 R.dr
R:gs i svenskt mynt, något högre för Patna, något lägre för Malwa <footnote>Priset har sedan betydligt fallit. I Juli 1853 stod det på piast. 420—430.</footnote>.
Huru den råa varan beredes till rökning är af föga intresse för
läsaren, och sjelfva rökningen hafva vi redan en gång beskrifvit.
Likasom bränvin hos oss tjenar opium i China till ämne för spekulationer,
hvilka uppgöras genom mellangift.

Sedan längre tider har ätning af opium varit bruklig i Persien
och Turkiet, men i China och kringliggande länder rökes det alltid.
Mera omedelbart öfvergående till blodmassan blifva dess verkningar i
sednare fallet både hastigare och vådligare. En engelsk läkare, som
flera år vistats i Penang, hvars befolkning till en betydlig del består
af Chineser, har om dessa verkningar lemnat följande beskrifning. 
”Hospitaler och fattighus äro hufvudsakligen fyllde med opiirökare. I
det af mig förestådda var medeltalet af sjuka sextio, hvaraf fem
sjettedelar bestodo af sådana. Rökningens förstörande inflytande på
menniskans organism visar sig tydligen genom slapphet, minnesslöhet, alla
själsegenskapers förfall, afmagring, gulblek hy, blåaktig färg på läppar
och ögonlock, talgiga ögon och förstörd eller onaturlig matlust. Om
morgonen hafva dessa varelser ett ytterst eländigt utseende, såsom om
en äfven djup sömn ej stärkt dem. En egen torrhet eller brånad i
halsen eggar dem att upprepa rökandet. Om den vanliga dosis ej
tages på vanlig tid, följer en ytterlig slapphet, yrsel och nedstämdhet,
och ögonen blifva rinnande. Ett fullständigt umbärande framkallar
ännu ohyggligare symptomer; hela kroppen kallnar och värk kännes i
alla dess delar, diarrhé inställer sig, den ohyggligaste känsla af elände
bemägtigar sig offret, hvars tillvaro endast genom giftets fortsatta
begagnande ännu någon tid kan uppehållas.” En annan författare
uppgifver, att den som en gång börjat röka opium sällan eller aldrig kan
i längden iakttaga måttlighet deri, utan blir behofvet deraf snart allt
mera och mera trängande, och få individer lefva längre än tio år efter
den tidpunkt, då rökningen blifvit en daglig vana. I det arbete<footnote>En artikel af N. Allen, M. D. i Vol. XXIII (Juli- och Aug.-häftena för 1850)
af det i New-York utkommande Hunt's Merchants Magazine.</footnote>,
hvarutur dessa och följande uppgifter om opiihandeln och dess
verkningar till betydlig del blifvit hemtade, antages att i China finnas fyra
millioner opiirokare, och att således årligen 400,000 menniskor skulle
falla ett offer för denna förstörande vana.

Denna beräkning, hvars förra dels riktighet är svår att bedöma
och endast grundad på förhållandet mellan den af en vanligt stark
rökare årligen förbrukade qvantitet opium och hela det kända
importbeloppet, företer dock tydligen falska slutsatser i afseende på antalet
döda, emedan den förutsätter att ingen af dessa skulle under loppet
af hvarje år till följe af vanliga, af opiirökning alldeles oberoende
orsaker, med döden afgått. En annan omständighet måste äfven tagas
i betraktande, den att säkerligen ett betydande antal af de fyra
millionerna skulle i brist på opium anlitat andra retmedel, möjligen bränvin,
hvars verkningar kanske skulle blifvit föga mindre kännbara, och hvars
tillverkande medtagit en betydlig del af risskörden, redan förut
otillräcklig för landets behof. Om man antager som riktig den uppgift
som gifver China 350 millioner menniskor, och anser alla de fyra
millionerna opiirökare såsom förtappade och oåterkalleliga, så skulle en
individ af nittio höra till denna menniskoklass. Huruvida något land
har att uppvisa ett motsvarande antal af fylleri förstörda medborgare 
måste vi af brist på kännedom om dylika förhållanden lemna osagdt.
I hvilket fall som helst är ofvannämnde förhållande ohyggligt nog, och
då antagandet att ett annat retmedel skulle träda i opiets ställe alltid
innebär något ovisst, så torde man, utan att med skäl kallas fanatisk,
kunna bryta stafven öfver hela opiihandeln.

Den oerhörda vinst denna handel skänker de dermed sysselsatta
firmor, och de stora summor den inbringar i ostindiska kompaniets
skattkammare, hafva naturligtvis skaffat den många och varma
försvarare. Såsom prof på den förra må nämnas att delegarne uti ett
engelskt hus mot slutet af kriget derpå haft hvardera mellan fyra och
åtta hundratusen pund sterlings behållning, hvilken siffra dock
naturligtvis ej får anses som en måttstock på den under vanliga
förhållanden behållna vinsten. Några författare hafva försvarat denna handel
såsom ett nödvändigt ondt, såsom ett oumbärligt vilkor för bedrifvandet 
af handeln på China, hvilket land snart skulle absorbera allt
silfver, såvida ej detta i betalning för opium åter utflöte i den allmänna
rörelsen. Andra anse deremot opiihandeln vara just det egentliga
hindret för afsättning af europeiska manufaktur-varor inom China, hvars
befolkning dels utarmas genom utbetalande af de dryga summor vi
ofvan uppgifvit, och hvilka sägas med femton millioner piaster
öfverstiga hela exportens värde, dels af harm öfver Englands laglösa och
försåtliga förfarande afhåller sig från att begagna dylika varor. ”Låt
bli att skicka oss så mycket opium, så ha vi bättre råd att köpa
edra andra varor,” skall en chinesisk embetsmän svarat på en förfrågan
om medlen att lifva den lagliga handeln mellan England och China.
Ur moralisk synpunkt sedd kan opiihandeln ej gerna ådraga sig annat
än fördömelse, och den stundom anförda ursäkten att utlänningar ej
verkställa sjelfva insmugglandet kan endast väcka förakt, då man
betänker att smugglings-nederlag äro af dem anlagda långs en stor del
af kusten, och att engelska styrelsen, genom att i Hongkong på öppen
auktion försälja tjugu licenser för hållande af opiikrogar i denna stad,
gifvit sitt offentliga gillande af varans bruk tillkänna. Denna åtgärd
vidtogs 1845 af Sir John Davis, oaktadt mera än en stämma med
harm och ovilja höjde sig deremot.

Den planmässiga odlingen af vallmon för opiiberedning förskrifver
sig från 1767, före hvilken tidpunkt blott obetydliga qvantiteter<footnote>Sällan öfver 200 lådor.</footnote>
turkisk vara af portugisiska köpmän fördes till China, hvarest den
in-förtullades såsom läkemedel. Nämnde år föreslog en Mr. Watson
kompaniets styrelse i Calcutta att genom monopolisering och utvidgning 
af en dylik handel förskaffa kompaniet en betydlig inkomst, något 
hvaraf det vid denna tidpunkt var i största behof. De första
försändningarne gåfvo ej några lysande resultater, men snart blef varan
begärlig, oeh ett eller annat fartyg låg gemenligen vid Whampoa
sysselsatt med dess försäljande. Macao dref också handel dermed, men
1821 flyttade magazinsskeppen sig till Kumsingmun, som fortfar att
vara en af hufvudstationerna för opiismugglingen. Till denna tidpunkt
hade skeppningen ej något år öfverstigit 7000 lådor i rundt tal, men
1824 hade den redan stigit till 12,639, och 1834 till 21,785. Den
fortfor att stiga med stor hastighet, och kom 1838 till nära 40,000
lådor, värderade till tjugufem millioner piaster.

Till nuvarande århundrades början hade chinesiska styrelsen ej
fästat någon uppmärksamhet vid hela denna handel, hvars ingripande
framtida följder den väl ej kunde ana. År 1800 utkom dock förbud
mot såväl införsel som bruk af opium. Både säljare och köpare skulle
för öfverträdelse deraf straffas med prygel, black om halsen och flera
gradationer andra straff ända till lifvets förlust. Dylika förbud hafva
sedermera litet emellanåt blifvit kungjorda, och de deri stadgade straff
stundom tillämpade, men embetsmännens falhet och böjelse för den
förbudna njutningen har ständigt förvandlat författningen till en död
bokstaf. Oroad af den sig allt mera utbredande förstörelsen, sände
kejsar Taukwang<footnote>Död den 25 Februari 1850.</footnote> 1839 till Canton ett ombud, den beryktade Lin,
hvilken genom energiska åtgärder tvang de fremmande köpmännen att
utlemna allt opium de hade i sina magasiner eller ombord i på floden
liggande fartyg, och hela det 20,000 lådor stora förrådet blef i
närheten af staden offentligen förstördt. Englands representant i China,
kapiten Elliot, hade förklarat sig i sin regerings namn ansvarig för
den köpmännen härigenom tillfogade förlust, uppskattad till tolf
millioner piaster, och på grund deraf, och af att opiihandeln erhållit 
uppmuntran och understöd från såväl Ostindiens styrelse som moderlandets,
petitionerade de lidande handelshusen Englands regering om utbekommande 
af den lofvade skadeersättningen. Regeringen inlät sig i
underhandlingar derom med Chinas styrelse, men då man snart fann att
intet på denna väg kunde vinnas, förklarades kriget i början af 1840.
Dess utgång är allmänt känd. Freden slöts i Nanking den 23 Aug.
1842, men åtskilliga af de deri stadgade vilkor undergingo följande
året några jemkningar och förtydliganden. De hufvudsakliga vilkoren
voro Hongkongs afträdande, de fyra hamnarnes (Amoy, Fu-tchau-fu,
Ningpo och Shanghai) öppnande för handeln, frihet för Europeer att
bosätta sig i dessa städer och drifva handel med hvilka Chineser de
behagade. Opium erkändes fortfarande såsom kontraband, men 
chinesiska regeringen ersatte dock de ofvan antydda handelshusens
förluster genom opiets förstörande med sex millioner piaster, hvarjemte
åtskilliga Engelsmäns fordringar hos chinesiska köpmän gäldades med
tre millioner, och krigsomkostnaderna ersattes med tolf millioner piaster,
hvilka alla summor inom tre år skulle erläggas, och Engelsmännen
till dess hålla Chusan besatt.

Då engelska regeringen ej vid fredsslutet åtagit sig att tillhålla
sina undersåter att respektera de chinesiska tullförfattningarna
angående opium, var i afseende på handeln dermed ingenting vunnet för
China, utan den fortfor med oförminskad fart, och hade till och med
fått ett vidare fält för sig öppnadt. Klarligen inseende regeringens
oförmåga att hindra varans insmuggling, — en oförmåga, som väl
hufvudsakligen måste tillskrifvas embetsmännens falhet — hafva flera
af landets högt uppsatte föreslagit att mot en måttlig tull tillåta
införseln af opium och på samma gång inom landet börja vallmons
odlande i stor skala, hvarigenom åtminstone de med förderf hotande
ekonomiska verkningarna af handeln skulle till någon del kunna förebyggas.
Kejsar Taukwang skall på derom gjorda framställningar hafva svarat
med dessa ord: ”Jag vet att jag ej kan förhindra det flytande giftets
införsel, vinningslystna och förderfvade menniskor skola, af girighet
eller för att tillfredsställa sina begär, motarbeta mina önskningar, men
intet skall förmå mig att bereda mig en inkomst af mitt folks förderf
och elände.”

Det måste för en nation af trehundrafemtio millioner menniskor,
eller åtminstone för dess styrelse, varit grymt förödmjukande, att, efter
att länge fört det otyglade skrytets språk, se sig öfvervunnen af ett
aflägset och jemförelsevis litet lands fåtaliga krigsmagt, — ett lands, hvars
regering och innevånare man under en följd af år bemött med förakt,
men som nu på ett ofantligt afstånd från sina egentliga gränser
förmådde nedskjuta det himmelska rikets prunkande befästningar, storma
dess städer, taga eller uppbränna dess flottor, och drifva på flykten
tallösa skaror af dess tappra kämpar, hvilka funno de inöfvade bistra
minerna och grimaserna af ingen verkan på de oförskämda
fremlingarna <footnote>Förtalet påstår att öfning i dylika grimaser, ämnade att hos fienden injaga
häpnad, skall ingå i chinesiska truppernas exercis. Det dervid begagnade
exercisreglementet måste vara högst intressant.</footnote>. Man må om motiverna för kriget och Englands dervid följda
politik tänka hvad man behagar, — vårt omdöme derom tro vi vara
i det föregående tillräckligt uttaladt, — så kan man dock ej förneka
att dess flotta derunder visade en hög grad af sjömannaskicklighet och
militärisk duglighet. Oaktadt krigets utgång är allmänt känd, taga vi 
oss friheten säga några ord om dess gång, dock utan att dervid
inlåta oss i onödiga detaljer.

Strax innan kriget utbröt afled befälhafvaren öfver indiska
stationen, amiralen Sir Frederick Maitland, hvars plats fylldes af den från
Kapstationen hitsända amiral Elliot. Första anfallet skedde på Chusan,
som efter ett kort motstånd föll i Engelsmännens händer och besattes.
De chinesiska autoriteterna utmålade dock för kejsaren denna händelse
såsom en seger, och ehuru flera ansedda män rådde till fredligt
uppgörande af saken, segrade dock det krigiska partiet och betydliga
rustningar gjordes. Kanoner gjötos, men deraf sprungo många sönder vid
första skottet, och 100,000 tael silfver (öfver 500,000 E:dr R:gs)
användes på Amoys befästande, af hvilken summa likväl en betydlig del
ströks i mandarinernas fickor. Ett stillestånd tillvägabragtes dock,
under hvilket Chusan fortfarande hölls besatt. Den der posterade
styrka led grymt af sjukdomar, förorsakade dels af klimatet, dels af
dåliga lifsmedel. Amiral Elliot nedlade befälet, som öfvertogs af
kapitenen Sir Gordon Bremer, äldste officeren på stället.

Chineserne fortsatte emedlertid sina rustningar, ”rebellutrotande”
generaler afsändes till alla punkter, de mest bombastiska
proklamationer spriddes bland folket<footnote>Många dylika rapporter och andra papper föllo under loppet af kriget i
Engelsmannens händer och hafva till en del blifvit af trycket utgifna. I Sir
John Davis' China during the war and since the peace, London 1852, finner
man några profbitar derpå. Detta arbete har, jemte andra, blifvit af oss
rådfrågadt.</footnote>, och då en liten engelsk brigg strandat
utanför Yang-tse-kiangs mynning, och dess besättning, jemte ett par
passagerare (deribland ett fruntimmer), fallit i Chinesernes händer,
utmålades denna händelse såsom en stor seger öfver ”rebellerna”,
hvarvid en mängd fångar tagits. Mot slutet af året beredde Engelsmännen
sig till anfall, och utanför Canton-floden samlades en eskader af tre
linieskepp, tre fregatter, fem korvetter och briggar, fyra mindre
ångbåtar och ett par småfartyg. Omkring 2000 man landstigningstrupper
funnos ombord under befäl af generalen Sir Hugh Gough. Farvattnet
till Bocca Tigris var redan på förhand sorgfälligt undersökt.
Underhandlingarne fortsattes väl från Chinesernes sida, men olyckligtvis för
dem föll en regeringens skrifvelse i Engelsmännens händer, och bragte
till visshet den länge hysta misstanken att något svek gömdes under
de fredliga försäkringarna. Skrifvelsen anbefallde ”de näsvisa
rebellernas” utrotande, och den 7 Januari 1841 svarade dessa med ett
anfall på Chuenpi- och Taikoktau-skansarna vid Bocca Tigris. Dessas
artilleri var snart tystadt, hvarpå de stormades och en mängd i
närheten liggande krigsjunker uppbrändes. Alla mått och steg togos för 
att skyndsamt anfalla de längre in belägna skansarna på
Wangtong-holmarne och vid Anunghoi, men fredspartiets kämpe, Ke-schin,
som efterträdt den förenämnda krigiska Lin såsom kejserlig kommissarie 
i Canton, afslöt nu ett stillestånd, hvari Hongkong afträddes åt
Engelsmännen, som förbundo sig att utrymma Chusan, och sex mill.
piaster tillerkändes de genom opiets förstörande lidande husen i
skadeersättning.

På det högsta uppbragt öfver Hongkongs afträdande återkallade
kejsaren Ke-schin från Canton. Hans ofantliga sammanroffade
förmögenhet (uppgifven till 150 mill. B,:dr Rgs) konfiskerades, hans
qvinnor såldes på auktion, men det honom först ådömda dödsstraffet
uppsköts och han kom en tid derefter, då illusionerna om en lätt
seger öfver ”barbarerna” hunnit bortdunsta, åter i nåd. Den 23
Febr. bröto Chineserne utan uppsägning stilleståndet genom att beskjuta
ett engelskt fartyg. Innan underrättelse om denna händelse hann till
Chusan, var denna ö redan utrymd. Den 26 togos åter batterierna
vid Bocca Tigris med storm, hvarvid chinesiska amiralen Kwang
tappert kämpande stupade för en bajonettstöt. De hinduiska
trupperna började ett ohyggligt blodbad på en hop i batteriernas
grafvar hoppackade Chineser, af hvilka en del endast med svårighet
räddades genom officerarnes mellankomst. Kwang begrafdes följande
dagen med militärisk hedersbetygelse. De öfriga skansarne togos
ofördröjligen, och d. 1 Mars fingo ”rebellutrotarne” Yih-schan och
Yang-fang en amper tillrättavisning för sitt högtrafvande skryt. De
vid första baren anlagda vidsträckta batterier stormades, ett öfver
floden sträckt stängsel af flottbryggor sönderbröts och åtskilliga
krigsfartyg uppbrändes eller sprängdes i luften. Kort derefter togos
batterierne och skansarne mellan Whampoa och Canton. En båteskader
framträngde genom loppen söder om Ho-nam ända upp till staden,
drifvande framför sig massor af bevarade mandarinbåtar, och d. 18
Mars, jemnt två år sedan den blifvit af Chineserna nedrifven, hissades
åter Englands flagg på faktorierna. Såsom prof på chinesiska
artilleriets ståndpunkt må nämnas att bland de på de tagna batterierna
befintliga kanonerna några voro laddade med sex utanför hvarandra
liggande laddningar af krut och kula, nående nästan till mynningen.
En och annan hade också sprungit och dödat åtskilliga af sin
betjening.

Ett stillestånd ingicks nu. Kapitenerna Belcher och Kellett
uppmätte och upplodade hela Canton-floden, och en expedition till Amoy
beslöts. Emellertid bestyckade Chineserne ånyo sina batterier och
tillagade efter vanligheten en mängd brännare. Engelsmännen
förblefvo ej i okunnighet om dessa tillredelser, utan uppsköto 
Amoy-expeditionen och voro på sin vakt. Den 21 Maj bröts stilleståndet af
pöbeln i Canton, i hvilken stad den fullkomligaste oordning herrskade.
Folkmassan, upptänd af de stortaliga proklamationerna, reste sig mot
de styrande, dem den beskyllde för förräderi; förrymda soldater och
brottslingar plundrade och anlade mordbrand, ingen förmådde göra
sig åtlydd. Engelsmännen togo följande dagen alla återstående
skansar, brände en mängd junker och krigsbåtar, och varpade ett par
fartyg upp till staden, medan pöbeln plundrade faktorierna. På tagna
thebåtar, bogserade af de grundgående ångfartygen, afgick hela
landstigningstruppen, förstärkt af en liten brigad matroser, landsteg ofvanom
staden och besatte derstädes liggande höjder. Oordningen i staden
steg till sin höjd, tillförseln af lifsmedel var afskuren, hungern blef
snart kännbar, och mot erläggande af de sex millionerna piaster i
ersättning för de förstörda opiiförråderna begärde och erhöllo de chinesiska
auktoriteterna ett stillestånd, under hvilket handeln skulle gå sin förr
vanliga gång. Några örlogsfartyg qvarlemnades i floden, de öfriga
återvände till Hongkong.

I Juli ankom en ny befälhafvare, vice-amiralen Sir William
Parker, en af Englands erfarnaste och käckaste sjömän. Med honom
följde en plenipotentiarius, Sir Henry Pottinger, som redan från
början antog en ton, hvilken var serdeles väl lämpad att kröka ryggen
på de förr så spotska mandarinerna. Med rastlös ifver rustades nu
i Hongkong, de af en häftig tyfon i slutet af Juli åstadkomna skador
reparerades skyndsamt, och d. 26 Augusti lärde Chineserna sanningen 
af det motto vi sett på en lärobok i befästningskonsten, ”att det
hjelper till intet att sköld finnes i den venstra handen, om ej den
högra kan föra svärdet”. Den långa med ett par hundrade kanoner
bestyckade vallen vid Amoy, bättre beräknad att skydda kanonbetjeningarna 
mot fiendens eld än att tillåta kanonernas flinka begagnande,
stormades i flanken af en liten afdelning trupper, och dess
befälhafvare hade ingen annan utväg att rädda sig från onåd, än den att
dränka sig. Staden plundrades af pöbeln, och Engelsmännen befästade
och inlade en garnison på en tätt derinvid liggande holme, kallad
Ku-lang-su. Den 1 September återtogs den utrymda Chusan-Ön, d.
10 October stormades Chinhai, och d. 13 besattes utan strid Ning-po.
Den inbrytande nordostmussonen afbröt detta segertågs framträngande
mot norden. Ningpo förblef under vintern i Engelsmännens händer.
Ett af Chineserna i Mars gjordt försök att återtaga staden blef med
betydlig förlust afslaget, och den ordning och mensklighet, den
fruktade fienden iakttog i sitt uppförande mot de besegrade, bragte dessa
på helt andra tankar än de fordom hyst. Medan Ningpo-boerne i
fred och ro kunde bedrifva sina vanliga sysselsättningar, härjades 
landsbyggden af rymmare från de kejserliga trupperna och kusten af
talrika röfvarflottor. För Engelsmännen sjelfva medförde deras visade
hofsamhet den fördelen att de af deras landsmän, som fallit i fiendens
händer, blefvo behandlade med mera mensklighet än som förr varit
fallet, och att tillförseln af matvaror oafbrutet fortfor. Gräsliga
grymheter hade flera gånger blifvit begångna på Engelsmän, hvilka genom
försåt blifvit tillfångatagne, och guvernören på Formosa lät halshugga
några der förolyckade handelsfartygs besättningar till ett
sammanräknadt antal af 197 personer.

Vid hofvet i Peking tvistade hela vintren freds- och krigspartiet,
men det sednare behöll öfvervigten. Dervarande ryska mission
underblåste ifrigt krigsbegäret med all den skicklighet i intriger, för
hvilken denna nation förvärfvat sig ryktbarhet. Om Chineserne segrat,
hade följderna för Europa blifvit oberäkneliga, och Ryssarne kanske
för någon tid fått monopolisera handeln med det himmelska riket.
Englands på temligen tvetydiga grunder började krig blef derigenom
den europeiska civilisationens sak, och utgången visade att dess
styrelse vid krigets utförande varit lifvad af en bättre anda än den blott
nationela egennyttans. Den förkastliga opiihandeln var den synbara,
den omedelbara orsaken, men andra af bättre halt gjorde sig under
krigets lopp gällande. Den nationela chinesiska egenkärleken och
sjelfbeundran måste brytas, och England blef tuktomästaren. De
nationer, som begagna sig och draga fördel af de af brittiska
folket dem tillkämpade fördelar, må ej för bittert klandra den visserligen
från moralisk synpunkt ej mycket prisvärda anledningen.

Bland de af Engelsmännen under krigets lopp tagna officiella
papper förekomma ett par, som innehålla förslag till anfallsföretag
mot sjelfva Brittiska Öarna. En plan var att med en ansenlig styrka
öfver Ryssland anrycka mot det närgränsande England, en annan
att med en mägtig flotta anfalla dess ostindiska besittningar.
Guvernörerne i kustprovinserna erhöllo för detta sednare ändamål befallning
att bygga linieskepp, liknande de främmande barbarernas. Naturligtvis 
voro de ej i stånd att efterkomma en sådan befallning, och en
och annan af dem hjelpte sig ur förlägenheten genom den vid dylika
tillfällen i China vanliga utvägen, sjelfmord. Sjöfarten var genom ett
kejserligt edikt hämmad, inga skatter och tullar inflöto, och i stället
för att aflemna behållna inkomster, reqvirerade kustprovinsernas
guvernörer från skattkammaren i Peking penningar för krigsutrustningarna.
Omkring trettio millioner tael silfver (160 mill. R:dr R:gs) skola
blifvit utlemnade för detta ändamål, men en betydlig del deraf
stadnat i mandarinernas fickor. Svårigheter hopade sig från alla håll,
laglösheten och osäkerheten till lif och egendom tilltogo. Från alla 
myndigheter klagades öfver infödda förrädare, hvilka gynnade och
hjelpte Engelsmännen, men denna klagan anses dock ofta varit ett
svepskäl för att ursäkta de lidna nederlagen.

Så snart våren 1842 inbrutit och sydvestmussonen inställt sig,
rustade sig Sir William Parker till att med kraft fortsätta kriget. I
början af Maj utrymde trupperna Ningpo och gingo ombord på flottan.
Den 18 intogs staden Cha-pu med storm, hvarvid en liten från
huf-hufvudstyrkan afskuren afdelning Tartarer gjorde ett förtvifladt
motstånd. Deras qvinnor och barn dödade sig sjelfva. I Juni togs den
med öfver två hundrade kanoner bestyckade vallen vid Wusung, en
liten flod som faller i Yang-tze-kiang nära dess mynning, och vid
hvilken Shaghnai är belägen. Denna stad besattes derpå utan
svärdslag, men utrymdes en vecka sednare, och i slutet af månaden begaf
sig Sir William med sitt flaggskepp Cornwallis (74 kanoner), fjorton
andra krigsfartyg, tio ångbåtar och omkring femtio transportskepp
uppföre Yang-tze-kiang för att anfalla China i hjertat af dess magt.
Sir Hugh Gough hade befälet öfver medföljande 9000 man trupper,
hvilka kunde vid behof förstärkas med 3000 väl exercerade matroser.
Nästan utan motstånd arbetade sig denna stora flotta uppför den strida
floden. Den 21 Juli togs med storm den stora och rika staden
Ching-kiang-fu, belägen midt emot mynningen af den kanal, som leder från
Yang-tze-kiang till Peking. Äfven här försvarade sig afdelningar af
Tartarer till sista man, deras qvinnor dödade sig. Kommendanten
Hailing brände sig på ett bål af pappersluntor, och pöbeln anställde
allmän plundring.

I Peking herrskade den största förskräckelse. Den kejserliga familjen
var betänkt på flykt och skattkammaren inpackades för att bringas i
säkerhet. Dervid skola nio millioner tael (omkring 48 mill. R:dr R:gs)
blifvit af tjenstemännen undansnillade. Man fann nu allt motstånd
fåfängt, fredspartiets röst blef åter hörd, och en af dess ihärdigaste
män, den sedermera ryktbar vordne Manchu-tartaren Ki-yeng (eller
Tsi-yeng) afsändes till Nanking med oinskränkt fullmagt. Cornwallis
ankrade d. 4 Augusti utanför denna stora och rika stads portar, och
Underhandlingarne togo sin början. Då det emellertid snart visade
sig att Chineserne sökte draga ut på tiden, landsattes d. 10 en del
trupper och artilleri. Nu blef det annat slag af, och d. 29
afslutades den fred, hvars villkor vi redan nämnt.

Det stora chinesiska rikets styrelse befann sig vid det olyckliga
krigets slut i en föga afundsvärd ställning. Det åsyftade ändamålet,
opiets utestängande, var ingalunda vunnet, utan snarare motsatsen.
Skattkammaren var uttömd, hela provinser i nödställd belägenhet,
oreda och laglöshet herrskade på många trakter. Till denna 
materiella förlägenhet, som med tiden sannolikt kunnat afhjelpas, sällade
sig en annan, hvars inflytande snart visade sig. Den dimma af vishet
och magt, hvarmed styrelsen sedan urminnes tider vetat omgifva sig,
var nu skingrad; folket måste se och kanna att den regering måste
vara svag, som ej kunnat skydda sina undersåter mot de föraktade
fremlingarna, dem den med tillgjord förmätenhet kallat rebeller, men som
nu i Hongkong hade en fast plats att verka ifrån, ”ett öga att se med,
och en hand att slå med”. Emellertid återgick allt till det yttre till sitt
gamla skick. Innevånarne i de norra provinserna, som fått bevittna
Engelsmännens öfverlägsenhet i striden, och funnit sig utom denna bättre
behandlade af dessa fiender än af sin egen kejsares embetsmän och
trupper, mottogo med vänlighet de sig i Schanghai bosättande
Européerna, och handeln började snart från Canton draga sig dit. Amoy,
Fu-chau-fu och Ningpo, hafva ej lyckats tilldraga sig någon
betydande handel, och valet af dessa anses misslyckadt, en följd af den
ringa kännedom man hade om landets topografiska förhållanden.
Öfriga sjöfarande nationer skyndade att afsluta handelstraktater med
China. Från Sverige afsändes 1846 för detta ändamål grosshandlanden 
C. F. Liljevalch, som följande året afslöt en sådan öfverenskommelse, 
och i sitt vid hemkomsten utgifna arbete med liflighet och
sanning skildrat förhållandena i landet.

Ki-yeng blef guvernör i Canton och fick snart mycket att beställa
för att hålla i ordning denna stora stads pöbel, utskummet af den
illa kända befolkningen i de båda södra provinserna Kwang-tung och
Kwang-tze. I December 1842 brände och plundrade pöbeln tre af
de tretton faktorierna, för hvilka regeringen fick gifva skadeersättning.
I Maj 1844 uppkommo oroligheter derigenom att amerikanska
konsuln på toppen af sin flaggstång uppsatt en pil, hvilken af de lägre
klasserna Chineser ansågs som orsaken till en kort derefter härjande
epidemisk sjukdom. Ett par mandariners försök att på Hongkongs
område indrifva skatter af der boende chinesiska fiskare afvisades
med eftertryck af guvernören Sir John Davis. Åtskilliga gånger
misshandlades eller mördades Engelsmän, som begifvit sig ut på
promenader i kringliggande trakter, och vi hafva en gång förut omnämnt
det vådliga upplopp i Canton, som 1846 förorsakades deraf att några
Europeiska fruntimmer visade sig ute. Så länge Engelsmännen höllo
Chusan besatt, skyndade alltid Ki-yeng att på Sir John Davis' derom
gjorda framställningar bestraffa de brottsliga, men sedan, efter de
tjugeen millionernas betalande, denna underpant blifvit Chineserna
återställd, började beredvilligheten att kallna, och slutligen erhöll
engelska konsuln i Canton på en dylik framställan ohöfliga svar.
Men Englands representant nöjde sig ej härmed utan sände ett par 
ångbåtar med 1000 man trupper upp till Canton. Under vägen landstego dessa
vid alla batterier på flodens stränder och förnaglade eller förstörde,
på annat sätt ej mindre än 827 kanoner. Detta summariska förfarande 
hade en förträfflig verkan. Den stolta tonen sjönk betydligt
både hos Ki-yeng och hos folket i allmänhet. De hittills ostraffade
brottslingarne blefvo efterspanade, gripne och i Engelsmännens
närvaro afskaffade. En vakt af chinesiska soldater förlades till
faktoriernas skyddande i det såkallade Consuhuset, och den af krogar och
liderliga nästen fulla Hog-lane, stråkvägen vid pöbelns anfall på
faktorierna, blef vid sin närmast dessa belägna ända stängd med en hög
och stark mur. Sedan dess hafva faktorierna varit fredade.
Europeernes framställan att de skulle, enligt fredsslutets lydelse, vara
berättigade att besöka alla delar af Canton, erkändes af Ke-yeng
vara rättmätig, men han förklarade sig vara ur stånd att mot den
talrika och vildsinta pöbeln skydda de fremlingar som begåfvo sig
dit. Nöjda med att rättigheten dertill blifvit offentligen erkänd, afhöllo
sig de engelska autoriteterna visligen från att göra denna sak till
föremål för vidare tvister.

Kejsar Taukwang dog d. 25 Februari 1850, efter nära trettio års
regering, och lemnade riket åt sin fjerde son Yih-chu. Ett par
månader sednare utbröt i bergstrakten af provinsen Kwang-tze, under
anförande af Li-ting-pang, det uppror som i denna stund spridt sig
vidt och bredt omkring, och tillkännagifver sitt syfte vara den
nuvarande Ta-Tsing-dynastiens fördrifvande och återupprättandet af
Ming-dynastien, af hvilken ättlingar ännu skola finnas i lifvet. Man anser
för afgjordt att åtskilliga af de i landet befintliga hemliga sällskaper
spelat en betydande roll i detta uppror. Dessa sällskaper (Triaden,
Vattenliljan m. fl.) hafva flera gånger varit utsatta för misstankar, till
och med förföljelser från regeringens sida. Deras organisation och
lagar äro blott ofullständigt kända, men man vet att de både inom
landet och bland utflyttade Chineser (i Sinkapoor m. fl. ställen) räkna
talrika anhängare. De stränga lagarna mot utflyttning äro numera
upphäfda, och skaror af det himmelska rikets innevånare af båda
könen flocka till indiska archipelagens många öar, till Mauritius och
Cuba, Californien och Södra Amerika.

Hamnarnes öppnande är ej den enda fördel kriget tillskyndat
sjöfarten. Tvenne lika käcka som kunniga officerare, kapitenerne
Kellett och Collinson<footnote>Båda dessa utmärkta officerare hafva under de till Sir John Franklins
uppsökande utsända expeditioner haft vigtiga befälsplatser.</footnote>, användes hela tiden till hydrografiska arbeten
på kusten, hvilkas resultater äro sjömannen tillgängliga i skapnad af 
en temligen fullständig samling kartor öfver dessa farvatten. Oaktadt
många ofullständigheter i detaljer måste förutsättas existera,
öfverträffa dock dessa kartor mångfaldigt alla förut befintliga. Chinas egen
inhemska sjöfart har på annat sätt haft gagn af kriget och
Engelsmännens herradöme på Hongkong. Skaror af junker och mindre
fartyg hafva sedan urminnes tider på landets kuster ömsom bedrifvit
saltsmuggling<footnote>Salthandeln är i China kejserligt monopolium. Se Liljevalch, Om Chinas
Handel.</footnote>, fiske eller sjöröfveri, dervid gynnade af segelfartens
egna natur i dessa farvatten. De chinesiska fartygen kunna ej slå
sig upp mot mussonen, utan gå till Sinkapoor, Java och öfriga orter i
dessa trakter med nordosten, för att i Maj och Juni återvända med
sydvesten. Junkflottorna komma och gå, liksom fiskstimmen på andra
kuster, vid en viss årstid, och sjöröfvarfartygen dröja ej att i tid
lägga sig på lur. Dessemellan drifva de, som nämndt är, andra yrken,
och mandarinjunkernas oförmåga att hämma dessa röfverier har länge
varit känd. Sedan ett par engelska örlogsfartyg fått sin station i
Hongkong, färdiga att vid första underrättelse afgå, har tryggheten
på hafvet blifvit ej obetydligt ökad. Utom andra lyckades kapten
Loring, på korvetten Scout, en gång taga åttiosex kända bofvar,
hvilka öfverlemnades till chinesiska auktoriteterna i Amoy och, med
undantag af sju, blefvo halshuggna i Fu-chau-fu. Med ångbåtarnes
biträde möter det ingen svårighet att intränga i de hamnar, hvarest
dessa herrar förr trodde sig alldeles i säkerhet, och 1849 förstörde
kaptenerna Hay och Wilcox, efter en het strid, i skärgården vester om
Hongkong, ej mindre än femtionie junker tillhörande den beryktade
röfvare-amiralen Schap-ngai-tzis flotta. Olyckligtvis lyckades största
delen af besättningarna att rädda sig genom att simma i land. Att
mycket dock återstår att i denna väg uträtta visar en af Hongkongs
köpmän hos engelska stationsbefälhafvaren förliden sommar (1853)
gjord anhållan om förstärkning af eskadern. För europeiska fartyg
äro dessa röfvare föga farliga, om blott god utkik hålles och vapen
finnas i beredskap. Dessutom frestas de ej mycket af en vanlig last,
hvilken de hafva svårt att afsätta, hvarjemte de väl veta att
europeiska fartyg sällan hafva mycket penningar ombord och att
vedergällningen ej låter länge vänta på sig. Man har ofta exempel på att de
tagit chinesiska junker och släppt dem sedan de bemägtigat sig
penningar och andra dyrbara varor. Tvenne mindre opiifartyg blefvo
dock en gång öfverrumplade och större delen af deras
besättningar mördade. Sedan utflyttningarne börjat har en annan
industri ett par gånger föröfvats; de utvandrande hafva nemligen 
försökt bemägtiga sig fartygen för att på annat ställe sälja dem. Vi
hafva hört omtalas två sådana, hvaraf vi påminna oss detaljerna vid
det ena. Fartyget var amerikanskt. Under det besättningen åt
middag, rusade en hop Chineser på stewarden, som i kabyssen var
sysselsatt med bordsknifvars skurning. Han blef genast nedstucken, och
beväpnade med knifvarna anföllo bofvarne de få på däck varande af
besättningen, hvilka öfvermannades innan de öfriga hunno till hjelp.
Emedlertid hade kapitenen, som skyndat ut ur däcks-kajutan, lyckats
att, ehuru illa sårad, åter nå denna fristad och stänga dess dörr.
Biträdd af en matros och en kanak från Honolulu, underhöll han från
fönstren en så liflig musköteld, att Chineserna hals öfver hufvud
skyndade ned i rummet. Luckorna pålades och fastspikades, och fartyget
vände om till Amoy, som det lemnat blott ett par dagar förut. Det
gjorde sig här af med sin vådliga last, och upphofsmännen till våldet,
hvari endast en del af sällskapet deltagit, öfverlemnades till
bestraffning åt de inhemska myndigheterna.

Tiden nalkas att lemna China, och vi måste dessförinnan våga
ett omdöme om nationen, ofullkomligt och osäkert som det måste vara.
Man har i allmänhet i Europa öfver en bank ansett Chineserna som
etora skälmar, och de hafva i sin ordning ej haft några smickrande
begrepp om oss. Detta förhållande synes oss hafva hufvudsakligen
hvilat på lätt förklarliga missförstånd mellan de båda folken, hvars så
olika seder och tankegång ömsesidigt ej kunnat uppfattas. Europeerne
hafva, tills för kort tid sedan, såsom profkarta på Chineserna haft just
den sämsta delen af dem, Cantons befolkning, och de under tidernas
lopp i hongerna residerande köpmän hafva kanske ej alltid varit egnade
att gifva något högt begrepp om fremlingar. Vårt svenska faktori
torde i denna väg just ej vara att skryta med, det efterlemnade ej
obetydliga skulder. Fulla och gräliga matroser hafva ofta nog på
Cantons gator tillställt slagsmål och oväsen, och man må ej förundra
sig att dess befolkning, likasom andra menniskor, dragit förhastade
slutsatser. De sednare årens händelser hafva bragt de båda folken — vi
kalla Européer och Amerikanare här ett folk — i närmare beröring,
och denna har framkallat blidare omdömen å båda sidor. Det kan
väl ej förnekas att sinne för svek och intriger ligger djupt rotad hos
Chinesen, kanske just till följe af hans i allmänhet fredliga natur.
Han vill freden till hvilket pris som helst och ljuger hellre än han
strider. Men att oärlighet i handel och vandel skulle vara något
utmärkande karaktersdrag hos honom, är väl ej så alldeles gifvet. Herr
Liljevalch uppgifver uttryckligen att ofantliga affärer i China uppgöras
på god tro; sådant tyckes bevisa motsatsen. Vi hafva hört en i
Canton länge bosatt köpman säga att man vid uppgörandet af en affär
med en Chines må se sig väl före att man ej blir lurad på vilkoren,
men att engång öfverenskomna tydliga vilkor gemenligen samvetsgrannt
uppfyllas. Detta är i enlighet med det gamla ordspråket:  ”den som
ej ser upp med ögonen, får se upp med pungen.” Allt tyckes dock
visa att Chinesen saknar våra begrepp om hederskänsla, hvilken, om
ock stundom falsk eller missförstådd, dock utgör en mägtig driffjäder
i ett samhälle. Bristen på denna känsla förklarar i våra ögon en hel
hop saker man finner anmärkningsvärda. Vi nämna till exempel en
enda, som sannolikt skall förefalla mången besynnerlig. Man har i
Europa bland röfvarhopar stundom sett en sammanhållning, ett mod,
en sjelfuppoffring af individen, som man måste beklaga ej varit använd
i en bättre sak. Hos från samhället utstötta menniskor, hvilka begått
alla slags grymheter, sölat sig i alla laster, har dock  ofta lefvat en
omutlig trohet för de kamrater ödet skänkt. Efter hvad vi kunnat
inhemta — vi påminna om att vårt omdöme ej gör anspråk på
någonting liknande ofelbarhet — så tyckes detta sammanhållande band
saknas hos de nämnde yrkenas idkare i China. De föröfva med kall blod
de gräsligaste grymheter, men frukta en strid der öfverlägsenheten å
deras sida ej är ofantlig. Vid de tillfällen de blifvit anfallna af
Engelsmännen, tyckes hvar och en individ endast tänkt på sig sjelf och sin
säkerhet. Ingen har velat vara främst vid anfallet, alla främst vid
reträtten. Hvars och ens tankar hafva varit riktade på den enskilda
fördelen, ingens på det gemensamma företagets framgång i och för sig
sjelf. Vi hafva valt ett kanske dåligt exempel, men det låg oss
närmast till hands. Samma sinnesart, samma gry som verkar till
sammanhållning hos tjufbandet, visar sig hos hederliga menniskor i
samverkan till andra ändamål. Månne det ej är just detta gry som
saknas hos chinesiska folket?

Att en stor omhvälfning förestår i China är åtminstone sannolikt,
och kanske är en dylik ej aflägsen i det hermetiskt tillslutna Japan,
hvarom vi snart få anledning nämna några ord. De verkande
häfstängerna vid denna omhvälfning äro religion och handel. En ny
frälsare, kallande sig Christi yngre broder <footnote>Artighets-uttryck bland Chineserna, motsvarande ungefär vårt »ödmjuke
tjenare». Om artigheten skall vara mycket stor, kallar man sig sjelf: »din
dumma yngre broder».</footnote>, predikar för de upproriska
Chineserna, medan Californiens guld kallar andra till sin dyrkan. Hvad
framtiden kan bära i sitt sköte, huru dessa förhållanden skola komma
att utveckla sig, lemna vi åt de i politiken vise att utfundera.

*
</chapter>

<chapter name="XIV">

<h1>XIV.

Segling till Manila och uppehåll derstädes.
</h1>
1852. Dec. 29. — 1853. Jan. 14.

Förmiddagen d. 29 December herrskade mycken brådska ombord
på Eugenie. Åtskilliga proviant-artiklar, som låtit vänta på sig,
kommo ombord, blefvo inhissade och undanstufvade, chinesiske
krämare gjorde de sista försöken att få afsätta sina varor, och vår vän
Jack Junior, som följt oss hit, inkasserade med af förnöjelse gnistrande
ögon ett par hundrade blanka piastrar i betalning för alla de goda
saker, hvarmed han under vårt vistande i China försett officerarnes
bord. Med största omsorg instoppade han den ej obetydliga bördan
der och hvar bland de vida rockarnes gömmor, och utbredde sig om
sin skicklighet i att lura mandarinerna, när de ville söka gräl för att
få preja honom. Han påstod att tulltjenstemännen vid visiterandet af
båtar, dem de visste tillhöra förmögna personer, plägade ombord på
dem medföra förbjudna varor dolda under kläderna, och under
pågående visitation framtaga dessa såsom funna i båten. Jack förklarade
sig dock vara för slug för att låta sig narras af dylika knep.

Middagstiden kom vår gamla lots, Wu-su, ombord för att taga
fregatten ut till sjöss. Vi lättade kl. ½ 2 e. m. och kryssade mot en
frisk nordostlig bris för att löpa ut östra vägen, genom Laimun-rännan.
Jack Junior hade rott i förväg med sin båt och tog afsked af oss
medelst stort ”chin-chin”, bestående i affyrandet af ett större parti
svärmare. Kl. 4 e. m. afgick lotsen, och innan solnedgången styrde
vi kurs på Manila. De båda återstående dagarne af året blåste
nordost-mussonen med tillräcklig kraft för att visa oss att de chinesiska
timmermännens drifning ej dugde till mycket. Alla vaterbordsnåt läckte
vida värre än förut, så att ett par hyttor i gunrummet blefvo för
tillfället obeboeliga. Strömmen satte under dessa två dagar 30 mil
(5 sv. mil) åt vestsydvest. Mot det inbrytande nyåret saktade sig 
dock blåsten, och en del af nyårsdagen tillbragtes i stiltje med landet
norr om Manila-viken i sigte. På eftermiddagen uppsprang en frisk
bris från ostsydost, mot hvilken vi d. 2 och förmiddagen d. 3
kryssade. Luzons höga land var hela tiden i sigte, äfvensom de höga
bergen på Mindoro. Middagstiden sistnämnde dag passerade vi den
höga holmen Corregidor eller Mariveles, och inträdde i Manila-viken.
Denne holme är skogbevuxen och har tvärbranta stränder, likasom
den strax bredvid liggande mindre holmen Pulo Cavallo. I närheten
uppsticka två klippor, kallade Munken och Nunnan. På Corregidor
ligger en liten eskader af kanonslupar för att afvärja möjliga anfall af
malajiska sjöröfvare, hvilka understundom oroa kusten. Genom en
telegraf meddelas till Manila underrättelse om alla inträffande
händelser. Man kan inlöpa i viken på ömse sidor om holmen.

Inne i viken blef vinden mycket ojemn och kastande.
Midnattstiden ankrade vi på tretton famnars djup, lättade åter kl. 7 följande
morgon, och passerande förbi en mängd stora fisk-katsor, ankrade vi
kl. ½ 10 f. m., på temligt afstånd från staden Manila, på fyra famnar
mudderbotten. Fyren på kajhufvudet pejlades härifrån i O. N. O., ett
enstaka, aflägset, högt berg<footnote>Vi kunde ej få reda på detta bergs namn, som dock sannolikt är Pampanga,
efter det distrikt, i hvilket det ligger.</footnote> i N. N. W. Det förut i Hongkong sedda
stora ångfartyget Susquehannah låg nu här tillika med ett annat
amerikanskt örlogsskepp, korvetten Plymouth på tjugu kanoner.

Manila-viken håller omkring tretton svenska mil i omkrets och
utgör den djupaste delen af en vidlyftig dal, hvars omslutande höjder
ligga på några mils afstånd från vikens temligen långgrunda stränder.
Endast vid dess mynning åt hafvet komma höjderna intill stranden.
Staden Manila ligger vid vikens sydöstra sida å ömse sidor om floden
Pasig, afloppet för den vidsträckta insjön Laguna del Bay. Flodens
strömfåra är medelst tvänne sidomurar ledd ett stycke ut i viken, och
djupet i rännan är tillräckligt för mindre handelsfartyg (100 lästers
eller deromkring). En muddermachin hålles dock temligen jemnt
sysselsatt för att förekomma uppgrundning. På yttersta hufvudet af ena
muren står en fyr. Tidvattnet är mycket oregelbundet och beroende
af vindarna. Stundom äro två regelbundna tider på dygnet, men
under frisk ostlig vind löper ebben hela sexton timmar å rad, floden
blott de återstående åtta, eller något mera.

Det första man anmärker vid inträdet i floden är ett slags
fiskdon, bestående af ofantliga håfvar, som från flåtar handteras medelst
långa häfstänger eller vippar, liknande dem man på landet i Sverige
ser begagnas för att ur brunnar upphemta vatten. Vi sågo flera 
gånger dessa håfvar upplyftas, men fångsten var alltid klen, och
bestod mest af småfisk. Sedan man passerat en sträcka på flodens högra
strand belägna ruskiga hus, från hvars omgifningar vedervärdiga
dunster möta den ankommande, landar man vid en på samma sida belägen
stenbrygga, invid hvilken ett vakthus är beläget. Man befinner sig
nu i förstaden Binondo, den utan jemförelse största och folkrikaste
delen af den stad, som vanligen benämnes Manila, hvilket namn dock
egentligen endast tillkommer den gamla, på flodens motsatta strand
liggande, af fästningsverk omgifna staden. Infödingarne benämna
alltid de båda olika delarna med deras egna namn, och deras utseende
och herrskande karakter förete så väsendtliga olikheter, att man kan
anse dem såsom hvarandras fullkomliga kontraster, såsom
representanter för olika tidsåldrar. Vi hafva knappast någorstädes sett tvänne
så olika vistelseorter inom så kort afstånd från hvarandra.

Binondo skäres af en kanal i två delar. Den mindre af dessa,
mellan Pasig och kanalen, är hufvudsätet för handelsrörelsen och
erhjuder en tafla af lif och rörelse. Längst ned mot floden hör man
släggan bulta i åtskilliga smedjor, som om qvällarna erbjuda en pittoresk
anblick. Arbetet hvilar några timmar under starkaste middagshettan,
men drifves i stället långt på natten. Smederne äro allesammans
Chineser, och arbeta både fort och bra. Längre upp vandrar man
mellan rader af små otrefliga bodar, hvilka upptaga de flesta husens
bottenvåningar, och utanför dem äro försäljningsstånd uppsatta, hvilka
skyddas mot solen af tygskärmar. I de sednare utbjudas af infödingar
landets tillverkningar, såsom hattar, hvarjehanda slags tyger, hvilka vi
längre fram skola omnämna, medan de ur bodarne framtittande
chines-fysionomierne nogsamt visa att denna idoga nation här, som på de
flesta ställen i Indiska Archipelagen, slagit under sig detaljhandeln
och handtverkerierna. Bland den stora mängden bodar anmärkas de
talrika skobodarne, i hvilka man ser oerhörda massor af skodon, eller
rättare af tofflor, den nationella fotbeklädnaden, utbjudas. De
elegantare af dessa tofflor äro grannt broderade med guld eller silfver, och
sulan är inuti högröd. Hufvudgatan leder till en bro öfver kanalen,
hvaröfver man inträder i den andra, vidsträcktare delen af Binondo
Midtför bron är ett torg, vid hvilket en stor, rätt prydlig kyrka är
belägen. Likasom alla i hela staden erbjuder den dock föga eget, och
är i den mot slutet af 1600-talet herrskande stilen. Dess inre eger
mycken glittrande grannlåt, men intet af konstvärde. Torget erbjuder
ofta en högst pittoresk anblick, då en talrik menniskomassa i brokiga
kläder af bjerta färger strömmar till eller från kyrkan. Vändande åt
höger kommer man längs en lång gata till en gammaldags massiv
stenbro öfver floden. Denna gata är något mindre upptagen af bodar,
och de obehagliga, flottiga Chineserna äro ej alldeles så talrika. Den
vidsträckta stadens Öfriga gator, torg och kyrkor erbjuda föga 
anmärkningsvärdt, förete liten eller ingen omvexling. Planutstakningen liknar
den i spansk-amerikanska städerna vanliga, dock med åtskilliga
afvikelser från den fullkomliga regelbundenheten. Husen hafva ock, till
följe af klimatet, fått en betydligt olika konstruktion, ehuru deras
planritning är någorlunda densamma. De platta taken förekomma här
endast undantagsvis, på äldre byggnader. Bottenvåningen begagnas till
kök och uthus, och den öfre omgifves på husets utsida af ett galleri, till
hvilket en mängd öppningar leda från rummen. Några egentliga fönster
finnas ej, utan är galleriet utåt sin hela längd försedt med skjutluckor,
så att man kan få fönster hvar man behagar. Äro alla dessa luckor
tillskjutna, insläppes en nödtorftig dager genom i dem anbragta
tunnskrapade skal af perlmusslor. Denna anordning är ganska tjenlig för
att hålla rummen svala, och man lemnar luckorna öppna på den sida,
hvarifrån vinden blåser. Hus med flera våningar förekomma knappast,
åtminstone kunna vi ej påminna oss hafva sett något sådant.

Passerande öfver den ofvannämnda bron ser man uppåt floden en
för ett par år sedan uppförd hängbro af jern, och på stranden ett
stycke nedåt en ännu ej fulländad minnesvård öfver Magalhaens,
hvarpå finnes under en jordglob skrifvet: ”Primus me circumdedit”.
Utkommen genom vakthuset vid brons ända, har man till höger gamla
Manila, omslutet af fästningsverk, hvilkas skapnad och skick bära vittne
om deras ålder. Det oaktadt tyckas de ganska starka, och deras lätta
intagande af Engelsmännen under Sir William Draper torde väl
hufvudsakligen få tillskrifvas de försvarandes svaghet eller oförmåga.
Ingen fremling får vara bosatt inom befästningarna, och under natten
stängas alltid portarna, så att ingen får passera ut eller in.
Inkommen genom porthvalfven befinner man sig likasom i en helt annan
verld än den man nyss lemnat i Binondo. Man tycker sig verkligen
andas medeltidens luft. Försvunna äro bodar och Chineser, buller och
stoj, endast någon munk eller embetsman vandrar med allvarsam
uppsyn utåt de öde gatorna, eller ser man ett par mörka ögon framblixtra
från något nästan tillslutet galleri. Många resande hafva framställt
denna ödslighet såsom en obehaglig, ja hemsk kontrast mot lifvet och
rörligheten i Binondo. Sådant beror dels af tycke och smak i
allmänhet, dels af sinnesstämningen för ögonblicket. Utan att vilja påstå
att ej gamla Manila snart nog skulle blifva en något ledsam vistelseort, 
verkade intrycket deraf på oss snarare angenämt än obehagligt.
Dess lugna och allvarliga karakter skänkte en hvila åt sinnet, som
snart tröttas af det buller och stoj man lemnat, i hvilket outsägligt
vidriga Chineser ingå såsom hufvudbeståndsdel. Den ena efter den 
andra af dessa visar sina otäcka anletsdrag, i hvilka man endast läser
rå sinnlighet och egennytta. Det ligger något själlöst, något kallt i
detta folks ögon: de plira af fägnad vid åsynen af en piaster, men i
dem lyser ingen gnista af Promethei eld. Dertill ångar kring dess
vistelseorter en egen qväfvande lukt. Här i den gamla staden kan
man en stund få öfverlemna sig åt sina hetraktelser utan att hvarje
ögonblick blifva knuffad och stött, utan att oupphörligt störas af vidriga
föremål, som med våld tränga sig på sinnena.

Stadens hufvudpunkt är torget, på hvars midt höjer sig en
bronzstaty af Carl III, upprest af Philippinska Öarnas innevånare. Dess
utförande ar ganska vackert och omsorgsfullt, men någon ädelhet i
stil kan man naturligtvis ej vänta från denna monarks tidehvarf.
Torgets ena sida bildas af general-guvernörens palats, en stor byggnad i
enkel och prydlig stil, den midt emot stående af rådhuset: af de öfriga
den ena af publika byggnader, den andra af kathedralen, uppförd i
samma stil, som man ser genomgå de flesta kyrkor både här och i de
spansk-amerikanska städerna. Dess inre är imponerande, ehuru effekten
förefaller något splittrad; de höga halfcirkelformiga hvalfven uppbäras
af ganska massiva fötter, prydda med korinthiska pilastrar. Något
spår till göthisk stil kunna vi ej påminna oss hafva funnit i någon af
härvarande kyrkors yttre eller inre. De öfriga fyra kyrkorna inom
vallarna äro temligen oansenliga, men deras inre ej utan behag, ehuru
man träffar mera glitter än konst. Af åtskilliga taflor vi der anträffade,
höjde sig ingen öfver den afgjordaste medelmåtta, och de flesta voro
under all kritik. En af kyrkorna — vi minnas ej dess namn — hade
för ej länge sedan till större delen rasat under en af de täta
jordbäfningar, för hvilka Luzon är utsatt. Gruset var ej ännu undanröjdt,
men frodiga plantor vexte redan på ruinerna. Jordbäfningen började
under messan eller aftonbönen, och några menniskor skola blifvit
ihjälslagna eller begrafna under gruset. En af de tjenstförrättande presterna
hade ej hunnit porten förrän denna var tillstängd af grus och stenar
från det instörtande taket. Mannen hade då hoppat upp i en nisch,
som blifvit ledig derigenom att en der inqvarterad staty af St. Pehr
eller St. Pål af skakningen nedstörtat, och kom oskadd undan faran,
emedan muren förblef stående. Naturligtvis blef denna omständighet
utmålad som ett stort underverk, ett prof på helgonets magt.
Jesuiternas kyrka är vidsträckt och liknar till det yttre mera ett fängelse
än någonting annat. Dess massiva gråa murar tyckas ämnade att
trotsa sekler. De enskilda husen i staden likna alldeles dem i Binorido.

Fästningsverkens glacis åt sjösidan användes till promenad; några
skuggande träd finnas der väl ej, men stundom flägtar en uppfriskande
sjövind.På landsidan löper äfven en bred körväg långs kanten af
glacisen: denna väg — kallad ”la calzada” — är planterad med träd,
men deras dammiga och vissnade utseende fägnar föga ögat, och
afsticker starkt mot den frodiga vextlighet man på kort afstånd ser höja
sig mot himmelen. Kort innan solens nedgång far Manilas vackra
verld hitut för att efter intagen middag njuta af aftonsvalkan, hvars
behag man först efter någon tids vistande i ett hett klimat lär att rätt
uppskatta. Promenaden sker i små låga, lätta vagnar, förspända med
ett par af landets små, men starka och lifliga hästar, ett mellanting
mellan norrbagge och ölänning, och fortsattes till en stund sedan det
mörknat. Man håller alltid på vägens venstra sida, det midtpå
lemnade vida rummet är förbehållet general-guvernören, som man nästan
hvarje afton såg derstädes. Han åtföljdes af en liten afdelning infödde
lansierer, på Luzoniska hästar, något större än de till vagnshästar i
allmänhet begagnade. Ett par gånger i veckan utföres regementsmusik
på en liten slätt vid calzadans närmast bron belägna ända. De
promenerandes antal plägar då vara något större än annars, och svärmar
af infödingar trängas kring stället. Musikcorpserne bestodo till
betydlig del af infödingar, men direktörerne voro mest Tyskar, som lyckats
ganska väl inöfva sina underlydande, ehuru de flesta stycken som
uppfördes tycktes oss något bullrande, eller till och med skrällande.
Gemenligen ser man på promenaden herrar och damer färdas i olika
vagnar, ehuruväl undantag från denna regel ofta förekomma. Damerna
äro väl klädda, och man ser ej sällan vackra ansigten. Hattar hafva
ej ännu lyckats göra intrång, utan de, som ej begagna den spanska
mantilian, pryda allenast sina glänsande hårflätor med en rosett eller
en blomma, vanligen af någon mycket liflig färg. Den vältaliga
solfjädern saknas naturligtvis ej. Oaktadt flertalet af de åkande består
af Spaniorer, antingen från moderlandet utflyttade eller på ön födda,
ser man ej sällan, i synnerhet om helgdagarna, infödda herrskaper
deltaga i nöjet. Dessa damer äro ofta till löjlighet utstyrda med all
slags brokig grannlåt, och vagnarne så fullproppade att man verkligen
har skäl att beklaga de dragande öken. Likasom de flesta efterapningar, 
i synnerhet då de vända sig om klädsel och skick, taga de nämnda
herrskapen sig illa ut vid sidan af originalerna.

Goda körvägar leda åt flera håll genom Manilas flacka omgifningar, 
men sträcka sig ej långt inåt ön. För fremlingen medför dock
det lilla som finnes den fördelen att han beqvämligen kan se sig litet
omkring, och de många i stadens grannskap belägna byarne äro
verkligen värda att se, ehuru man snart nog ledsnar vid den rådande
enformigheten, det oupphörliga upprepandet af samma saker under samma
form. Dessa byar äro nästan helt och hållet befolkade af Tagaler,
öns infödingar; endast en och annan Chines har öppnat en mer eller 
mindre anspråkslös försäljning af matvaror och smärre kramgods, eller
någon — vi behöfva väl knappt säga föga inbjudande — restauration.
En förvånande massa barnungar, skiftande i många brytningar mellan
brunt och gult, krälar  omkring och under husen i ett tillstånd af
fullkomlig nakenhet och munterhet. Vi säga under husen, ty de stå alla
på stolpar, så att golfvet är från en aln  till  ett  par famnar upphöjdt
öfver marken. Det inre af de flesta erbjuder en bild  af tarfligheten,
och ej alltid af renligheten, men förmögnare personers äro både
rymliga, snygga och beqväma, samt hålla sig svala under hettan, emedan
det utspringande taket hindrar solstrålarna att intränga, under det
deremot vinden har fritt inträde genom de glesa väggarna. Bamburöret
ingår i  dessa hus som hufvudbeståndsdel, och ofantliga buskar af
denna sköna och nyttiga vext bilda herrliga alléer långs stora sträckor
af vägarna. Mellan husen frodas kokos- och areca-palmer,
brödfrukt-och apelsin-träd, mango och bananas: mellan dessa vexa blommande
buskar och famnshöga örter i den omåttligaste yppighet. Flere
stadsboar hafva här landtställen, och de snygga, väl underhållna kyrkorna
bidraga ej obetydligt att försköna landskapet. På fälten mellan byarna
äro planteringar af ris och sockerrör. I de grunda kanaler, hvaraf de
genomskäras, vältra stygga bufflar sina hårlösa kroppar. Deras hud
har samma gråblå, leraktiga  färg, som den italienska buffelns, men
kroppsställningen är olika dennes. Kroppen är kortare och tjockare i
förhållande till benens höjd, deremot äro de uppstående hornen vida
längre, och deras spetsar äro endast så pass bakåtböjde att sjelfva
hornens plan sammanfaller med pannans. Det stora hufvudet har en
något spetsig nos, hakan prydes af ett glest skägg, blicken
uttrycker dumhet och ilska. Man ser dem stönande af förnöjelse vältra
sig i dyn liksom svinen. För öfrigt äro de högst nyttiga djur,
användas till alla slags arbeten, och handteras  med största lätthet af
infödingarne, ehuru de, enligt allmänt gängse sägen, alldeles icke vilja
stå under befäl af en hvit. Annan hornboskap användes mest till
slagt. Större delen deraf är af det i Indien allmänna med puckel på
manken försedda slaget. På grisar är i byarne ingen brist, och
antalet af fjäderfä är högst betydligt. Det är ej blott för nyttans skuld
som hönsafveln med förkärlek bedrifves. Tagalens hufvudpassion är
tuppfäktning,  ett i dessa länder allmänt nöje, hvartill vi snart skola
återkomma.

Luzons spanska befolkning har samma seder och lefnadssätt, som
man öfverallt hos detta folk anträffar, naturligtvis med några af
klimatet förorsakade ändringar. Sålunda är umgänget här mera slutet
än i Södra Amerika. Värmen är för stark: att göra eller emottaga
besök blir en ansträngning, och större delen af dagen tillbringas med
TACAL.


att i vårdslös drägt göra intet. Åtminstone torde detta gälla om
damerna, hos hvilka man tycker sig sakna den liflighet och språksamhet 
som utmärker andra fruntimmer af spansk härkomst. Karlarnes
tid är säkerligen föga bättre använd. Efter intagen middag promeneras 
på calzadan, och om qvällarne göras visiter. Fästningsportarnes 
stängning är ett betydande hinder för umgängeslifvet, emedan
all gemenskap hvarje qväll derigenom afbrytes, just vid den tid
(kl. 11 e. m.) då dansen plägar komma i gång och den egentliga
munterheten börja.

Öns egentlige innebyggare, Tagalerne, tillhöra väl malajiska
rasen, men man märker tydligen en skillnad i utseendet mellan dem
och öfriga öars innevånare, och språket skall vara betydligt skiljdt
från malajiskans olika dialekter. Tagalens näsa föreföll mindre platt,
mera utstående än andra Malajers, och hudfärgen mindre dragande i
rödt än hvad man gemenligen såg i Sinkapoor. Huruvida denna
olikhet är inneboende hos rasen eller tillkommer genom blandning
med fremmande elementer, kunna vi ej afgöra. Kroppsbyggnaden är
i allmänhet liten och späd: vi kunna ej påminna oss bland dem hafva
sett någon storvext individ, ehuruväl en och annan äldre qvinna
hunnit till temliga dimensioner på vidden. Händer och fötter äro
små och välbildade, och hos helt unga qvinnor träffas täcka former,
som dock snart spårlöst försvinna, vanligen lemnande i utbyte en
skrynklig  magerhet. Godsinthet, medgörlighet och begifvenhet på
nöjen skola vara folkets utmärkande karaktersdrag. Utom en
papuaartad stam i Öns inre, äro innevånarne samtligen kristne. Denne
sistnämnde stam, kallad Negritos, bebor bergstrakterna i öns
medelpunkt och har ännu ej blifvit underkufvad. Unga individer deraf
skola några gånger blifvit förda till Manila, men oftast inom kort tid
borttrånat och dött. Såvida afbildningar och beskrifningar gifva vid
handen likna Negritos, såsom äfven namnet angifver, betydligt den
afrikanska rasen. Man skall hos dem anträffa jernvapen, direkte
smidda af en nära gedigen malm. Belägenheten af de grufvor eller
streck, hvarifrån denna malm erhålles, är ej rätt känd.

I staden utgör den blandade rasen eller mestiserne ett ej ringa
antal. Man träffar individer af denna såsom underordnade tjenstemän,
detaljhandlande, bodbetjening, tjenstefolk och i andra dylika yrken.
Flera af dessa handlande ega betydlig förmögenhet. Efter den större
eller mindre ingående proportionen af hvit och färgad, närmar sig
mestisens utseende naturligtvis den förra eller sednare. Med undantag 
af några af de förmögnaste kläda de sig liksom Tagalerne. Den
af dessa brukade drägt är ganska egen, och till betydlig del af
inhemsk tillverkning. Karlarne bruka vida byxor, vanligen randiga 
i rödt och hvitt, och utanpå dessa en skjorta af det tunnaste, mest
genomskinliga tyg, äfvenledes randigt, så att hvarannan rand är
tunnare än den mellanliggande, som dock stundom är af annan färg.
I hvardagslag eller under arbete utbytas dock dessa sköra och något
kostsamma plagg mot likartade af gröfre materialier. Hufvudbonaden
består af en skålformig hatt, inuti försedd med en efter hufvudet
passande kalott. Kanten är på utsidan beslagen med messing eller
silfver, och upptill prydes hatten af en knapp eller spets af samma
material. Insidan är målad med cinober. Qvinnodrägten består af
en omedelbart på kroppen knuten kjortel af bomullstyg i brokiga
färger, mest rödt och gult, utanpå hvilken sättes ett skynke, som snäft
tilldrages om lifvet. Det saknas dock ofta. Detta plagg — allmänt
brukadt bland Malajerna under namn af ”sarong” — hindrar benens
fria rörelse och ger kroppens ställning en egen rakhet och styfhet,
samt gången en viss trippande takt. Bröst och axlar täckas af en
kort blus, till formen liknande den af Roms och Greklands qvinnor i
forntiden begagnade, endast med den skillnad att den ofta har långa
vida ärmar. Den är tillverkad af samma slags tunna tyg som
karlarnes skjortor. Kroppens färg skiner starkt derigenom. Små
halsdukar och schalar, kastade öfver axlarne och framtill hopfästade,
såsom bland tjensteflickor i Sverige brukas, äro i allmänt bruk. Håret
bäres uppstruket och hop vridet i nacken, karlarne hafva sitt rundklippt
hängande kring axlarna. Fotbekläden består, äfven bland de förmögnare, 
endast af toffeln, åtminstone i hvardagslag: kanske tillkomma
silkesstrumpor vid mycket högtidliga tillfällen. Toffelns ofvanläder är
helt kort framtill, och bakstycke saknas naturligtvis alldeles: sulan
är så smal att lilltån alltid lemnas utanför lädret, och är inuti
rödmålad. Mycken lyx användes i denna del af toaletten: de rika hafva
sina tofflor broderade med guld eller silfver, till och med perlor,
ehuru naturligtvis sådana dyrbara plagg ej äro i ständigt
hvardagsbruk. Båda könen tugga betel till en ytterlig grad, och se således
inuti munnen ut som förödelsens styggelse. Man måste hafva sett
detta otäcka bruk, för att kunna göra sig föreställning om dess
vidrighet.

I stadens folkmängd ingår ett betydligt antal Chineser, af hvilka
åtskilliga äfven träffas i byarne. Idoga och sparsamma hafva de här,
likasom på de flesta andra ställen i Indiska Archipelagen, slagit under
sig handtverkerierna och småhandeln. Det himmelska rikets söner
förblifva sig alltid lika, och drägten är äfven densamma som i
moderlandet, den långa hårpiskan inberäknad. Besynnerligt nog förefaller
det dock att träffa sådana, som ej kunna tala chinesiska språket, ett
mycket vanligt fall härstädes bland dem som äro födda på ön. De 
TAGALSK QVINNA.



tala endast tagalska och något litet spanska. Den chinesiska
befolkningen på Luzon eger samma rättigheter som öns öfriga innevånare,
men är underkastad en serskild polisuppsigt och får ej hafva några
afgudatempel. En del deraf är döpt, resten förmoda vi vara utan
erkänd religion, något som enligt allas utsago vanligen hänger temligen
löst på Chinesen. Utom i ofvannämnde yrken träffar man många af dem
såsom tjenstefolk i förmögnare hus, i hvilken befattning deras
händighet, läraktighet och ordningssinne gifva dem ett afgjordt företräde
framför den latare och lättsinnigare Tagalen. Huruvida ärlighet ingår
bland deras dygder lemna vi dock osagdt, och måste uppriktigt
bekänna att slägtet här föreföll oss vida mera motbjudande än i
China.

Manila saknar ej allmänna nöjen. Komedier och farser uppföras
på två theatrar, dels på spanska, dels på tagalska. De besökas
hufvudsakligen af de lägre klasserna. En af bambu och mattor uppförd
tjurfäktningsbana finnes i närheten af calzadan, men der uppförde
fäktningar skola vara af allra uslaste slag, både hvad tjurar och
menniskor beträffar. Nationella nöjet bland infödingarne är
tuppfäktningar. En god och vacker stridstupp är egarens ögonsten. Man
ser denne vid promenaden bära sin tupp på armen, smeka och klappa
honom. Rättigheten att hålla fäktningar tillhör kronan, som
utarrenderar den distriktsvis. För Manilas distrikt betalades nu 20,000
piaster om året. Striden försiggår på en dertill inrättad bana utanför
staden, hvarest hvar och en mot låg afgift kan få låta sin tupp
strida. Betydliga vad hållas på de stridande djuren, och då de äro
beväpnade med långa rakknifshvassa stålsporrar, blir utgången
gemenligen dödande för endera, ej sällan för begge. All slags fäktning
på andra ställen är vid vite förbudet, men man ser ofta i byarne
tupparne på egen hand öfva sig i konsten.

Om qvällarna erbjuder den närmast hamnen liggande delen af
Binondo ett ganska eget skådespel. Gatorna äro då mycket väl
upplysta, dock hvarken med gas eller lampor, ty den officiella
upplysningen är så godt som ingen; men från de många mångelskestånden
sprider sig ett stundom bländande sken, utgånget från derstädes uppsatte
lyktor, ljus eller torrvedsfacklor. På de tvärgator, som ej hafva några
sådane stånd, herrskar ett genom kontrasten djupt mörker. De många
mörka och brokigt klädda figurer, man ser hvimla om hvarandra i det
röda fackelskenet, bilda en besynnerlig, fantastisk tafla. På en gata
nära landningsstället hölls stundom vid fackelsken en ordentlig
marknad, hvarest hundradetals, ja tusentals menniskor trängdes kring
högar af ris, fisk, sönderslitet kött, innanmäten och andra saker af
det oaptitligaste utseende och en lukt, som åtminstone ej talade för
varornas färskhet. Taflan var dock så märkvärdig, så rik på effekt,
lif och rörelse, att vi oaktadt dessa obehag med stor förnöjelse
vandrade der långa stunder. Allmän munterhet herrskade bland 
folkmassan, der pratades och skrattades, men man såg ingen drucken,
hörde intet tecken till gräl eller tvister. I allmänhet tyckas sederna
och umgängessättet fått en anstrykning af den spanska höfligheten, och
här bosatte utlänningar berömma de lägre klassernas foglighet och den
goda ordning, som städse är rådande. Polisen skall vara god och
påpasslig, och allvarsammare brott förekomma ganska sällan.

Ganska goda hoteller finnas, hvarest man mot det ej obilliga
priset af halfannan piaster om dagen erhåller bostad och mat, båda
af oklanderlig beskaffenhet. Ekipager finnas der alltid att tillgå till
ett pris af två och en half piaster om dagen, och i proportion för
kortare tid. Naturligtvis förena sig gerna två personer om ett sådant.
Icke desto mindre faller sig vistandet i land snart något kostsamt
för den hvars aflöning ej är beräknad för dylika utgifter. Råkar man
dertill i sällskap med andra bättre lottade officerare, t. ex.
amerikanska<footnote>En löjtnant vid Förenta Staternas flotta har under sjökommendering öfver
1500 dollars i aflöning och hemma 1200. Icke destomindre hafva vi hört
åtskilliga klaga öfver sin låga aflöning.</footnote>, så lär man sig snart inse nödvändigheten af att hålla
sig beskedligt ombord i sådane hamnar, hvarest ej lättheten att
komma till och ifrån land tillåter att ett par gånger om dagen göra
denna färd. I Manila fårman betala en piaster för att blifva satt
ombord, landbåtar äro ej till hands om man åstundar fara i land,
och det långa afståndet gör att fartygets båtar ej när som helst kunna
sändas. Det är för öfrigt endast morgon och afton som man med
något nöje kan vara ute; midt på dagen är hettan gemenligen tryckande.
Under vårt vistande härstädes, i Januari  månad, den som borde
vara svalast, gick värmen i skuggan nästan hvarje dag öfver 30°
och solen var brännande het. Om morgonen kl. 5—6 var deremot
thermometern i land ända ner på 24°—22°, och luften var då högst
angenäm, men redan kl. 9—10 var man belåten med att komma
under tak och nästan afklädd få lägga sig att hvila. Himmelen var
i allmänhet klar, men luften disig; mindre regnskurar förekommo ett
par gånger. Vinden höll sig svag och ombytlig mellan ost och nord,
någongång åt ömse håll öfverskridande dessa gränser. Några dagar
herrskade nästan fullkomlig stiltje; friskare bris förekom endast
undantagsvis för kortare tid. Barometern stod här betydligt lägre (omkring
5 mm) än i China. Enligt personers utsago, hvilka på ön tillbragt
längre tid, skall under de tider solen är i zenith värmen vara föga
eller intet större än då solen är aflägsnast derifrån.

Beläget under ett sådant luftstreck och till följe af sin
topografiska beskaffenhet väl vattnadt, måste Luzon vara bland de
fruktbaraste länder på jorden. Vi hafva redan sett att man ej behöfver
färdas långt, för att blifva derom ögonskenligen öfvertygad. Utom en
hel hop saker till omedelbar förbrukning, framalstrar ön ris, socker,
tobak, bomull, indigo och andra färgstofter, förträffligt kaffe och
ofantliga qvantiteter tobak, hvars odling är ett monopolium för regeringen,
som dervid skall använda 20,000 arbetare, förutom några tusen
qvinnor af alla åldrar, hvilka arbeta i cigarr-fabrikerna.
Tobaksmonopolet inbringar staten öfver två millioner piaster. Kakao har blifvit
planteradt och lemnar en vara, som ej eftergifver den från Guayaquil.
Skogarne lemna förträffligt byggnadsvirke af flera slag. De stora
båtar, man ser uthuggna ur en stam, och de alnsbreda, tjugu till
trettio alnar långa golfplankor, man understundom träffar i husen,
utvisa att träd af ovanlig storlek finnas att tillgå; man finner till och
med tillräckligt svåra för att, lemna hela master till en femtio kanons
fregatt <footnote>Ett sådant fartygs stormast af ett enda träd har blifvit förfärdigad på
varfvet i Cavite, ett par mil sydvest om Manila.</footnote>. Den så kallade Manila-hampan är en ej oväsendtlig
export-artikel. Den erhålles af en art bananaspalm (på spanska kallad
abaca) och skeppas dels rå, dels slagen till tågvirke, som utmärker sig
genom sin smidighet och lätthet. Det mesta af denna vara går till
Förenta Staterna. Af här etablerade utländska handelshus äro de
engelska och de amerikanska mest betydande och kunna sägas
beherrska marknaden. Styrelsen säges hafva gynnat de amerikanska,
under det den af politiska skäl med misstroende betraktat
Engelsmännen. Under nuvarande förhållanden tyckes dock detta ej böra
fortfara. Landets varor uppköpas gemenligen från producenterna af
spanska eller mestiz-handelsmän, hvilka afyttra dem till exportörerna.
De utländska husen befatta sig ej heller med någon försäljning i detalj,
utan går denna äfven genom infödingar. Af besökande fartyg äro de
engelska talrikast, eller nära hälften af hela antalet, hvari äfven
spanska fartyg (kustfarare oberäknade) ingå. För svenska fartyg kan
endast undantagsvis frakt påräknas, och någon laddning af svenska
produkter kan ej gerna vinna någon afsättning. Af jern förbrukas ej
några betydliga qvantiteter, och det mesta deraf kommer från
England; dock har svenskt jern alltid en säker efterfrågan, fast till ringa
belopp, och vi hafva i ett lager i Manila med förnöjelse sett de
fosterländska bruksstämplarne. Hufvudsakliga importen är
manufaktur- och fabriksvaror, och såsom på de flesta andra ställen, har
England redan marknaden på dylika i sin hand, ehuru Frankrike,
Tyskland och Förenta Staterna i vissa grenar täfla med handelns
drottning. Ett par tyska hus äro numera etablerade i Manila.

Ej så obetydlig industri har utbildat sig på Luzon, ehuru dess
alster ej bilda någon egentlig handelsgren, utan antingen förbrukas
på stället eller blott såsom kuriositeter föras till Europa. Seldon och
läderarbeten tillverkas både prydliga och af god beskaffenhet. Af den
finare manilahampan väfvas lätta klädningstyger med ränder eller
rutor af silke i lifliga färger. Dessa tyger säljas till temligen billiga
priser och äro ofta utmärkt vackra. Infödingarnes förr omtalade tunna
klädesplagg äro till det mesta af sådant tyg. mer eller mindre
utsiradt med broderier. De rikare nyttja ock stundom det af trådarne i
ananasplantans stjelk förfärdigade tyg, hvilket är mycket dyrbarare,
och användes till utomordentligt fina och sköna broderier. Denna
industri är helt och hållet tagalsk, Chineserne befatta sig ej dermed.
De dyrbaraste broderierna äro så dyra, att endast rika personer förmå
köpa dem, men man träffar äfven till måttliga priser ganska vackra
arbeten. Det enda man skulle vilja anmärka mot dem är, att tygets
färg i allmänhet ej är nog hvit, utan dragande i gulgrått. Såsom
exempel på priser å de dyrbarare vilja vi anföra skjortor till femtio
piaster, näsdukar till trettio och deröfver, balklädningar till två eller
tre hundrade, långschawlar till upp emot ett hundra o. s. v. Det
finaste råämnet vexer ej på Luzon, utan på den närbelägna ön Panay.
Man finner således den herrliga ananas fägna ögat genom sin
skönhet, näsan genom sin doftande lukt och gomen med sin ljufliga smak,
samt slutligen dess stjelk förvandlas till de prydligaste och finaste
toalettpersedlar för det vackra könet. Utom nämnde tyger tillverkas
i Manila åtskilliga flätade saker, såsom hattar, cigarrfodral m. m.
Hattarne äro ytterst lätta, och vackra medan de äro nya, men förlora
sig snart och hinna ej på långt när i styrka och varaktighet de kring
Guayaquil tillverkade. Dessa sednare kosta också mångdubbelt mera.
Detsamma gäller om cigarrfodralen. Fremlingen må ihågkomma att
städse pruta dugtigt, isynnerhet om han köper af en Chines, mot
hvilken man aldrig må hafva ringaste försyn. Skam och blygsel äro
för honom fullkomligt okända ting, och man må ej tveka att bjuda
hälften af hans första pris, och, om han ej genast går in derpå,
nedsätta sitt bud till tredjedelen, hvarefter man möjligen kan tänka på
att jemka litet med sig. De nämnda tygerna och broderierna utbjudas
gemenligen af tagalska qvinnor, som hålla temligen bestämda priser,
på hvilka man ej kan göra några afprutningar af betydenhet, äfven
om man köper något större parti. De visa alltid med största
beredvillighet sina varor, äfven om handeln går klent, och man må 
beundra det tålamod och den omsorg, hvarmed de åter sammanlägga de
upprifna sakerna. Kan man tala spanska, så äro de dervid alltid
färdiga att inlåta sig i samspråk, och snart har man reda på individens 
alla egna familjeförhållanden och en god del af grannskapets
på köpet.

Färska lifsmedel erhållas i Manila till måttliga priser, och på
frukt af många slag finnes öfverflöd under en viss årstid. Under tiden
för vårt besök var brist derpå. Egentliga proviantartiklar må ej
påräknas till större myckenhet, och man får betala dem dyrt. Någon
inrättning att förse fartyg med vatten finnes ej, utan får man med
egna eller hyrda båtar hemta det ett stycke upp i floden. Vattnet är
grumligt, men blir godt då orenligheten fått tid att sjunka till botten.

General-kapitanatet Philippinske Öarne, under hvilket äfven
Ladronerne räknas, styres af eu guvernör och general-kapiten, som
förenar högsta civila magten och militär-befälet. Nuvarande innehafvaren 
af detta höga embete är general-löjtnanten Don Antonio Urbistondo, 
markis af La Solana. Han åtnjuter i årlig lön, utom en mängd
förmåner in natura, 28,000 piaster. Befolkningen inom hans styrelseområde 
är svår att bestämdt uppgifva, emedan på åtskilliga öar (t. ex.
Mindanao) Spaniorerna endast innehafva obetydliga sträckor, och de i
geografiska verk förekommande uppskattningar ej rätt tydligt yttra sig
om humvida de oberoende folkstammarne ingå i deras beräkningar.
En detaljerad uppgift för 1837 upptager nära 3,300,000 personer, men
folkmängden har sedan dess ökats, och uppgick 1850 till öfver
3,800,000. Statens inkomster utgöras hufvudsakligen af tobaksmonopoliet, 
som lemnar netto öfver två millioner piaster; öfriga inkomster,
såsom tullar, monopolier på försäljning af spirituosa, på tuppfäktningar 
m. fl., lemna omkring en million i nettobehållning, så att
moderlandet årligen hemtar tre millioner piasters vinst på denna koloni.
Manila är den enda för utländska handeln öppna hamn, men fartyg
få anlöpa Bachi-Öarne för att förse sig med proviant eller vatten.

Den på Philippinerna förlagda truppstyrka består till ojemförligt
största delen af infödingar, men befälet uteslutande af infödda
Spaniorer. Den reguliera styrkan består af fem regementen infanteri,
hvardera å 1000 man, åtta kompanier artilleri, ett kompani ingeniörtrupp
och fem sqvadroner kavalleri. Dessutom finnes en provincial-milis,
bestående af sex infanteri-regementen, hvaraf dock vanligen endast
ett är under vapen. För krigsbehof kan dessutom uppbådas en styrka
af 5—6000 man af alla vapen. De kring Manila förlagda trupper
voro utmärkt väl hållna. Deras rymliga och snygga kaserner ligga
ett stycke utom staden. Beklädnaden är hvit och väl lämpad efter
klimatet, gevären (af fransk modell) tycktes vara goda, och exercisen 
gick oklanderligt, eller till och med förträffligt; koloniens flotta har
sin station vid staden Cavite, ett par mil vester om Manila. Lokalen
är förträfflig för varf och andra anläggningar, men allt hvad som
finnes är i förfallet skick. Med undantag af några ångbåtar och
skonertar, består flottan endast af omkring sextio kanonslupar af olika slag,
med 25—40 mans besättning. De större föra svåra kanoner, de
mindre blott lätt artilleri. Deras bestämmelse är endast att skydda
kusterna mot anfall och härjningar af malajiska sjöröfvare, hvilka ofta
i stort antal ofreda dessa farvatten. Dessa vikingar hafva sitt
hufvudtillhåll på Sulu-Öarne, men träffas öfverallt på kusterna af Borneo,
Celebes, Mindahao och andra öar. På sednaste tider hafva de dock
blifvit mindre djerfva, sedan de åtskilliga gånger blifvit allvarsamt
tuktade både af Engelsmän och Spaniorer. Ångbåtarne hafva dervid
isynnerhet varit af nytta, emedan de kunnat följa röfrarne in i deras
kryphål. Med anledning af deras mohamedanska religion kalla
Spaniorerne dessa malajiska befolkningar för Mohrer (moros), en visserligen
alldeles origtig benämning. Kanonsluparne äro fördelade på
åtskilliga stationer längs kusten. Att dömma efter hvad vi hade tillfälle
att se, äro de ganska väl hållna och bemannade, en anmärkning som
före oss d'Urville gjort om den vid Samboangan (på Mindanao)
förlagda afdelning.

Manila är säte för en erkebiskop, som har under sig biskopar i
Nueva-Segovia, Caceres och Zebu. Att åtminstone det lägre
presterskapet icke kan stå på någon hög grad af odling och kunskaper, kan
man väl på förhand sluta till, och den skildring deraf, som magister
Andersson lemnat, är just ej rekommenderande. Utom det sekulära
presterskapet finnes ett antal munkar, som dock ej är betydligt. I
staden ser man ofta dylika med högtidlig min på gatan räcka sina
händer åt förbigående att kyssas. De flestas frodiga utseende och
glada min vitsorda mera om ett makligt och frossande lefnadssätt än
om stränga vakor och botöfningar. En förordning förbinder
provinsguvernörerna att tillse att ej de andliga göra intrång på de verldsliga
myndigheternas område eller visa dem missaktning. Det oaktadt skall
presterskapets inflytande vara stort, isynnerhet i de aflägsnare
provinserna.

Sedan långliga tider har man vant sig att anse Spaniorernes
framfart i sina kolonier såsom höjden af grymhet och omensklighet.
Utan att förneka eller ursäkta de grymheter, hvilka vid Amerikas
eröfrande blifvit begångna, våga vi dock hysa den tron, att den
historiska framställningen deraf ej saknar öfverdrifter, och om befolkningar
försvunnit, torde orsaken vida mera få sökas i de genom umgänge
med den hvita rasen spridda sjukdomar, (såsom koppor m. fl.), än uti
något egentligt handgripligt utrotande. Man må ihågkomma att flera
af de i början från Spanien till Amerika afgångna expeditionerna voro
företag af enskilda personer, endast godkända af regeringen. Att uti
ett aflägset land, hvarest styrelse och lagar knappast  funnos till,
dylika äfventyrare under den dubbla inflytelsen af vinningslystnad och
religiös fanatism begingo en mängd grymheter, må ej väcka förundran.
Men om vi litet ransaka huru andra nationer understundom farit fram,
så måste man erkänna att Spaniorerne ej stå ensamme i utöfningen af
grymheter mot besegrade folkslag. Englands förfarande i Indien har
äfven inom landet väckt högljudt klander, och åtskilliga citerade fakta
äro ej serdeles uppbyggliga. Förenta Staternas upplyste medborgare
hafva behandlat Nord-Amerikas Indianer på ett stundom hårdt,
stundom försåtligt sätt, och krigets i Algeriet annaler lemna mer än
ett prof af fasaväckande grymheter, utförda af en civiliserad nation
alldeles i våra dagar, grymheter, så mycket mera klandervärda, som
åsigter och seder förmildrats sedan sextonde århundradet. Det mer
eller mindre lysande resultat som vunnits, ursäktar väl ej helt och
hållet handlingen: ändamålet, man lyckats vinna, bör väl ej helt och
hållet taga hedersplatsen framför det man med handlingen åsyftat, och
på 1500-talet ansågs det minst lika förtjenstfullt att omvända
hedningarna till kristendomen, som nu att utföra den temligen
obestämda procedur, hvilken man kallat civilisera dem. Man omvände då
med eld och svärd, nu civiliserar man med kanoner och minié-gevär,
och Fransosen anser sig kanske gjort Araberna en lika stor tjenst
genom det gräsliga uppträdet i Dahara-grottan, som Spanioren
Amerikas innevånare genom det blodiga omvändelseverket. Att för öfrigt
de spansk-amerikanska kolonierna lemnat något stort resultat, kan
naturligtvis ej falla oss in att påstå, men påminna om att lagarne
för slafbefolkningen der varit och ännu äro vida menskligare än i
Förenta Staterna.  I hvilket fall som helst kan dock ej något klander
för hårdhet drabba det styrelsesätt, hvarunder Philippinernas
befolkning länge lefvat. Dessa öar skulle utan tvifvel i t. ex. Holländarnes
händer ega vida större sträckor odlad jord, afkasta mycket mera,
och inbringa moderlandet mångdubbelt mot hvad som nu är fallet,
men vi äro öfvertygade om att infödingarnes belägenhet ingalunda
skulle förbättras. Under det Javanesen får för sina herrars räkning
arbeta mera än hvar femte af årets söcknedagar, är Tagalen på Luzon
högst obetydligt betungad med skatter. Ett måttligt arbete är
tillräckligt för att fylla hans inskränkta behof, till och med förse honom
med en del öfverflöds-artiklar, och den lediga tiden  tillbringar han i
glädje och munterhet. Äfven i intellektuelt afseende är han bättre
lottad än stamförvandterna på Java, för hvilka i den vägen intet
blifvit gjordt af deras fremmande herrskare. Philippinernas befolkning,
den under Spanien lydande nemligen, är kristen, redan ett ej
obetydligt steg framåt på civilisationens bana, och man skönjer klart dess
verkningar i folkets utseende och skick. Landets inre styrelsesätt
stöder sig på ett slags kommunal-författning, om hvars beskaffenhet
vi vilja nämna några ord.

Styrelsen inom hvarje provins skötes af en landshöfding (alcalde
mayor), som med civila myndigheten förenar befälet öfver i provinsen
förlagda trupper. Hvarje provins delas i ett större eller mindre antal
kommuner (pueblos), som förestås af "gobernadorcillos." Hvar och en
af dessa biträdes i utöfningen af sin myndighet af en poliskommissarie
(teniente de justicia) och ett antal underordnade tjenstemän (alguaziles).
Gobernadorcillon afdömer polismål, civila mål af mindre betydenhet
och anställer ransakning i större sådana och brottmål, som hänvisas
till alcalde mayor. Hvarje pueblo är åter delad i små afdelningar
(barangas) af fyratio till femtio familjer, inom hvilka en hufvud- eller
ordningsman (cabeza) finnes tillsatt, som ansvarar tör ordning och
skick, uppbär utskylderna, och är sina underlydandas målsman i deras
angelägenheter. De tolf äldsta cabezas inom hvarje pueblo
sammanträda i början af hvarje år för att tillsammans med gobernadorcillon
välja honom en efterträdare. De tre kandidater, som erhållit de flesta
rösterna, uppföras på förslag, och högsta styrelsen, eller i de
aflägsnare provinserna alcalde mayor, utnämner en af de tre, hvilka
gemensamt med den afgående välja de underordnade tjenstemännen, hvars
val dock skall godkännas af alcalden. Gobernadorcillon skall kunna
läsa och skrifva spanska språket, och naturligtvis vara af god frejd
och något personligt anseende. Samma rättigheter, som de
ofvannämnda, äro äfven tillerkända Chineserna, dock med några
inskränkningar, såsom att de bland sina stamförvandter endast få till
gobernadorcillo välja bland dem, som bekänna sig till kristna religionen.

Enligt gammal sed plägar Chinesarnes nyvalde gobernadorcillo i
Manila under ett par veckor efter sin utnämning vissa dagar hålla
öppet hus för hvem som vill besöka honom. Den nu valde var en
mycket förmögen man, och söndagen efter trettondedagen var hos
honom stor emottagning, hvilken en i Manila väl bekant amerikansk
köpman föreslog oss att besöka. I hans sällskap begåfvo vi oss först
till en mestiz-handlande, med hvilken huset gjorde betydliga affärer, och
som ansågs ega öfver 100,000 piaster. Till följe af högtiden var en
ofantlig folkmassa i rörelse, processioner framtågade öfverallt under
musik, och gatorna voro upplysta af en mängd ljus och facklor.
Trängseln blef snart så stor, att vi måste lemna våra vagnar och gå
till fots. Sålunda kommo vi till mestizens temligen aflägsna bostad,
hvars yttre utseende var högst tarfligt, och föga skiljde sig från de
vanliga malajhusens. Inuti var det deremot ganska hyggligt. Vi
emottogos mycket vänligt af värden, en gammal skrynklig man med ett
par stora betelbussar i munnen, och klädd alldeles som en man af
folket, med skjortan hängande utanpå benkläderna. Den gladlynta
frun i huset var äfven klädd på fullkomligt inhemskt sätt. Ett antal
gäster var redan anländt, deribland några figurer, som deltagit i
någon procession, och ännu voro utstyrda i glittrande drägter af silfver- 
och guldpapper. De vederqvickte sig nu efter ansträngningarne vid ett
med såväl mat som dryck rikligen försedt bord. Vi erbjödos
förfriskningar i skapnad af champagne, Öl, kognak och vatten m. m., 
hvarjemte alla ingredienser för beredning af betelbussar kringbjödos. De
bestodo af nätt skurna stycken betelblad, klufna areca-nötter och kalk,
hvilka båda sednare ingredienser insvepas i bladet, för att sedan
införas i munnen. I areca-nötternas ställe begagnas äfven så kallad
gambier <footnote>Erhålles genom kokning af bladen af Uncaria Gambier, tills en stark dekokt
är bildad, som afdunstas i solen, då en seg kaka återstår. Tillverkas mest
i Sinkapoor och begagnas i Europa till garfämne. Enl. Liljevalch.</footnote>. Vi lemnade naturligtvis dessa läckerheter i sitt värde, och
gingo att bese husets märkvärdigheter, bestående af fyra grannt
utsirade helgonbilder af halfannan alns höjd. Deras kläder voro
öfversållade af äkta guldbroderier, och vid högtidliga tillfällen, då de bäras
i procession, behängas de med smycken till flera tusen piasters värde.
Tiden tillät ej något längre uppehåll, utan vi togo afsked af
värdfolket, uppsökte våra vagnar, och skyndade till chinesiska
gobernadorcillons bostad.

Der var fullt hus och man måste tränga sig fram genom skaror
af chinesiska plebejer, som skockat sig i förstugor och trappor. Hela
våningen var äfven fullproppad med menniskor, isynnerhet den
tillämnade danssalen, som pryddes af ett porträtt af drottning Isabella.
Den samling fysionomier man här hade för ögonen var högst
märkvärdig att åse. Spanska och fremmande officerare trängdes bland
mestizer i alla möjliga färgskiftningar mellan rödbrunt och hvitt, täcka
spanska damer i prydliga toaletter skymtade fram mellan
Tagalmamseller och europiserade Chinesiskor; i det kring huset löpande galleriet
sutto små bruna pojkar uppklättrade på takstolparna med vaxstaplar i
händerna, bildande lefvande karyatider, och en rad plattnästa
chinesiska arbetskarlar begapade med vederstyggligt vidöppna munnar och
stirrande, glaslika ögon den herrlighet de hade utbredd framför sig.
Snart började dansen, men trängseln var för stor, för att den skulle
kunna blifva liflig. Ganska underhållande var det att se en smalögad
chinesisk skönhet fara åstad i en polka eller galopp; vi anse dock
sådant som ett bevis på stigande civilisation bland de himmelska. Bland
de hvita damerna sågos åtskilliga vackra ansigten, dock ej i så stort
förhållande som i Södra Amerika är vanligt. Hettan var qväfvande,
oaktadt alla fönster och dörrar stodo på vid gafvel. Framåt midnatt
serverades supé på ett halft dussin bord, vid hvilka gästerna
fördelade sig efter färgen, de hvita vid ett, ljusbruna vid ett annat,
gula vid ett tredje, o. s. v. Alla borden voro belastade med fat,
innehållande höns, kalkoner och skinkor, stekar och fiskar, pastejer och
kakor i riklig mängd, och gästerne af båda könen tycktes i allmänhet
försedde med en strykande matlust. På dryckesvaror, nemligen
champagne, engelskt öl och porter, var ej heller brist, och vi sågo en
yngling på nio eller tio år, ett verkligt ”enfant terrible”, med största
ledighet hälla i sig sitt glas skummande nektar, genom hvilken något för
ofta förnyade manöver tyngdkraften slutligen fick öfvermagten på
honom, så att han försvann under bordet. Denna tropikens brådmogna
produkt hade förut roat sig med att genom sin på ändan af en sprättig 
käpp anbragta lorgnett med kännareblick mönstra de förbisväfvande 
damerna; den ledighet, hvarmed han lät sin blick halka långsåt
hela figuren, från hufvudet till foten, utvisade en viss öfning i denna
utan motsägelse angenäma sysselsättning. Vi se således att denna
förträffliga ras ej är inskränkt inom Europa. Hela tillställningen hade
något sällsamt, något fantastiskt, af den art man ej snart glömmer;
skada blott att vi ej nog lifligt och målande kunnat beskrifva den.

M:r Sturgis, chef för det betydande amerikanska handelshuset
Russel & Sturgis, som någon tid förestått svenska konsulatet i Manila,
hade nu i anseende till sin tillämnade hemflyttning lemnat det, men
lofvade dock att vidare sköta tjensten, tilldess någon efterträdare
hunnit utnämnas. Kommendör-kapiten Virgin har såsom sådan föreslagit
en Hr Jenner, Schweitzare till nationen. Hr Sturgis underlät likväl
ej att under fregattens uppehåll visa oss all gästfrihet och välvilja.
Vårt besök i Manila slöts d. 14 med en bjudning på ”déjeûner 
dansant” ombord på ångfregatten Susquehannah, hvartill en del af stadens
notabiliteter voro inbjudna. Deribland anmärktes general-guvernörens
närmaste man, en äldre herre af fryntligt utseende, som oafbrutet
rökte cigarr. Tillställningen började med frukost ombord på korvetten
Plymouth, derefter dansades på Susquehannah, hvarest middag intogs.
Eugenie var redan till segels då vi lemnade den muntra, på slutet
till och med något stojande tillställningen.

*
</chapter>

<chapter name="XV.">

<h1>XV.

Sinkapoor och Batavia.</h1>

1853. Jan. 14 — Febr. 12.

Klockan var fem på eftermiddagen när fregatten lemnade sin
ankarsättning. Vinden var nordostlig: den friskade betydligt när
vi kommo ut i viken, och i solnedgången blåste en god bramsegels-bris. 
Vi styrde på loppet norr om holmen Corregidor, men i mörkret
hölls för nära norra landet, och fregatten stadnade kl. ¾9 e. m. under
temligen god fart helt beskedligt på en från stranden några hundra
alnar utskjutande lerbank. Påstötningen skedde så sakta att ingen
knyck förmärktes, och de under däck varande först genom kommandoorden 
för seglens bergande gjordes uppmärksamma på att någonting
passerat. Babords ankare fälldes, och så snart seglen blifvit beslagna,
utsattes båtarne: ett varp utfördes akterut om babord, dess kabel
intogs genom en kanonport och lades till spels. Snart visade sig dock
att fregatten stod för stadigt fastkilad för att gifva med sig för detta
hjelpmedel, vattnet var i fallande, och sedan varpet blifvit vindadt väl
styft, för att hindra fartygets drifvande högre upp på banken, beslöt
chefen att afvakta nästa aftons höga vatten.

Vinden blåste under natten ganska frisk från nordost, och åstadkom 
tillräckligt sqvalp för att komma fregatten att stundom hugga
något litet med aktern. På morgonen d. 15 utfördes, åt samma håll
som varpet, styrbords ankare med iklammadt plikttåg, som lades till
öfre däckets spel, men oaktadt alla mans förenade krafter rörde sig
fregatten ej. Kl. 7 f. m. anlände från Corregidor tvänne kanonslupar
under befäl af den der posterade officeren, löjtnanten vid flottan
Muñiz, som erbjöd sitt biträde och meddelade att han genast i
dagningen telegraferat till staden för erhållande af en ångbåt från Cavite.
Arbetet fortgick dock oafbrutet: nio batterikanoner lossades och lades
i sluparna, sexhundra kulor i barkassen, och tjugusju cisterner vatten 
tömdes och utpumpades för att lätta fartyget, som likväl vid förnyad
vindning på plikttåget ej rörde sig det ringaste. På eftermiddagen
ankom en ångbåt på 360 hästar, och ankrade ett stycke utanför
fregatten. Framåt kl. 10 e. m. var högt vatten, och genom invindning
på plikttåget blef fregatten åter flott, hvarpå ångbåten började bogsera;
men sedan tågen på de fällda ankrarna voro utstuckna, måste
ångbåten stoppa, emedan de långs sidan liggande, hårdt lastade
kanonsluparne lupo fara att sänkas af sjösqvalpet, hvarvid akterskeppet åter
kom på grund. Två kanoner hissades nu från hvardera slupen ombord,
hvarpå de båda satte af från fregatten och ankrade litet närmare land.
Kl. 2 på natten började ångbåten ånyo bogsera och fregatten flöt nu
med lätthet af grundet och ankrade några hundra alnar längre ut.
Den 16 och 17 åtgingo att lätta de båda ankrarna med deras
kettingar och tåg och förrätta andra nödvändiga arbeten.
Kanonsluparne och en låringsbåt afsändes till den närbelägna
Marivelesviken för att fylla vatten. Sistnämnde dag i solnedgången lättade
fregatten och ankrade en timme sednare i samma vik. En af sluparna
utvisade med lanterna rätta ankarplatsen, hvarest djupet var 15—20
famnar och bottnen lera. Mariveles-Viken erbjuder under
nordost-mussonen en god ankarplats, och vatten kan der beqvämligen fyllas
från en bäck längst in i viken. Stränderna bestå af skogvuxna höjder,
och ved kan der med all lätthet erhållas. Från vår ankarplats pejlades 
klippan Nunnan (la Monja) i S. t. V., och de små nära stranden
belägna klipporna Cochinos (grisarna) i V. S. V.

Löjtnant Muñiz och hans slupbesättningar hade hela tiden med
största beredvillighet gått oss tillhanda, och Eugenies besättning
förtjenar det högsta loford för sin raskhet, villighet och ihärdighet under
det tunga, långvariga arbetet i en hetta, som om dagen steg till 
29°—30° i skuggan. Den skildring herr Muñiz gaf oss om det lif, de
spanske sjöofficerarne föra på småstationerna härstädes, var ej serdeles
lockande. Inqvarterade i usla hyddor, ofta långa tider i saknad af
annan kost än den bland Tagalerna brukliga, och beröfvade all
möjlighet till sällskap eller umgänge, måste tiden blifva dem lång. Den
på Corregidor förlagde kan åtminstone litet emellanåt få nyheter från
staden, och i skogsdungarna på holmen finnas, likasom i kringliggande
trakt på sjelfva Luzon, en mängd af rådjur, som erbjuda en nöjsam
jagt. Tagalerne döda dessa med gillrade bågar af bambu, uppställda
vid de smala gångvägar genom snåren, hvilka leda till de vattendrag,
dit djuren gå att dricka. Vilda bufflar dödas på samma sätt. De
begagnade pilarnas uddar göras äfven af bambusplintor, hvilka,
härdade i eld, kunna hvassas tillräckligt för att genomtränga den tjocka
buffeln från sida till sida. Rådjuren skjutas äfven med handbågar, 
hvilka infödingarne med mycken färdighet begagna, ehuru någon verkan 
deraf ej kan förväntas på längre håll än fyratio till femtio steg.

Om morgonen d. 18 afseglade Eugenie från Mariveles och
kanonsluparne återvände till Corregidor. Vinden var hela förmiddagen
ganska svag, den förmådde ej ens fylla seglen, som oupphörligt slogo mot
masterna under fartygets starka rullningar, förorsakade af en våldsam
dyning från norr. Kl. 4 e. m. var landet ännu i sigte. Vinden var
nu friskare, men sprang i solnedgången tvärt från ostlig till nordlig,
ifrån hvilket håll han fortfor till midnatt. Följande dagen var
dyningen lika stark, och samma vindkastning i solnedgången föreföll.
Äfven d. 20 fortfor dyningen, men upphörde d. 21 att vara kännbar.
Sistnämnde dag var vinden styf från nordnordost, och de tjocka moln,
hvaraf himmeln understundom var öfverdragen, utvisade att vi
nalkades det eqvatoriala klimatets område. Den utanför kusten af
Cochinchina belägna ön Pulo Zapata, som vanligen angöres, passerade vi
under natten mellan d. 21 och 22. Hittills hade ingen märklig ström
observerats. Vinden fortfor frisk från nordost, med omvexlande mulet
och klart väder, och på förmiddagen d. 24 fingo vi i sigte Pulo Aor,
en klippig ö, belägen ungefär sex svenska mil från Malakkas sydöstra
kust. Ett par timmar efter solnedgången syntes från däck fyren på
Pedra Branca, en holme utanför östra inloppet till Sinkapoor-sundet.
Fyren är kringgående. Vinden blef framåt midnatten, då den
passerades, laber och ostadig från nord och nordvest. Under seglingen från
Pulo Zapata hit hade strömmen satt åt V. t. S., 14 mil (2½ sv. m.)
i dygnet. Luftens temperatur hade under seglingen från Manila hållit
sig om dagen på 26°—28°, om natten 22°—25°: vattnets mellan
25°—27°.

Ett par timmar sedan vi passerat Pedra Branca, anropades
fregatten af en fiskarebåt, hvarifrån lots erbjöds, och då vakthafvande
officern, efter att hafva tillfrågat chefen, gaf jakande svar, kommo
tvänne figurer derifrån ombord, hvilka vi befunno vara Hinduer från
Koromandelkusten, muselmän till religionen och nästan fullkomligt
okunniga i engelska språket. Inseglingen till Sinkapoor är ytterst
lätt, och den enda fördel en lots kan skänka, är kännedom om
strömmens sättning på olika punkter, men äfven denna är väl utmärkt på
de goda specialkartor, som finnas öfver sundet. Floden sätter vestvart,
ebben ostvart, men då mussonen blåser hårdt blifver tidvattnet
oregelbundet. Vi fortforo att mot den svaga nordvesten kryssa inåt sundet.
Dess stränder bildas åt norr dels af Malakka-halföns sydliga spets,
dels af Sinkapoor-ön, åt söder af öarna Bintang och Battam. På de
förra finnas temligen höga bergåsar, men de sednare äro ganska låga,
och alla äro öfver vuxna med tät skog, som räcker ända ut i hafvet. 
Frampå förmiddagen stillnade vinden alldeles ut, men hjelpta af strömmen 
och en och annan liten flygande vindkåre, nådde vi kl. ½ 11 f. m.
Sinkapoors redd, hvarest vi ankrade på tretton famnar, mudderbotten.
Strax derefter ankom ombord en båt från den här liggande engelska
örlogsbriggen Contest, och den vanliga saluten gjordes med tjuguett
skott, som från batteriet vid staden besvarades.

Det  dröjde  ej  länge förrän fregatten var omgifven af en mängd
båtar, hvars former starkt kontrasterade mot de sednast sedda chinesiska 
farkosterna och de i Manila brukliga klumpiga, ur en tjock trädstam 
urhålkade pirogerna, eller så kallade ”bancas”. Några af dem
som här visade sig voro af den skarpaste form och lättaste byggnad,
och flögo som svalor åstad öfver vattnet. De flesta roddes af
Hinduer, än från Koromandel, än från Malabar-kusten, och man kan mot
måttlig betalning (en piaster om dagen) hafva en sådan båt med fyra
roddare och styrman till sin disposition. Man färdas i dem helt
beqvämt, skyddad mot regn och sol af ett tak af blad och mattor.
Andra, större båtar voro fullastade med hvarjehanda bland sjöfolk
afsättliga varor, hvaribland i första rummet må anmärkas högar af
ananas, en frukt man här får i fullkomlighet. Den vexer vild på
åtskilliga små holmar, och för ett par skilling får man en pjes af en
dugtig melons storlek, hvars präktiga utseende endast öfverträffas
af dess förföriska smak. Man må dock med varsamhet njuta af denna
lockande frukt, som till myckenhet förtärd ofta åstadkommer elakartad
rödsot. Små malajkanoter inställde sig äfven ombord, medförande
snäckor och koraller, papegojor och markattor, i hvilka alla varor en
liflig handel snart uppstod. Ett slags personer, man här får göra
bekantskap med, är de såkallade dubascherna, som motsvara compradorerna 
i China. De äro allesammans Hinduer, ofta af hög kast, och de
största skälmar man kan tänka  sig. I någon af Marryats romaner
förekommer en sådan herres meritlista, ganska säkert tagen ur någon
sådan samling af betyg, som de vanligen medföra, och  hvilkas
innehåll deras okunnighet om engelska skrifstilen  sätter dem ur stånd att
känna. En af de ankomna var försedd med rekommendation af vår
konsul på stället, herr Reid, (medlem af huset Johnston & C:o), och
blef på denna grund antagen, men vi funno honom snart vara en
inpiskad skälm. Han var en medelålders man af godt utseende,
omsorgsfullt klädd i hvita kläder och dito turban, och hade ett ljusgult
streck måladt i pannan från hårfästet till näsroten, ett tecken på hans
kast. Han talade engelska obehindradt, var högljudd i försäkringar
om sin ärlighet och rättskaffenhet, och affekterade en viss gladlynt
godmodighet, hvaraf dock ingen lät bedraga sig. Icke nöjd med att
söka för egen räkning lura alla på bästa sätt, lånade han för samma 
ändamål sitt biträde åt åtskilliga sina landsmän, till hvilkas
industriföretag ombord vi snart skola återkomma. En roddbåt lejdes för
fregattens behof, för att i hettan spara de i alla fall temligen träget
sysselsatta egna båtbesättningarna.

Den lifliga handel, Sinkapoor drifver med alla hamnar i de
Indo-Chinesiska farvattnen, församlar naturligtvis på redden en mängd fartyg
af olika slag. För sjelfva handelns beskaffenhet skola vi strax i
korthet redogöra, och nöja oss för ögonblicket med att nämna att
Sinkapoor är frihamn i ordets vidsträcktaste bemärkelse, emedan inga
hamnumgälder eller tullar komma i fråga, och fartygets last ej ens behöfver
uppgifvas. Man kommer och går när man behagar, utan någon
formalitet. Bredvid opium-klippern, som i förbigående tittar in för att få
höra nyheter om marknaden, ser man den chinesiska junken, som,
hitkommen med nordost-mussonen, afvaktar den motsatta för att
återvända. Den förra har ej ens beslagit sina segel, den sednare har
nedtagit större delen af sin enkla takling, byggt tak öfver hela däcket,
och afskedat sin besättning, som till tiden för återresan skaffar sig
arbete i land. Nära ett klipper-skepp af nymodigaste konstruktion
ligger ett af konungens i Cochinchina handlande örlogsskepp, en trogen 
afbild af de för ett sekel sedan i Europa begagnade små fregatterna.
De skola vara byggda efter en fransysk modell, äro oaktadt sitt
gammalmodiga utseende ingalunda fula, och skola vara goda seglare.
Alla handlande nationers flaggor ses om hvarandra, men en del fartyg
kunna knappt sägas tillhöra någon nation. Dessa äro de små skutor
hvarmed de så kallade Bogis-handlande företaga sina äfventyrliga resor,
för att på Borneo, Sulu-Öarna och bland de oberoende stammarna på
Celebes och andra i dessa trakter belägna öar uppköpa der frambragte
varor. Fartygen ombyta flagg lika ofta som deras egare nation: desse
sednare äro dock gemenligen af mer eller mindre utblandad chinesisk
ras. Besynnerliga höga och smala fartyg, liknande dem för flera
århundraden sedan i Europa begagnade och de arabiske så kallade
”gorabberne” med sin starkt utfallande förstäf och tvärhuggna akter,
bilda för ögat ovanliga föremål. Mellan de till ankars liggande
fartygen rör sig en mängd båtar, stora och små, seglande eller roende,
lastpråmar och malaj-kanoter. Desse sednares ärender äro ej alltid
af ärligaste slaget. Befolkningen på Malakka-Sundets stränder idkar
nemligen stundom sjöröfveri, och äfven från aflägsnare öar ankomma
vikingaskutor för att i Sinkapoor förse sig med vapen och ammunition,
hvilka varor ej öfverallt kunna erhållas, då all handel dermed är
förbuden i de spanska och holländska besittningarna, till och med i
Makassar, som för några år sedan förklarades för frihamn. Malakkas
och Sumatras innevånare företaga dock ej några egentliga röfvaretåg, 
utan inskränka sig till att anfalla fartyg, som i närheten af kusten
falla i stiltje, och dem de genom förut afsände spejare, som göra sig
ärende af att ombord utbjuda höns, frukt eller andra småsaker, funnit
vara för svaga att göra allvarsamt motstånd, eller hvars besättningar
befunnits ej vara på sin vakt. Äfven Chineser bedrifva här
sjöröfvareyrket, men inskränka sig gemenligen till att utöfva det mot sina egna
landsmän, hvarvid de stundom äro i komplott med en större eller
mindre del af prisens besättning. Lättheten hvarmed en fremling kan,
utan att vara känd, vistas om ej i staden Sinkapoor åtminstone på
ön, kommer naturligtvis dessa banditer väl till pass, och vi hafva
hört af trovärdig person berättas, att en chinesisk junk blifvit dagen
efter sin afresa, strax utanför sundets mynning, tagen af röfvare, som
omedelbart derefter med sin pris återvändt till Sinkapoor, sålt lasten
till några af sina landsmän, och derefter spårlöst försvunnit.

Staden genomskäres af en liten å, vid hvars mynning ett batteri
är beläget. Denna lilla befästning är af ingen betydenhet för försvaret,
utan tjenar blott till saluters besvarande eller någon alltför näsvis
röfvarebåts afvisande, något som dock väl numera ej gerna kan
komma i fråga, sedan ångbåtarnes verksamhet så betydligt hämmat röfveriet.
Man har dock hört klagomål öfver att sådant ej alltid skett med nog
eftertryck, men å andra sidan äro många personer alltför benägna att
vid allvarsammare åtgärder skrika om grymhet och barbari. Malajen
öfvar ena dagen fiske eller handel, den andra begagnar han sig af
dervid erhållna underrättelser för att i sällskap med en hop af sina
landsmän röfva och mörda, saker dem han anser alldeles tillbörliga.
Att under sådana förhållanden det ofta måste för örlogsfartygens
befälhafvare vara alldeles omöjligt att skilja mellan skyldiga och
oskyldiga, eller rättare, dem som för tillfället äro oskyldiga, faller af sig
sjelft, och den behandling Malajerne utöfva mot sina fångar är ej
lämpad att göra vedergällningen mild. Kanske skulle man dock kunna
önska att de tillfällige bestraffningarne, som snart glömmas, utbyttes
mot en jemnare bevakning, hvarigenom anledningarne förekommos,
men de svårigheter och kostnader, som dervid möta, torde ock böra
tagas i beräkning. Enligt allt hvad vi kunnat inhemta är Malajens
karakter snarare mild än grym, när ej hans passioner tillfälligtvis
blifvit retade: till och med de fruktade röfvare-stammarne på Borneo
och Celebes skola i sin dagliga sammanlefnad ingalunda visa något
blodtörstigt lynne. Men sjöröfveriet är bland dem ett hedrande yrke,
likasom hos våra vördade förfäder, och roflystna furstar hafva
fortfarande underhållit denna åsigt. Kanske hafva röfverierne ofta blott
varit ett sätt att, visserligen med dryg ränta, medelst våld återtaga
hvad man genom list blifvit beröfvad.  Vi hafva redan en gång (i
kap. XII) vidrört dessa ämnen, men måste af brist på noggrann och
vidlyftig kännedom om faktiska detaljer inskränka oss till att endast
antyda förhållandet<footnote>Se t. ex. Liljevalchs arbete om Chinas Handel, sid. 290, om handeln på
Sumatra och dervid förekommande oärlighet.</footnote>.

Den vester om ofvannämnde å belägna delen af staden är
hufvudsätet för handeln och affärerna. Köpmännen hafva der sina kontor
och magaziner, handtverkarne sina verkstäder och bodar. Närmast
åns mynning är staden väl bebyggd med stora hus, hvars bottenvåningar 
ofta omslutas af arkader, en god sak i detta klimat, der man
hvarje dag af året har att skydda sig mot en brännande sol och få
eftermiddagar gå förbi utan en eller annan häftig regnskur, som
förvandlar de vid ån belägna landningstrapporna till bäddar for
skummande vattenfall. Ån är gemenligen fullpackad med pråmar och båtar,
och då tidvattnet stiger åtta eller nio fot, är rännans bredd och djup
vid olika tider ganska olika. Allt efter som man nalkas stadens yttre
delar blifva boningarne glesare och sämre; det är i synnerhet Chineser
som der äro bosatte. Embetsmännen och de förmögnare köpmännen
bo antingen på landet eller i stadens öster om ån belägna del. Då
en bro mellan de båda stränderna skulle i närheten af hamnen vara i
vägen för de många stundeligen passerande taklade båtarna,
underhålles kommunikationen med små färjor, och skjul äro vid
landningsställena uppbyggde för att skydda den väntande mot sol och regn.
Längre upp för en bro öfver ån. Guvernörens bostad ligger på en
sakta sluttande kulle, belägen på något afstånd från stranden; man
har derifrån en skön utsigt öfver staden med kringliggande trakt,
redden och öarna på andra sidan sundet. Mellan kullen och stranden
är en stor öppen plats, endast upptagen af en kyrka och några publika
byggnader. Invid stranden är ett monument af Sinkapoors innevånare 
upprest åt nuvarande general-guvernören i Indien, markisen af
Dalhousie <footnote>General-guvernör sedan 1848.</footnote>. Sinkapoor är nemligen ostindiska kompaniets besittning
och dess guvernör är tillika styresman öfver kolonierna Penang och
Malakka. Öster om nämnda öppna plats äro några väl byggda gator,
men snart kommer man ut bland en ruskig befolkning af Chineser,
med alla denna nation åtföljande obehag, och än längre åt öster stöter
man på malajstaden. Byggd på stolpar i ett kärr, hvari mangleträdet
frodas och fyller luckorna mellan husen, förefaller den såsom ett
drifhus för alla slags sjukdomar, och ett nattligt vistande derstädes skulle
otvifvelaktigt för Europeen vara dödande. På Malajerna tyckes
kärrångornas verkan vara alldeles motsatt, och man ser här en talrik skara 
mörkt rödbruna barn med förnöjelse plaska i det grunda, dyiga
vattnet. En ej ringa del af befolkningen har ej ens fast bostad, utan
lefver på sina kanoter, i dag här, i morgon på Sumatra, och dagen
derpå på någon annan ö. Dessa ströfvande menniskor, hafvets nomader, 
som lefva af fiske och tillfällig arbetsförtjenst, äro färdige att
deltaga i sjöröfverier när framgång kan med säkerhet påräknas, och
heldre till det yttersta inskränka sina behof än de underkasta sig
något fortfarande, stadigt arbete, benämnas här hafsmenniskor — ”orang-laut”.

Staden Sinkapoors anläggning daterar sig från den allmänna
freden 1815, då Engelsmännen till Holländarne återlemnade det under
kriget eröfrade Java. Andamålet med dess anläggande och förklarande
för frihamn var att få en framskjuten postering, från hvilken engelska
handelns i dessa farvatten fördelar skulle med lätthet kunna bevakas
och befrämjas, icke med vapnfens magt — Sinkapoor är i militäriskt
hänseende för närvarande knappt nog till husbehof utrustadt — utan
med företagsamhetens och kapitalernas. Det var Javas engelske
guvernör under ockupationen, Sir Stamford Raffles, som utsåg platsen,
och i enlighet med dess fredliga bestämmelse erhölls ön genom köp
af sultanen af Djohore<footnote>På södra ändan af Malakka-Halfön.</footnote>. Ön har ungefär skapnaden af en rhomb,
hvars största diagonal ligger i ost och vest, och hvars omkrets uppgår
till omkring nio svenska mil. Den var vid köpets afslutande endast
bebodd af några ”orang-laut”, ej en qvadrataln var odlad, endast tät
skog och bambusnår erbjödo sig för de första nybyggarnes blickar.
Det var det geografiska läget och reddens godhet som afgjorde valet,
och den framgång, hvarmed det krönts, har visat att Sir Stamford
var en man den der kände sin sak. Afsedd ursprungligen endast till
en marknadsplats för andra orters varor, har ön dessutom redan en
ej obetydlig inhemsk produktion att aflåta, och ännu finnas betydande
sträckor af den bördigaste jord att afrödja och upparbeta.
Produkternas beskaffenhet skola vi snart komma till.

Den vexande rörelsen behöfde naturligtvis armar, och de dröjde
ej att inställa sig. Från ömse sidor tillströmmade menniskor tillhörande
de båda äldsta kända civilisationer, den hinduiska och den chinesiska,
medan de närmast boende malajiske folken nöjde sig med att se på,
och ännu i dag endast undantagsvis bidraga till ökandet af Sinkapoors
materiella arbetsstyrka. Den oinskränkta personliga friheten att efter
behag komma och fara, ej vara underkastad någon skatt eller afgift,
någon inskränkning i afseende på religion, någon undersökning i
afseende på föregående lefnadsförhållanden, verkade naturligtvis i detta 
afseende högst förmånligt, om man ock skulle vilja anmärka att den
sålunda bildade befolkningen ej just kunde komma att bestå af
serdeles aktningsvärda elementer. Erfarenheten har dock visat ett bättre
resultat än man skulle förmodat, och egentligen grofva brott äro inom
öns område ingalunda vanliga. De flesta förekomma bland Chineserna,
och bestå af röfverier och rån, eller bedrägerier, hvaribland falsk
myntning intager ett hufvudsakligt rum. Hinduerne berömmas för sitt
stilla och ordentliga lefverne, gröfre brott äro bland dem sällsynta.
Bland Malajerna förekomma stundom mord af svartsjuka eller
hämndlystnad, samt smärre snatterier; driffjädern är passionen eller
ögonblickets frestelse; någon på förhand beräknad, af egennyttan
förestafvad missgerning lärer sällan kunna läggas denna del af befolkningen 
till last. Vi vilja nu i andra afseenden nämna några ord om de
olika i Sinkapoor bosatta nationer.

De hvite utgöra naturligtvis en till antalet obetydlig, men genom
intelligens och kapitaler mycket öfvervägande del af det hela. Man
träffar bland dem representanter af de flesta större handlande nationer,
men det är klart att Engelsmännen skola bilda flertalet, äfven om
man ej i beräkningen medtager embetsmännen, hvilkas antal dessutom
är högst inskränkt. Här förlagde trupper äro gemenligen Sipahis
(Sepoys), till och med den lilla artilleristyrkan tillhörde Madras
Artillery. Befälet består dock, såsom bekant är, af Engelsmän. Dessa
hinduiska trupper utgöras mest af mohammedaner, och kunna i
duglighet och utseende jemföras med de bättre bland europeiska trupper,
men äro i dessa heta klimater vida tjenstbarare än de sednare, bland
hvilka sjukdomar vanligen anställa betydliga förödelser, äfven på
sådana ställen der klimatet ej egentligen är osundt. Farsoter förekomma
ej i Sinkapoor, och äfven de i heta klimater vanliga febrar anses der
såsom sällsamheter, men man måste naturligtvis taga i betraktande att
den hvita befolkningen nästan uteslutande tillhör sådana 
samhällsklasser, som kunna inrätta sin lefnadsordning på det för helsan 
lämpligaste sätt. Det är daggen samt kärrens och den fuktiga markens
nattliga utdunstningar, som äro för helsan så farliga, och den på post
stående soldaten får snart vidkännas deras och den brännande middagssolens 
förenade inflytelse, hvilken väl ej alltid visar sig i bestämda
sjukdomar, men snart undergräfver den starkaste europeiska
kroppskonstitution.

Chineserne utgöra säkerligen den talrikaste afdelningen bland öns
innevånare. De hafva sträckt sin verksamhet till alla fredliga yrken,
och vi hafva redan nämnt att de ej försmå de mindre hederliga bland
dem, hvartill vi äfven räkna sjöröfveriet, i anseende till det okrigiska 
sätt, hvarpå det af denna nation bedrifves. Man träffar här rika
chinesiska handlande och bankirer, medan handtverkerierna och
detaljhandeln nästan uteslutande bedrifvas af de mindre förmögna, och
slutligen den stora massan förtjenar sitt bröd som dagsverkare i
staden eller på landet, ty äfven åkerbrukets arbeten sköter Chinesen bra.
Kockar och tjenstfolk i allmänhet, krogvärdar och spelhusbankörer,
trashandlare och tjufgömmare tillhöra alla denna folkras. De fleste
individer äro från provinsen Foh-Kien, och hitkomma med junker eller
europeiska fartyg. Amoy är skeppningsorten, och de, som ej kunna
på förhand betala sin resa, få af de vanligen i Sinkapoor bosatta
chinesiske redarne eller befraktarne kredit på det sätt, att de efter
framkomsten arbeta för dessas räkning och efter deras anvisning till
dess afgiften är betald. De äro alltid för resan försedde med egen
proviant, och den vanliga afgiften är, enligt herr Liljevalch, tio till
tolf piaster för hvarje. Det är klart att större delen af dessa
utvandrare tillhör sämsta klasserna af det himmelska rikets innevånare,
och frie från det yttre tvång, hvaraf de i sitt hemland hållas i styr,
af naturen egenkäre och då de anse sig starkast öfvermodige, samt
utan alla band af heder och moral, bilda de en ganska farlig
befolkning, som mera än en gång gifvit styrelsen anledning till bekymmer.
De fleste eller alla tillhöra något hemligt sällskap, och oenigheten
mellan dessa bidrager väsendtligt till omöjligheten af ordnings
vidmagthållande. Enligt hvad vi tyckt oss finna under samtal med på
stället boende personer, skall bland massan af i Sinkapoor sig
uppehållande — man kan knappast säga boende — Chineser få individer
finnas, hvilka ej äro i stånd till hvarje brott, till den kallblodigaste
grymhet som det gemenaste bedrägeri, om blott deraf hemtade
fördelar motväga faran för upptäckt och fruktan för straff. De
filantropiska lärorna torde således här ej finna någon tillämpning. För gröfre
förbrytelser användas den engelska lagens straffbestämmelser, och
deportation sker till tvångsarbets-inrättningar på Indiska Halfön. Detta
straff anses af Chinesen för värre än döden, och ofta skall den dertill
dömde såsom en nåd utbedja sig repet, hvilken begäran dock aldrig
bifalles. Vårt här ofvan fällda omdöme vilja vi ingalunda utsträcka
till hela Chinas talrika befolkning, och måste för öfrigt erkänna att
det ej hvilar på rätt säker grund; men ehuru ursprungligen stödt på
den subjektiva vedervilja, vi erkänna oss hafva för hela sällskapet,
har det dock blifvit i hufvudsaken bekräftadt genom yttranden af
personer, hvilka vi anse ega god kännedom om dessa förhållanden eller
åtminstone varit i tillfälle att erhålla sådan. Egennyttan, den
omedelbara vinsten är för Chinesen den enda sporren till handling, och för
den vika alla konsiderationer, om sådana ens kunna sägas finnas till
MALAJ QVINNA

i hans sinne. Man blir smått ängslig när man hör omtalas att denna
folkras griper omkring sig.

Närmast Chineserne i antal komma Hinduerne. De flesta af dem
äro musulmän, dels från Malabariska, dels  från Coromandel-kusten,
i synnerhet från trakten  af Madras. Några få äro ”dubascher” eller
småkrämare, de öfrige båtkarlar, dagsverkare (”kuulis”), kuskar eller
stalldrängar, i hvilka sednare befattningar man knappt ser en Chines, samt
åkerbruks-arbetare. De äro goda och raska arbetare och berömmas
för sitt stilla och ordentliga uppförande. Ganska få bosätta sig här;
så snart de samlat litet penningar, återvända de till sin hemort. 
Deras höga, smärta, välbildade gestalter, regelbundna och ädla anletsdrag
och behagliga skick, kontrastera angenämt mot de chinesiska
pöbelfigurerna. Klädseln är gemenligen högst lätt: arbetaren nyttjar endast
ett par korta kalsonger eller turkiska vidbyxor, och på det rakade
hufvudet bäres en turban eller en hvit kalott. Mustascher och
pipskägg saknas sällan. De förmögnare nyttja långa hvita rockar och
hvit turban. Detvar verkligen nöjsamt att färdas i en af de här
brukliga lätta båtar, rodd  af fyra Hinduer, att derunder betrakta de
smidiga och seniga gestalternas rörelser, och lyssna till deras af lifliga
miner och åtbörder beledsagade samtal, hvilka stundom afbrötos för
att lemna tillfälle till en slags entonig, men ganska behaglig sång.
Denna var indelad i stämmor och repriser, som aflöste hvarandra, och
stundom inföllo alla karlarne på en  gång, alltid i ypperlig  takt med
årornas snabba rörelser. Man tyckte alltid att man kom för snart
fram till målet för sin färd.

Vi nämna blott i korthet de olika folkstammar, hvaraf inskränktare 
antal individer här finnas, såsom Cingaleser, Siameser,
Cochin-chineser, Tagaler, Araber, Parsis, m. fl., för att öfvergå till Malajerna.
Luzons malajiska befolkning är betydligt upplyftad genom ett par
seklers, om ock ofullkomlig civilisation, och vi tyckte oss i Javanesens
utseende finna träldomens uttryck, men här ser man den halfvilda
Malajen i temligen oförfalskadt tillstånd. Han är nästan utan
undantag liten och späd till vexten, men saknar ej muskelkraft, hvarpå
bristen äfven till betydlig del ersattes genom mycken smidighet och
vighet. Som han föga mödar sig med arbete, äro hans händer serdeles
fina och små. De gulaktiga hvitögonen, den platta näsan och den
breda munnen, som gemenligen är nedsudlad af betel, bilda ej något
intagande helt, och det ligger någonting dolskt och dystert i hans
skumma blick. Qvinnorna äro, nästan utan undantag, afskyvärda.
Lättja och sorglöshet äro hufvuddragen i Malajens karakter: han umbär
heldre än han genom arbete fyller sina behof, och trifves bättre på
hafvet och i dess närhet, än inne i landet. Han är mycket begifven 
på spel och nöjen, såsom tuppfäktningar och dylika, och delar
Chinesens böjelse för opium, som dock skall på honom utöfva en helt annan
verkan än på den sednare. Under det denne från ett tillstånd af
angenäm liflighet öfvergår till yrsel och domning, blir Malajen vild och
kommer stundom i ett riktigt berserka-raseri. Han anfaller då utan
åtskillnad hvem han råkar, och man brukade förr ett slags redskap,
liknande våra urgamla brandvaktssaxar, för att bemägtiga sig dylika
ursinniga menniskor. Numera skall sällan någon sådan anträffas i
Sinkapoor. Opiekrogar finnas der fortfarande i stort antal, och äro
flitigt besökta af arbetsklassen. Gemenligen hålles der tillika spelbank,
och utskummet af det i Sinkapoor i allmänhet illa representerade
qvinnokönet bidrager till nöjet och munterheten på dessa ohyggliga ställen,
hvarest man har tillfälle studera opierökningens verkan i alla dess
stadier.

Alla dessa olika folkslag, som inom sig tala sina egna språk,
hafva till gemensamt begagnande antagit malajiskan, såsom lättast att
till hvardagsbehof inhemta. Tjenstefolk känna dock vanligen de
engelska benämningarna på i hushållet och vid bordet nödvändiga föremål,
hvarförutan fremlingen skulle befinna sig i verklig förlägenhet under
vistandet på ett hotel i staden. Ett par dylika, af temligen god
beskaffenhet, äro till finnandes, och för en piaster om dagen får man
hyra en liten täckt vagn, som man disponerar från solens uppgång
till kl. 11 på qvällen, men betalningen är lika stor för ett kortare
begagnande. Kusken mottager med tacksamhet äfven den ringaste
drickspenning och är alltid höflig och påpasslig. Hästarne äro från Java
eller Celebes, små till vexten, men välbildade, snabba och lifliga.
Vagnarna sakna ofta kuskbock, och körsvennen springer då hela tiden
bredvid hästen eller intager någon halsbrytande plats på åkdonet,
hvarifrån han med rop och tilltal uppmuntrar hästen. När man i
mörkret färdas utom staden medföres vanligen en fackla, dels för att
belysa vägen, dels för att skrämma de rofdjur, som möjligen skulle
kunna befinna sig i närheten.

Ombord på Eugenie var hela tiden fortfarande marknad på en
mängd olika varor. Utom frukt och matvaror utbjödo Malajer hela
båtlaster af snäckor och koraller, papegojor och andra foglar, apor,
samt modeller af båtar; Chineser de sedvanliga skrinen och arbetena
af elfenben och perlmor, eller kläder och skodon, och Hinduer
försökte sin lycka i ambra och benzoe, perlor och ädla stenar,
makassarolja och andra österländska parfymer, samt åtskilligt smått kram af
europeisk tillverkning. Desse sednare herrar tycktes hafva underbart
elastiska samveten. Större delen af deras varor voro förfalskade, och
deras medgörlighet i prutningsväg öfverträffade allt hvad man till och
med om en viss af Stockholms diversebodar hört omtalas. Det var
isynnerhet en lång karl, med ett gement, men qvickt ansigte, som
gick ända till oförskämdhetens yttersta gränsor; han bedyrade både vid
sitt hufvud och profetens skägg — han var mohamedan — att hans
glasbitar voro rubiner och smaragder, men han fann ingen, som ville
sätta den ringaste tro till hans försäkringar. Af hans öfriga varor
såldes en del till mindre än tiondedelen  af det först begärda priset,
och på skälmens min, när han strök pengarna i påsen, såg man
tydligen att han likväl hade god vinst i behåll. En dag förvånades vi
att af en Hindu tilltalas på god danska. Den tilltalande var från
Tranquebar, derhän som gosse lärt språket, och hade ännu deraf glömt
föga eller intet, ehuru han på många år endast högst sällan haft
tillfälle att tala det. Han hade här varit dubash åt skeppet Preciösa,
och påminde sig väl dess befäl.Äfven hade vi besök af en
taskspelare, som för en ganska måttlig betalning uppförde sina konster, hvilka
utfördes med mycken skicklighet, till stor förlustelse för den åskådande
besättningen. En af hans kraftyttringar bestod i att ränna en
värjklinga ned genom halsen till ett djup af nära en aln, och vi kunna
försäkra att stålet verkligen tillryggalagt hela vägen från hans mun
nedåt. Slutligen måste vi nämna ett förnämt besök, hvaraf fregatten
hedrades. Den Malajiske sultanen af Lingin<footnote>Ön Lingin ligger 13 Sv. mil söder om Sinkapoor, och skäres nästan midt itu
af eqvatorn. Under dess sultan lyda äfven några kringliggande holmar.</footnote> behagade nemligen taga
henne i ögonsigte. Han är en medelålders man, af fullkomligt malajiskt
utseende men mycket belefvadt väsende, och hade den godheten
inbjuda fregattens officerare på en kostymbal, hvilken vår snara afsegling
dock hindrade oss att bevista. Sultanen drager af sitt land den ej
obetydliga inkomsten af 50,000 piaster, dem han i all maklighet förtär
i Sinkapoor, hvarest han förmodligen trifves bättre än i sitt rike bland
sina trogna undersåter, för hvilka han torde vara en temligen obekant
storhet.

Beläget helt nära eqvatorn och man kan säga på gränsen mellan
de olika mussonsystemer, hvilka herrska i Chinesiska sjön samt i
Bengaliska viken och Javanska sjön, har Sinkapoor ett klimat, som hela
året igenom är nästan utan periodiska förändringar, utan årstider.
Ehuru hett är det ej egentligen osundt. Under vårt vistande här var
temperaturen om dagen 27°—30°, om natten 23°—25°; himmelen var
oftare mulen än klar, isynnerhet om eftermiddagarna. Vinden höll sig
mest mellan nord och nordost, vexlande mellan stiltje och måttlig
bris, men gick stundom på nordvest, och medförde då strida
regnskurar, hvilka oftast plägade inställa sig kl. 2—5 e. m. Ett sådant
klimat blir ledsamt derigenom att man endast med största obehag kan
gå någorstädes, emedan regnskurarne underhålla en beständig smuts
på vägar och stigar, ehuru stadsgatorna hastigt torka. Deremot är det
klart att det skall befordra deri starkaste vextlighet, och man behöfver
blott stiga utom staden för att få se prof derpå. Vägarne äro väl
anlagde, men oftast ganska smutsige, emedan vattnet ej afrinner på
den lösa jordmånen. På ömse sidor omgifves man af tjocka snår af
träd och buskar, bambuhäckar, eller med säf och rör fullbevuxna kärr,
endast der och hvar framblickar ett landthus genom någon uppröjning,
hvarest man ser planteringar af muskott eller kryddnejlikor frodas.
Dessa kryddor odlas här sedan flera år och bilda en betydande
exportvara. Odlingen af sockerröret har äfven betydligt utbredt sig, men
den af kaffebusken har en svårighet mot sig, som dock ej ligger i
brist af trefnad för vexten, eller underordnad godhet hos dess
afkastning, utan blott i sjelfva skördandet. Frånvaron af bestämda årstider
gör nemligen att bären ej alla på en gång mogna vid en viss tidpunkt,
utan några i sender, och kostnaden för skördens insamling och skötsel
blir derigenom så dryg att kaffet ej kan i pris konkurrera med öfriga
orters. Gambier-örten, hvars bruk vi redan en gång hafva uppgifvit,
intager här stora fält, och dess odling anses ganska lönande.
Skogarne lemna flera slag nyttigt och vackert trävirke, såväl till timmer
som snickarearbeten.

I skogarne och snåren finnes ymnig tillgång på foglar af
mångfalldiga slag, men jagtnöjet medför här det obehaget att man aldrig
kan vara säker på att ej derunder stöta på någon tiger af den äkta,
randiga sorten, ett gemenligen något olägligt möte, och ännu mera
om man har sin bössa laddad med fogelskott. Dessa odjur äro
stundom ytterst närgångna, och det är nästan omöjligt att utrota dem,
emedan andra från Malakka-landet sjöledes ankomma öfver det smala
sundet mellan denna halfö och Sinkapoor-ön. Sällan skall någon
månad förflyta, utan att en eller annan arbetare vid planteringarna får
släppa till lifvet för att tillfredsställa någon tigers matlust, som här
finner hvarken rådjur eller boskap att tillfredsställa sig med. Tilldess
snåren blifva afröjda och rofdjuren sålunda beröfvade sina gömställen,
torde detta förhållande fortfara, och man finner till och med sin
räkning dervid. Malajen lemnar tigern alldeles i fred till dess någon af
hans slägtingar blifvit af något sådant djur söndersliten, i hvilket fall
han anser sig skyldig att hämnas hans död, oaktadt han naturligtvis
ej kan vara säker på att anträffa den brottsliga individen. Styrelsen
utsatte en gång höga skottpenningar i ändamål att utrota tigrarna, och
genom den ifver, hvarmed Chineserne då af vinningslystnad slogo sig
på tigerfångst medelst gropar, minskades snart rofdjurens antal 
betydligt, ehuru, som nämndt är, andra oupphörligt anlände från fasta
landet. Styrelsen märkte dock snart att tigrarnes närvaro hade sina
fördelar, och fann sig föranlåten att nedsätta skottpenningarna,
hvarefter antalet åter tilltagit. När skogarne och snåren blefvo så pass
säkra, att man utan betydligare fara kunde uppehålla sig i dem,
bildade sig nemligen derstädes hela kolonier af det gemenaste slödder,
verkliga röfvareband, som der funno en nästan oåtkomlig skyddsort,
och ingåfvo styrelsen allvarsamma farhågor. Tigrarnes åter tilltagande
antal säges hufvudsakligen bidragit till att spränga dessa nästen, och
ingen brottsling vågar söka en tillflyktsort i snåren, hvars
polisbevakning odjuren kunna sägas bestrida. Fångsten af en tiger är dock
alltid en rätt god affär, äfven om inga skottpenningar erhållas. Huden
betalas temligen högt, Chineserna äta med begärlighet köttet, som till
och med insaltadt skickas till sjelfva det himmelska riket, likasom
benen, hvilka pulveriseras, och jemte hjernan spela en betydande roll
i den chinesiska farmacien. Ett tigerbenspulfver intages vid tillfällen
då mod och beslutsamhet erfordras, hvaremot ett af rådjursben
begagnas då man behöfver vara snabb i loppet. Under kriget mot
Engelsmännen måste de möjligen intagna tigerbenspulfren varit af dålig
beskaffenhet, kanske till följe af någon nedrig intrig från fiendens sida
förfalskade, eller utbytta mot den andra sorten. I d'Urvilles sednare
resa (VII, 95) uppgifves att en Chines skall genom utminutering af
en tiger fått den betalad med 350 piaster.

Det är ej i egenskap af produktionsort som Sinkapoor eger sin
egentliga betydenhet, utan såsom upplags- och marknadsplats, såsom
mellanstation för handeln mellan Europa, China och de många
oberoende öarna i Indiska Arkipelagen. Junkerna kunna knappt sträcka
sina färder längre än hit. De kunna väl gå till Batavia eller andra
javanska hamnar, men handeln är der belastad med för många
formaliteter och afgifter för att kunna täfla med den fria i Sinkapoor.
Såsom mellanstation för ångbåtslinierna mellan Suez och China, och
mellan Bengalen och China, har denna stad alltid att erbjuda de färskaste
underrättelser om marknadens ställning på alla de vigtigare
handelsplatserna. De många smahamnarna på öarna kunna ej besökas af
annat än mindre fartyg, som dels äro olämpliga för sjöfarten mellan
Indien och Europa, dels tillhöra Chineser eller dylika, som ej befatta
sig med sådan sjöfart. Med dessa fartyg göra de så kallade
Bugishandlande sina resor kring Borneos, Celebes' och andra öars kuster,
upphandla varor och föra dem till Sinkapoor, der de uppköpas af större
handelshus och för vidare skeppning ompackas i lämpligare balar eller
kärl. Dessa varor äro till en del ganska dyrbara, såsom trepang,
svalbon, perlmor och perlor, kryddor, kaffe, m. fl., och betalas dels
med piastrar, dels med europeiska eller chinesiska manufakturvaror,
vapen och ammunition, eller opium. Af en del mindre dyrbara varor,
såsom ris, areka-nötter, rotting m. fl., finnas ofta i Sinkapoor högst
betydliga upplag, färdiga att afsändas till China så snart derifrån
ingångna underrättelser gifva anledning att påräkna någon vinst. Fartyg
finna således ofta frakt härstädes; åtskilliga svenska fartyg hafva dervid
varit begagnade och äro lika väl ansedde som någon annan nations.
Nuvarande svenska och norrska konsuln, Herr Reid, är medlem af
det engelska huset Johnston & C:o, ett af de mest ansedda hus på
stället.

Fartyg kunna alltid påräkna att i Sinkapoor få sina förnödenheter
af proviant och utredning, och reparationer kunna äfven verkställas.
Deremot är tillgången på förfriskningar ej god. Höns och frukt finnas
väl i öfverflöd och till måttliga priser, men oxköttet är ganska dåligt
och fårkött kostar en r:dr banko marken. Vatten erhålles från
vattenskuta och är af god beskaffenhet, åtminstone funno vi det ej hafva
något menligt inflytande på besättningens helsa, som fortfor att vara
god, om man undantager några få rödsotspatienter, hvilka insjuknat
under eller omedelbart efter vistandet i China. För fartygets räkning
upphandlades här bröd, gryn, ärter och några mindre proviant-artiklar.
Man sade oss att kött och fläsk vore att i Batavia påräkna till billigare 
pris och af bättre beskaffenhet, hvarföre anskaffandet af dessa
artiklar uppskjöts till ankomsten dit.

Sinkapoor är medelpunkten för de i Siam och Cochinchina samt
på kringliggande öar arbetande missioner, och en katholsk biskop
öfver detta förväntade biskopsdöme, Fransos till nationen, har sedan flera
år varit här bosatt. Förr fanns här äfven en Portugis, som gjorde
anspråk på samma värdighet, och dessa båda prelater, hvilka båda
sades vara i öfrigt aktningsvärda män, råkade i så häftig tvist, att de
af hjertans grund förkättrade och bannlyste hvarandra<footnote>d'Urville, Voyage au Pole Sud etc. VII, 90.</footnote>, naturligtvis
alltid under mot alla protestanter riktade anklagelser för
ofördragsamhet. Missionernas framgång har ej varit betydande; Malajerne äro,
likasom alla musulmän, föga benägna att öfvergifva sin tro, och de
materialistiske, med Chineserna befryndade folken på östra Indiska
Halfön torde hafva liten eller ingen sympathi för kristendomens läror.
Den inom staden sig rörande folkmassan har ingen tid att tänka på
andliga saker, den har kommit hit för att förtjena penningar, och ej
för att invigas i en fremmande religions läror.

För seglingen genom Rhio- och Banka-Sunden hade lots blifvit
anskaffad; d. 30 Jan. om eftermiddagen lemnade vi Sinkapoors redd, 
men då vi innan mörkrets inbrott ej hunnit Rhio-Sundets inlopp, måste
vi ankra kl. 7 e. m. Följande morgon i dagningen lättade vi åter
med en liten bris från nordvest, och passerande mellan Battam och
det midt i vägen liggande Pan-grundet, inlupo vi kl. 8 f, m. i sundet.
Vädret var mulet med regnbyar, hvilka dock medförde föga eller ingen
vind. Sundets stränder bildas af Bintang åt öster, Battam åt vester;
midt uti loppet ligga några små holmar. De båda nämnde öarne äro
låga och öfvervuxna med tät skog, som sträcker sig ända ut i hafvet,
så att man endast med svårighet kan finna landningsplatser på kusten.
De holländska nybyggena i dessa trakter, Rhio eller Riouw (på Bintang)
och Durion eller Dryon (på Battam) hafva ej lyckats tilldraga sig
någon handel, och lefva ett ömkligt lif, men hafva föranledt sina egare
att anställa hydrografiska mätningar och undersökningar i sundet, och
derefter upprättade goda kartor i stor skala äro numera för allmänheten
tillgängliga, sedan den förr af Holländarna följda grundsatsen, att ej
offentliggöra några kartor öfver sina ostindiska besittningars farvatten,
blifvit öfvergifven. Med hjelp af dessa kartor är seglingen i sunden
ganska lätt, isynnerhet som man kan ankra nästan hvar som helst.
Vid middagstiden lågo vi en stund i stiltje, men snart uppsprang litet
bris, och kl. 4 e. m. lemnade vi sundet. Midnattstiden skars linien
för sjunde gången sedan vi lemnat hemlandet. I dagningen d. 1
Febr. voro Lingin och den lilla obebodda gruppen Pulo Taya i sigte.
Vi passerade den sednare på kort afstånd; den består af två höga och
en låg holme, alla höljda af frodiga träd och örter. Dagen var
utmärkt vacker, vinden måttlig från nordost, och hafvet utan tecken till
sjögång eller dyning. En half timme innan solnedgången fingo vi den
på Bankas nordvestra udde belägna Monopin-kullen i sigte. Himmelen
var nu betäckt med tjocka moln, som i vester stodo upptrafvade kring
de skogvuxna höjderna i det inre af Sumatra, öfver hvilken ö ständiga
blixtar flammade. En och annan dof åskknall lät höra sig. Sakta
framskridande med en lätt nordlig bris, passerade vi vester om det
farliga Fredrik Henriks grund utanför Banka-sundets norra mynning, och
ankrade kl. 11 vester om Monopin-kullen på tjuguen famnars djup.
Natten var mellan blixtarna ytterligt mörkt och strida regnskurar föllo
stundtals.

Vi lättade åter i dagningen d. 2 och höllo med en frisk, men
ojemn nordlig bris inåt sundet, som ungefär på midten kröker sig, så
att Sumatra-stranden bildar en utgående vinkel, som noga passar in i
den ingående, af Bankas strand bildade. De serskilde uddarne af
den förra hafva ej några egentliga namn, utan benämnas enligt
nummerordning söder ifrån. Banka har åtskilliga temligen kännbara höjder,
som bilda goda vägmärken för seglingen, men Sumatra-landet är lågt
och jemnt som vore det skuret efter lineal, ty de inåt ön belägna
höjderne äro gemenligen bortskymde af tjocka moln, som nästan
oupphörligt fylla atmosferen i denna trakt. Båda stränderne äro nästan
otillgänglige till följe af de i hafvet långt utskjutande mangrove-snåren,
mellan hvilka man endast med svårighet varseblifver flodernas
mynningar. På förmiddagen passerade vi förbi mynningen af
Palembang-floden, vid hvilken Holländarne hafva ett faktori, som dock är
obetydligt. Denna nation kallar sig herre öfver Sumatra, af hvars yta
den blott innehar en obetydlig del, och hvars befolkning till större
delen lyder under fullkomligt oberoende inhemska furstar. Ön är
säkerligen bland de rikaste och fruktbaraste på jorden, men dess klimat
är afskyvärdt och den ligger nästan hel och hållen i ouppodladt
tillstånd. Intet spår till menniskor eller bostäder sågs derstädes under
vår färd genom sundet. På Banka hafva Holländarne ett större faktori
just i den ingående vinkeln af stranden vid sundet: vi kunde der
urskilja den holländska flaggen. Ön är föga eller intet odlad, men de
rika tenngrufvorna lemna betydlig afkastning: arbetet i dem bedrifves
medelst några tusen Chineser. Ett par timmar efter middagen
passerade vi Tredje Pynten, den mest utspringande delen af Sumatras strand,
och belägen ungefär half vägg mellan de båda utloppen. Vinden blef
nu ostadig och kastade i regnbyar mellan nordost och nordvest. Vi
mötte under loppet af dagen ett engelskt och ett franskt skepp, båda
gående nordvart; kl. 5 e. m. passerades Andra Pynten och kl. 7 Första.
Nu styrdes sydvart långs Sumatra-landet, och lodet gaf en lång stund
10—14 famnar och deröfver, men plötsligt grundade det upp till sju,
sex, fem och tre och en half famnar. Seglen fingo löpa och babords
ankare fälldes, hvarpå fregatten såg upp på något mindre än fyra
famnars djup. Lotsen tycktes ej rätt säkert veta på hvilken punkt vi
befunno oss. Båt utsändes att loda, och en kabellängd närmare land
ficks mindre djup än tre famnar, hvarföre ankaret åter lättades, och
fregatten under klyfvaren och förmärsseglet höll sydostvart ut från
land, och ankrade kl. 9 på sju famnars djup, botten af lös dy.

Natten var temligen klar och vacker med landbris från Sumatra,
hvaröfver tjocka molnmassor stodo upptrafvade och blixtar
oupphörligt flammade. Vi lättade åter i dagningen d. 3. Luften var nu
mycket genomskinlig: i nordost syntes de på Bankas östra kust
belägna Brekat-bergen ganska tydligt, oaktadt afståndet till dem var 40
mil (7 Sv. m.). S:t Pauls- eller Pojang-berget bör vara en god
ledning vid angörningen af sundet söder ifrån: det visar sig härifrån som
en enstaka klump och syntes tydligt på 27 mils (nära 5 Sv. m.)
afstånd. Den enstaka Toboi-kullen på Bankas sydvestspets är äfven ett
godt märke. Vi höllo nu sydvart, för att gå mellan Sumatra och den
grundomgifna holmen Lusepara. Djupet minskades snart från sju till
fyra famnar; med holmen i sydvest slogs några kast endast tre och
tre qvart, men vi höllo då litet närmare Sumatra och fingo genast
öfver fyra. Likasom i Plata-floden har man dybotten i rännan, men
sandblandad då man nalkas den midt i sundets mynning liggande,
med Lusepara sammanhängande banken. Bästa farvattnet ligger här
närmast Sumatra, och man bör ej pejla Första Pynten vestligare än
N. t. V. Då vi nalkades Lusepara afgick lotsen för att i sin
medföljande segelbåt återvända till Sinkapoor, och passerande ungefär midt
emellan holmen och stranden satte vi kurs på Batavia. På eftermiddagen 
syntes i sydvest masterna af ett sjunket mindre fartyg. Vädret
var mulet med små regnbyar, vinden svag från nordvestkanten; hafvets
temperatur hade sedan afseglingen från Sinkapoor hållit sig på 27°—29°, 
luftens mellan 24°—30°, hvilken temperatur genom atmosferens
fuktighet blef ganska tryckande. På förmiddagen d. 4 fingo vi de
nordliga af småholmarna utanför Javas kust i sigte, strax på
eftermiddagen visade sig de höga bergen i öns inre, och kl. ¾4 ankrade
Eugenie på Batavia redd på sex famnars djup och dybotten. På redden 
lågo åtskilliga holländska mindre örlogsfartyg, och befälhafvarens
öfver eskadern, kontre-Amiral van der Plaats flagg blåste på en liten
fregatt.

Långt inåt ön ser man höga berg uppsticka, men kustlandet är
helt lågt och så utan framstående föremål, att man knappast finner
något till ankarpejling lämpligt då moln och regnskurar skymma de
aflägsna bergen, något som under nordvestmussonen är ganska vanligt.
Sedan långliga tider är Batavia kändt för sin osundhet, och det förut
fattade omdömet minskas ej af de föremåls beskaffenhet, hvilka vid
annalkandet först möta den kommandes ögon. Den lilla flod, som
flyter genom staden, är medelst omgifvande murar ledd ett stycke ut
i hafvet; murarne hafva ett skäligen förfallet utseende och äro så låga,
att bränningen från båda sidor öfver dem rullar in i rännan, och
derstädes orsakar ett obehagligt sqvalp. På ena murens ända står ett
litet signalhus, hvars innevånare måste vara af amfibisk natur, emedan
sjön vid minsta blåst spolar öfver större delen deraf. På banken
utanför rännans mynning går stundom en sjögång, som sätter de bästa
båtar i fara. En blå flagg, hissad på vaktskeppet eller observatoriet,
tillkännagifver att det är farligt att landa, men Eugenies båtar
passerade flera gånger både ut och in under det flaggen blåste, och det
utan att skeppa en enda sjö. Inkommen i rännan har man ett par
tusen alnar att färdas mellan de af sjögräs slemmiga murarna, utanför
hvilka utbreda sig dyiga kärr, hvarest mangrovebuskar och smutspölar
på ett obehagligt sätt omvexla. En och annan Malaj var sysselsatt 
med fiske i de grunda, från hafvet ingående vikarna, eller med
krabbfångst på de torrare fläckarna, i rännan passerar man en hop
lastbåtar och ett och annat litet malajiskt skepp från Sumatra, hvars
byggnadssätt skulle komma det att i Europa anses för någon rar
antiqvitet från början af medeltiden. Flodens vatten är öfver all
beskrifning smutsigt, och en qväfvande stank ångar såväl derifrån som
ur de omgifvande kärrens dy. Sedan man väl hunnit i land, måste
man för att fara upp till staden afvakta ankomsten af ett åkdon, ty
gatorna äro, åtminstone under denna årstid (Febr.), i ett skick, som
förbjuder all vandring till fots för den som ej är utstyrd i långskaftade
smorlädersstöflar, eller också barfotad. Lyckligtvis finnes vid
landningsstället ett skjul, hvarest man finner skydd mot sol och regn,
och ett litet temligen godt värdshus, hvarifrån äfven beställningar af
åkdon afsändas. Efter någon tids väntan ankommer ett dylikt,
bespändt med två små pigga hästar och kördt af en malajisk kusk i
skålformig hatt, af samma slag som de på Luzon brukliga. Mannen
talar gemenligen några ord holländska, dem dock de kolossala
betel-tuggbussarna knappast tillåta honom redigt uttala. Färden går nu
först ett stycke utåt en smutsig väg, derefter genom stadens nedra del,
som är byggd i gammal-holländsk stil, öfver en stor öppen plats, och
vidare in i nya staden, som genomskäres af kanaler, skuggade af
lummiga träd och innehållande ett vatten af det gyttjigaste utseende.
Gatorna äro ej stenlagda och voro för närvarande till den ytterligaste
grad smutsiga. Men på sidorna om dem framskymta genom grupper
af de frodigaste träd och buskar, mellan ofantliga vexande buketter af
de skönaste blommor, de förmögne Holländarnes bostäder, lika
intagande och prydliga för ögat, som väl afpassade efter klimatet.
Moderlandet är ju sedan långliga tider den raffinerade blomsterskötselns land,
och dess hit utflyttade söner hafva för sig ett tacksamt fält att
anställa sina experimenter på. Kanske torde intet ställe på jorden i
detta afseende kunna jemföras med Batavia. Äfven i husens
omsorgsfulla underhållande och samvetsgranna putsning röjer sig den kända
holländska renligheten, det systematiska ordningssinnet. Åsynen af
dessa vackra bostäder förtager till en del det obehagliga intryck
ankomsten och de otäcke vägarne förorsakat.

Fordom var rättigheten att hålla hoteller och värdshus ostindiska
kompaniets monopolium, som till högt pris utarrenderades åt en enda
person. Numera finnas åtskilliga goda hoteller, som dock hafva den
för fremlingen kännbara olägenheten att vara något dyra. Det är
sannt att man blir serverad på ett lysande sätt och att malajpojkar
springa omkull hvarandra i trängseln vid serveringen, i sin ifver att
efterkomma ens minsta befallning. Så är åtminstone förhållandet på
det största, eller Hotel de Provence. Men mången är mera belåten
med mindre och tarfligare mat och uppassning och ett i följe deraf
något nedsatt pris. Sådant fås ej i orienten; hvar och en hvit måste
der lefva som en magnat, hvilket blir möjligt för den på stället
bosatta, som förtjenar pengar i samma eller ännu större skala än han
ger ut dem. Lustig förefaller den noggrannhet, hvarmed man gör sig
underrättad om den ankommandes lefnadsomständigheter, hvilka hvar
och en måste införa i en för honom framlagd foliant. Någon
skämtsam medlem af Eugenies, besättning hade roat sig med att anteckna
till och med gatan och nummern på huset, der han sett dagen, och
uppgifvit sin ålder ända till och med timmen. General-guvernören
eger för Öfrigt rättighet att ur kolonien bortvisa hvilken person han
behagar, och fremlingens uppehåll derstädes beror alltid på tid efter
annan förnyade tillståndsbref, uteslutande beroende af guvernörens
godtycke. Naturligtvis anlitas ej denna oinskränkta magt vid andra
tillfällen än nödvändigheten sådant fordrar, och åtskilliga engelska och
franska handelshus äro till och med etablerade i Batavia, utan att
vara blottställda för andra obehag än de genom författningarne lagda
hindren för alla fremmande nationers handel. För ett par tiotal af år
sedan skall ett franskt handelshus drifvit en ej obetydlig rörelse i
lurendrejeriväg, på så sätt att en mängd lådor med mode-varor i
tullen angifvits såsom innehållande vin, för hvilken vara tullen är låg,
i jemförelse med den för de förstnämnde. Slutligen funno sig dock
tjenstemännen föranlåtne att öppna en och annan låda, och varornas
egare fick denna gäng beqväma sig till erläggande af omkring 40,000
floriner <footnote>Ungefär samma antal riksdaler banko.</footnote> i böter, hvarigenom den förut inkasserade vinsten till större
delen medtogs.

På tycke och smak beror naturligtvis om man finner vistandet i
Batavia angenämt eller ej. För vår egen del höra vi till deras antal
som tycka det sednare. Det lika angenäma, som för fremlingen nyttiga
och lärorika nöjet att på egna ben oberoende få ströfva omkring i
stadens alla delar, och, med förbigående af hvad han ej förstår eller
ej intresserar sig för, taga litet närmare reda på det öfriga, erbjuder
sig knappast här. Gatornas beskaffenhet är ett hinder, ett annat är
den gräsliga hettan, som tvingar att tillbringa dagen i sömnig dvala
inomhus, och slutligen bruket, hvilket man väl kan sätta sig öfver, men
som dock i sådant fall möjligen förorsakar en obehag. En hvit, som
visar sig till fots, blir ansedd som en utbörding, och man fordrar till
och med att en officer skall på promenaden vara uppsträckt i parad,
med trekantig hatt och igenknäppt frack, allt i trettio graders värme.
Damerna visa sig då i bal-toalett, och det påstås att täflan deruti
skall vara det som mest sysselsätter deras tankar. Vi ursäkta gerna
ett sådant förhållande, och skulle till och med vilja anse det såsom
hedrande för Batavias damer, som derigenom bevisat att deras
tankekraft ej alldeles bortdunstat under Javas glödande sol. Dessutom
hafva de den fördelen att deras parad-mundering, som lemnar hals
och armar bara, är vida lämpligare för klimatet än herrarnes
igenknäppta frackar och åtsittande halsdukar. En promenad i vagn efter
solnedgången är här onekligen ganska behaglig; de starkt upplyste
husen framtitta så intagande mellan de rika löfmassorna af hundratals
olika vexter, bland hvilka eldflugorna gnistra, och i halfmörkret eller
den ostadiga fackelbelysningen är naturligtvis inbillningskraften alltför
benägen att med alla behag smycka de många åkande damerna, hvilka
möjligen vid dagsljus ej skulle taga sig fullt så väl ut. Vi säga
möjligen, ty vi kunna ej skryta med att vid naturlig belysning hafva sett
en enda af Batavias täcka kön, med undantag af malajiskor, dem
kanske någon skulle vilja räkna dit, en sak som ej kan falla oss in,
utan få de nöja sig med att hänföras till det otäcka. Utom på qvällen
är det blott tidigt på morgonen som man här kan sägas lefva, men
vi hafva hört påstås att man redan kl. 6 f. m. måste visa sig i stor
uniform, om man ej vill utsätta sig för att blifva anklagad för
obelefvenhet. Vi kunna väl hvarken bestyrka eller motsäga de uppgifter
vi hafva sett och hört om etiketten och rangsjukan i Batavia, men
äro dock böjde att anse dem något öfverdrifna<footnote>En fransk officer skrifver: »Le lendemain, des cinq heures du matin, nous
étions debout. Cette fois nous laissâmes tout décorum de côté, et nous nous
mimes en route en redingotes et chapeaux de paille. Nous croyions notre
costume très-convenable, il élait à peine six heures du matin; hélas! sans
nous en douter, nous commettions une grave inconvenauce, et nous en verrons
plus tard les fâcheuses conséquences. Dans ce pays de luxe et de vanité,
il faut, sous peine de passer pour un vilain, paraître en public sanglé, sabré,
botté comme pour une revue de l'amiral.» Se äfven Bille och andra.</footnote>. Dessutom torde den
besynnerliga ställning till infödingarna, som Holländarne innehafva, till
en viss grad göra en nimbus af förnämhet nödvändig, och kanske
bidrager den vid alla tillfällen visade vördnaden för förmän ej
obetydligt till upprätthållandet af Hollands välde härstädes. Guvernören
erhåller af den inhemska fursten titeln ”farfar”, och kallar honom
tillbaka ”min sonson”, och det är säkerligen en sak af vigt att styrka
alla dessa små furstar i tron på omöjligheten af att motsätta sig hans
vilja. Vi skola strax nämna några ord om det sätt hvarpå styrelsen
på Java är inrättad. Emedlertid måste vi dock erkänna att vi känna
föga eller inga sympathier för hela ön, hvarest ett fortsatt vistande 
måste vara ytterst ledsamt, och verkande lika oförmånligt på kroppens
helsa, som på själens tankekraft och utveckling.

General-guvernören, herr Duymaer van Twist vistades för
närvarande i staden, men hade den artigheten att inbjuda Eugenies chef
tillika med några af officerarna på en utflygt till sitt sex svenska mil
från staden belägna lustslott Buytenzoorg, hvarest han brukar
tillbringa större delen af året, men som för närvarande var under
reparation. Tvänne vagnar, hvardera för fyra personer, ställdes till
kommendör-kapiten Virgins förfogande, och en af guvernörens adjutanter
hade fått uppdrag att åtfölja honom. Dagen innan afresan voro de i
land varande af guvernören inbjudne på en ganska lysande middag,
från hvilken man begaf sig på spektaklet, hvarest operan Marie de
Rohan uppfördes af en temligen medelmåttig fransysk trupp. Man
tyckte sig märka att hela grannlåten endast var ett såsom nödvändigt
ansedt bihang till den herrlighet, hvarmed styrelsen imponerar på
infödingarna. Huset var något glest besatt, och de europeiska
damernas bleka och medtagna ansigten gjorde ett ängsligt intryck. Vi
anmärkte äfven en och annan dam af blandad ras, och att dömma af
den plats de innehade, måste denna klass ej vara alldeles utesluten
från sällskapslifvet. På utseendets vägnar var blandningen föröfrigt
alldeles misslyckad, vi skulle nästan vilja säga fulare än den
oblandade malajiska qvinnan, som visst icke utmärker sig för någon fägring.
Embets- och tjenstemän åtnjuta för sina platser en betydlig
nedsättning i de af andra personer erlagda priser.

Tidigt följande morgon begåfvo vi oss på väg till Buytenzoorg.
Hvardera vagnen var förspänd med sex små hästar, och så snart vi
kommit utom staden bar det af i flygande galopp. Den malajiske
kusken, försedd med en ofantlig piska, klatschade så att man trodde
sig höra en tiraljörkedja i full strid, och ett par halfnakna
skjutspojkar stodo än bakpå vagnen, än sprungo bredvid hästarne, sökande
å sin sida att i färdigheten att ur piskan framlocka de mest
genljudande smällar likna sin höga förebild på kuskbocken.
Morgonsvalkan låg ännu utbredd öfver landet, och äfven sedan solen hunnit
ett godt stycke upp på himmeln mildrades hettan af det genom den
hastiga farten uppkomna draget. Snart hade vi hunnit den första
poststationen, hvarest tolf andra hästar stodo i ordning påselade under
ett öfver vägen anbragt skjul. I ett nu var ombytet gjordt, och det
bar åter af i galopp. Med ytterligare fyra lika hastigt verkställda
ombyten framkommo vi omkring kl. 10 f. m. till det ståtliga
Buytenzoorg, och inqvarterades på ett strax bredvid beläget värdshus,
benämndt Belle-Vue. Trettiosex hästar hade för denna lilla färd varit
begagnade för hvarje vagn, men dock var anspannet ej starkare än
att de få och små backar, som under vägen förekommo, tycktes till
det yttersta fresta dess krafter. Vägen är ganska god, men var efter
gårdagens starka regn i stadens närhet ytterst smutsig. För foror går
en serskild sämre väg vid sidan af den egentliga, och man ser der
hela rader af kärror, hvardera dragen af en buffel, i sakta mak
framtåga.

Landet hade långs hela vägen nästan oafbrutet samma utseende,
ehuru man vid Buytenzoorg ser de stora bergen på närmare håll.
Deras höjd uppgifves till omkring 10,000 fot, och slottets borggård
skall ligga 800 fot öfver hafsytan. Landet består af sakta sluttande
kullar, omvexlande med slätter, och syntes oss, ehuru fruktbart,
mindre vackert än vi väntat, en följd deraf att få eller inga större träd
eller grupper deraf funnos i närheten af vägen. Man tycker det
förväntade utseendet af tropisk yppighet saknas, och blott få
menniskoboningar synas. Fälten användas hufvudsakligen till risodling, och
vattnas för detta ändamål medelst vattenledningar af bamburör. I
anläggandet af sådana skola Javaneserne ega en instinktlik färdighet,
som säges till och med komma den europeiska ingeniören på skam.
Riset är af flera olika slag, hvaraf några trifvas på låga och fuktiga
ställen, andra på högländtare. Efter risodlingen intager den af indigo
och socker främsta rummet.

Slottet Buytenzoorg, tillika med den derbredvid liggande af
Malajer och Chineser bebodda by, intager en öfver det närmast
kringliggande landet något upphöjd platå, från hvilken man åt flera håll
har en skön utsigt, hvari dock vatten fattas. Den å, som vid Batavia
kastar sig i hafvet, flyter väl i forssande lopp nära förbi, men den är
för obetydlig och dess bädd ligger för mycket nedskuren mellan
kullarna för att den skall kunna göra någon effekt, eller ens synas. Det
nuvarande slottets daterar sig endast från 1826, då det äldre, som
stod på samma plats, alldeles kullstörtade under en af de på Java
ofta återkommande jordbäfningar. Det nya består blott af en våning
och är bättre beräknadt att motstå skakningarna, som dock nyligen
anställt några mindre skador å gipstaken i rummen, hvilka nu voro
under reparation. Slottets tak har ett betydligt utsprång, som
uppbäres af lätta pelare, och bildar sålunda kring större delen af
byggnaden en täckt gång, hvarest man i lugn kan promenera under de starka
regnskurar, som nästan dagligen hela året om falla häruppe i närheten
af de höga bergen. Anordningen och möbleringen af slottets inre hade
vi ej tillfälle att få se, men det innesluter, utom guvernörens våning,
talrika rum för de embetsmän, hvars närvaro härstädes i tjensten
påkallas, samt för besökande. Framför fasaden utbreder sig en vacker
gräsplan, som längre bort öfvergår i en park och upplifvas af ett stort
antal rådjur och hjortar, hvars vackra former och lätta rörelser det
var en förnöjelse att betrakta. En af vårt sällskap yttrade vid
ankomsten sin förhoppning att få smaka någon lämplig anrättning på
ett af dessa djur; men denna angenäma förespegling gäckades helt
och hållet, vi fingo nöja oss med att se på dem. Åtskilliga andra
djur voro äfven till betraktande, men deras antal var nu mindre än
vanligt, sedan en betydlig del nyligen blifvit afsänd till moderlandet.
Det ovanligaste bland de qvarvarande var ett babyrussa-svin; de långa,
tillbakaböjde betarne, som på hufvudet bilda likasom tvänne handtag,
gifva detta djur ett högst besynnerligt utseende. En liten leopard var
beundransvärdt vacker: det var serdeles nöjsamt att reta honom, för
att få se hans smidiga och snabba rörelser, hvarvid det blanka
skinnet glänste i skiftande färger som en väl ryktad hästs. I
synnerhet förgrymmades han svårliga när man nöp honom i den långa
svansen, som han understundom lät hänga ut mellan burens
jerngaller. Ett par stora burar innehöllo samlingar af sköna dufvor från
Borneo och Molukkerna. At en annan sida omgifves slottet af en
botanisk trädgård, omvexlande med parklika planteringar af höga träd.
Dess vetenskapliga värde kunna vi naturligtvis ej bedömma, men en
promenad på de slingrande gångarna var ganska angenäm. De
dyrbaraste rariteterna bestodo i några små oansenliga vexter i krukor;
en af dem uppskattades till tvåhundra gyllen, hvilket dock ej mägtade
höja den i våra ögon. Vi föredraga mindre kostsamma, men vackrare
vexter. Bredvid parken är en liten begrafningsplats, hvarest åtskilliga
härstädes aflidne högre embetsmän hvila. De öfver dem uppresta
minnesvårdar beskuggas af yfviga bambubuskar.

Under en i kringliggande trakt företagen promenad i vagn
besökte vi ett af banianträd skuggadt ställe, som i äldre tider, medan
Javaneserne ännu bekände sig till Brahmas lära, varit begagnadt till
heliga sammankomster, och ett annat, hvarest en from brahmin stått
så länge på en sten, att hans fotsulor lemnat djupa märken deri.
Att märkena verkligen finnas, är obestridligt, om sättet för deras
tillkomst vilja vi ej yttra oss, den som älskar att sätta tro till dylika
saker, må hafva den oantastad. Det skulle utan tvifvel varit ganska
intressant att fått företaga några längre Utflygter och derunder taga
infödingarnes hvardagslif i litet noggrannare ögnasigte, men vi voro
ej utrustade för att vandra i den smuts och väta man träffar
hvarthelst man vänder sig. Vi råkade före oss på Belle Vue tvänne af
våra skeppskamrater, som ett par dagar förut i vetenskapliga ärenden
begifvit sig hit. Desse fingo ganska klen ersättning för sin tidspillan
och sina gjorda kostnader. Skogarna voro så otillgängliga, så fulla
af snår och kärr att man knappast kunde komma ur fläcken, och det
myckna vatten, hvaraf träd och buskar voro belastade, nedstörtade
vid hvarje steg öfver dem till den grad, att det var nästan omöjligt
att få något skott att brinna. Vandringen i snåren har ock sina faror,
ty der saknas hvarken tigrar eller andra rofdjur, och menniskan har
dessutom ett par arga fiender i noshörningen och den vilda buffeln.
Enda sättet att här få något resultat af sin jagt, är att låta en hop
infödingar med hundar drifva ut djuren ur snåren, och skjuta dem
när de utkomma på de mera öppna platserna, men en dylik tillställning 
fordrar naturligtvis många förberedelser och faller sig något
kostsam för den enskilde.

I närheten af Buytenzoorg bo ett par små inhemska furstar, och
någon af vårt sällskap ifrågasatte möjligheten af att få låna de af dem
underhållna bajaderer, för att en gång få betrakta dessas af åtskilliga
resande så poetiskt beskrifna dans, i hvilken dock andra endast funnit
osmakligheter. Vår holländske vän anställde efterfrågningar i denna
väg, men alla skönheterna voro till vår djupa harm redan upptagna
af Chineserna, hvilka just som bäst voro sysselsatta med att fira sitt
nyår, vid hvilken fest Svärmare och andra små fyrverkspjeser tycktes
spela en hufvudroll, ty sådana sprakade och smällde i hvarje vrå.
Under alla dessa våra sysselsättningar försummade vi ingalunda vår
kropps välplägande, utan man intog på värdshuset sina ganska
stadiga mål, hvarvid förträfflig potates med ganska oklanderligt smör,
båda artiklarna frambragta på Java, lifligt påminde om det aflägsna
fäderneslandet och smakade de flesta af oss bättre än någonting annat.
Vi kände under deras förtärande vår aktning för ön betydligt stiga.
Efter tvänne dygns nöjsamt vistande på stället anträdde vi strax på
eftermiddagen återresan, som till följe af den ej obetydliga, fast aldrig
branta sluttningen gick betydligt hastigare än uppresan, och med
anlitande af sjuttiotvå hästar för de båda vagnarnes behof, befunno vi
oss i Batavia tillräckligt tidigt för att samma afton fara ombord,
hvarest under vår frånvaro allting gått sin vanliga gång.

Batavias folkmängd anses vara upp emot 70,000 personer, hvaraf
hälften består af Chineser. Europeernes antal skall vara omkring
4000, garnisonen oberäknad. Resten består af Javaneser, med en
liten inblandning af Araber och individer från Molukkerna eller andra
holländska besittningar. Chineserne hafva en del af staden för sig,
Malajerne en annan. Närmaste tillsynen öfver de förra utöfvas af en
af guvernören tillsatt polismästare, vald bland de rikaste och
anseddaste bland dem. Utom andra skatter betalar Chinesen en serskild
pålaga för rättigheten att bära den honom utmärkande hårpiskan, och
oaktadt all sin kärlek för penningen, skall sällan någon enda individ
beqväma sig till att genom piskans afskärande befria sig från denna

pålaga. Hårpiskan är hans stolthet, skiljemärket från den af honom
föraktade Malajen, och skillnaden måste så mycket tydligare genom
yttre tecken utmärkas, som den naturliga olikheten i utseende genom
uppblandning blifvit något utplånad. Chineserne utöfva här samma
yrken som vi redan ett par gånger nämnt; Europeerne skulle gerna
vilja vara dem förutan, men de hafva så innästlat sig att man ej kan
blifva dem qvitt, och de hafva stundom ingifvit styrelsen allvarsamma
farhågor. Såväl deras qvarter, som Malajernes, skall erbjuda många
besynnerliga saker till fremlingens betraktande, så att vi måste
beklaga att vi ej fingo tillfälle att taga reda på dem. Skådespel,
spelhus, opiekrogar och andra tillhåll för de gröfsta orgier skola vara
högst egna och märkvärdiga att åse<footnote>Se d'Urville's Voyage au Pole Sud etc. VII, spridda ställen i texten och
noterna vid slutet af delen.</footnote>, om ock intrycket snarare är
ohyggligt än angenämt. Oaktadt all vaksamhet smugglas opium i ej
obetydliga qvantiteter in på Java: tvänne klippers från Bombay gjorde,
sannolikt för detta ändamål, under vårt vistande i Batavia sina besök
derstädes. Det enas manöver föreföll i synnerhet högst misstänkt.
När en vara är begärlig och ett lands hela befolkning biträder vid
dess insmugglande, hjelper ingen bevakning, den må vara huru
mångtalig och verksam som helst.

Om Javas handel hafva vi ej kunnat erhålla några uppgifter, och
de äro af föga intresse, så länge sakerna qvarstå i sitt nuvarande
skick. De varor Sverige tager derifrån äro allom för väl bekanta för
att behöfva här omnämnas. Fremmande konsuler emottagas ej i någon
af de holländska besittningarna i Ostindien. Batavias redd är säker,
ehuru så öppen att lastning eller lossning ofta ej på flera dagar kan
företagas. Sådant inträffar hufvudsakligen under nordvestmussonen,
eller då solen är söder om eqvatorn. Åtskilliga betungande band
trycka alla fremmande nationers fartyg, som för sina varor erlägga
dubbelt så hög tull som Holländarne sjelfva. Reparationer kunna fås
i Batavia verkställda, men endast med mycken omgång och betydlig
kostnad. Proviant i betydligare qvantiteter må ej påräknas att erhålla.
Af förfriskningar äro höns och frukter de hufvudsakligaste, oxköttet
är dåligt och dyrt. Bland frukter må anmärkas den ljufliga
mangustanen, med hvilken vi här fingo göra bekantskap. Den är af ett
äpples storlek, skalet är tjockt, dunkelrödt och af en starkt
sammandragande smak; den ätliga delen är hvit, delad i klyftor likasom en
apelsin, och af en obeskrifligt ljuflig smak. Derjemte kan den utan
fara njutas i mängd, hvilket ej är förhållandet med dess medtäflare
ananasen, hvilken här ej tycktes oss i godhet fullt upphinna dem vi
smakat i Sinkapoor.

Under vårt vistande i Batavia låg der blott ett svenskt fartyg,
skeppet Prins Oskar från Stockholm. Dess befälhafvare, kapiten
Lagerkloo, hade den godheten att till oss öfverlåta en mängd från
Hamburg medförda svenska tidningar, hvilka naturligtvis med intresse
lästes af en och hvar, och är det oss ett nöje att derföre få
offentligen tacka.

Vi vilja ej lemna Java utan att nämna några ord om dess
nuvarande styrelsesätt, ehuru befarande att dervid blott upprepa saker,
hvilka för de fleste af våra läsare äro väl kända. Dessutom få vi på
förhand tillkännagifva att våra uppgifter i allmänhet ej äro i första
hand, utan tagna från andra. Möjligen kan dock i dem förekomma
någon mindre allmänt känd omständighet, och vårt anförande är blott
ämnadt att gifva en allmän karakteristik af förhållandena, ej en
fullständig kännedom af deras detaljer.

Portugiserne hade redan länge ensamme bedrifvit handeln på
Ostindien, då mot slutet af 1500-talet Engelsmän och Holländare
började göra dem denna stridig. De sednares första uppträdande på Java
skedde 1595 under befäl af Cornelius Houtman. Oaktadt deras båda
medtäflare ej underläto något för att drifva dem ur den förmånliga
ställning de der förstått intaga, lyckades det dem snart att ytterligare
utvidga och stärka sin magt. Oenigheten mellan de furstar, som på
ön stredo om öfverväldet, kom dem dervid väl till pass, och efter
åtskilliga lyckligt slutade krig hade Holländarne innan mediet af
1600-talet erhållit för säkert fotfäste för att kunna utdrifvas af öns
egna befolkning. På Molukkerna hade de ännu hastigare lyckats
blifva herrar. Det var holländska ostindiska kompaniet som egde
dessa rika besittningar, men i tidernas längd förmådde det ej deraf
draga några utgifterna motsvarande inkomster, och då staten år 1795
öfvertog alla besittningarna, hade kompaniet en skuld af öfver 100
millioner i vårt mynt. Sedan dess förvaltas Java med underlydande
öar helt och hållet för statens räkning, och det 1819 inrättade
ostindiska kompaniet, kalladt Haandels-Maatschappy, är blott ett handels- 
och rederi-bolag, hvilket, enligt kontrakt med regeringen, har en till
en viss grad uteslutande rättighet till handel med öarnes produkter.
All skeppning till moderlandet verkställes med kompaniets fartyg.

Öfver alla de holländska besittningarna i Ostindien är
generalguvernören på Java högsta styresman, visserligen underordnad
moderlandets styrelse, men i många afseenden utrustad med en magt, som
kan jemföras med de mest oinskränkte regenters, och i hvars utöfning
han knappast blir underkänd af regeringen, så länge ej koloniernas
bestånd genom den äfventyrats. Det af regeringen tillsatta Indiska
Rådet kan blott afråda eller tillstyrka, guvernören kan mot dess
enhälliga röst vidtaga hvad åtgärder han behagar. Alla andra
embetsmän kunna af honom afsättas. Befordringarne inom arméen, hvilken
ej står i någon gemenskap med moderlandets, bero endast af honom
ända till och med öfverstes grad: den går efter tur och ålder i
tjensten, men guvernören kan utan vidare gå förbi dem han anser
olämpliga. De olika distrikterna styras af residenter, hvilka inom sitt
område hafva en ganska vidsträckt magt; de derinom förlagde trupper
äro under deras befäl. Hela truppstyrkan i kolonierna uppgår till
omkring 25,000 man, hvaraf en tredjedel är Européer. Till sjöss
består krigsmagten för närvarande af tjugusju fartyg, hvaraf två
mindre fregatter och resten små briggar, ångbåtar och dylika. Fordom
hade kolonierna sin egen flotta, som dock sedermera blifvit förenad
med moderlandets. Örlogsvarfvet är beläget på ett par små holmar
utanför Batavia, men man ämnar flytta det till Surabaya, som erbjuder
en bättre hamn och ett sundare klimat. En ångmachinverkstad är
redan der anlagd: ett dervid byggdt jernfartyg låg nu på Batavias redd.

Mindre förbrytelser bland infödingarna afdömas af en domstol,
sammansatt af residenten, hans sekreterare, den infödde så kallade
regerande fursten och någon af de mest ansedde presterne i provinsen.
Javaneserne äro fortfarande mohammedaner, ehuru de föga
samvetsgrannt iakttaga koranens föreskrifter. Nämnde domstol anställer
ransakning öfver svårare förbrytelser, som afdömas af en högre,
hvarifrån ytterligare kan vädjas till en högsta domstol. Holländare kunna
än ytterligare vädja till högsta domstolen i moderlandet, men de
oerhörda kostnaderna dervid skola vålla att sådant knappast någonsin
sker. För Européer gälla Hollands lagar; i afseende på de infödda
rådfrågas de ofvannämnda inhemska myndigheterna, hvilkas utlåtande
gemenligen följes, när det ej för mycket strider mot europeiska
rättsläror. De ytterligt grymma straff, som fordom voro i bruk, äro
längesedan afskaffade, och vanliga mord, af hämndlystnad eller
svartsjuka, straffas blott med lindrigt tvångsarbete. Det är blott de mot
Hollands välde riktade gerningar hvilka ej kunna påräkna något
öfverseende. Gröfre brott skola på Java ganska sällan förekomma.
Malajen är föga i stånd att anlägga och utföra någon sammanhängande
eller tid fordrande plan, men dukar deremot så mycket lättare under
för ögonblickets frestelse. Snatterier förekomma således ofta, men om
några nedrigheter begås, får man snarare söka gerningsmannen bland
Chineserna än bland Javaneserna.

I sina förhållanden till infödingarne har holländska styrelsen med
utmärkt konseqvens iakttagit den grundsats, att gå till väga kraftigt
i saken, mildt i formen. Den har ej det ringaste inblandat sig i
folkets religion och seder, och alltid som medel för sin verksamhet 
användt de inhemska furstarna, dem folket sedan urminnes tider var
vändt att oinskränkt lyda. Vid indrifvandet af de hårda pålagorna
har den vetat att gå till väga på ett sätt, som lyckats förekomma alla
allvarsamma förvecklingar. Dessa pålagors beskaffenhet skall strax
omnämnas. Till det yttersta beroende af holländska styrelsen, hafva
furstarne till namnet en betydlig magt öfver sina så kallade
undersåter, styrelsen visar dem till det yttre mycken aktning och betalar
dem hederligt underhåll. Sedan längre tider har den haft rättighet
att bland den regerande furstens slägt välja hans efterträdare, att inom
hans område militäriskt besätta hvilka punkter den godt syntes, och
att hos honom underhålla en så kallad hedersvakt, hvars verkliga
bestämmelse dock ej är svår att gissa. Naturligtvis har styrelsen ej
underlåtit att på thronen upphöja den enfaldigaste och medgörligaste
inom slägten, och på alla sidor omgifven af spioner, har hvarje furste
ej kunnat göra ett steg, utan att underrättelse derom genast kommit
till guvernören. Icke destomindre reste sig 1826 regerande sultanen i
Solo, men hans företag misslyckades, och Holländarne begagnade sig
af tillfället att ytterligare befästa sitt välde öfver hela ön. I den
afsatte sultanens i Solo ställe upphöjdes en ung slägting till honom på
thronen, men han delade efter ett par års förlopp sin företrädares öde,
och landsförvisades till Amboina, blott för det han emot förbud lemnat
sitt slott, utan att derom på förhand underrätta den holländska
residenten. Oaktadt hans ärende endast varit att nattetid bedja på sina
fäders grafvar, och ingen annan förbrytelse mot de hårda
förordningarna kunnat läggas honom till last, utan han tvärtom under det
föregående kriget hållit sig alldeles afsides, förblef styrelsen döf för de
många förböner som fälldes för honom. Det ansågs dock sannolikt
att han på annat sätt, genom för myckna kunskaper och den
personliga tillgifvenhet han tillvunnit sig af sina såkallade undersåter, väckt
styrelsens skygghet, och att man nu passade på tillfället för att utan
att bryta mot sedvanliga bruk befria sig från hans person. Ehuru
hård den dom var, som drabbat honom, måste man dock erkänna att
styrelsen vid detta tillfälle handlat klokt, ty en magt af detta slag,
som Holländarne utöfva i sina ostindiska kolonier, måste visa sig
oåtkomlig för allt, som af en okunnig befolkning kan uppfattas eller
tydas som svaghet. Ett enda medgifvande föder snart ett annat, och
många skulle väl ej behöfvas för att störta hela den på temligen
bräckliga grunder hvilande byggnaden.

Under sina egna herrskares välde lefde Javaneserne fordom i ett
fullkomligt slafveri. Jorden var regentens och dess afkastning lemnades
till honom, som endast lät hvar och en behålla det för hans
uppehälle nödvändiga. Dock skall denna rättighet oftast varit begagnad
med mycken mildhet, och godt förstånd herrskat mellan styrande och
styrda. Sedan Holländarne blifvit herrar, satte de sig i furstarnes
ställe, men funno sig ur stånd att på detta sätt draga någon vinst af
jorden, emedan befolkningen ej arbetade mera än dess egna behof
erfordrade, och något användande af tvång ej var rådligt att försöka.
Det urgamla systemet utbyttes derföre mot en skatt, uppgående till
tredjedelen af all slags afkastning, men utan önskad verkan, och 1830
infördes ett annat system, som visat sig lämpligare. Enligt detta är
hvarje inföding ålagd att för styrelsens räkning utgöra sextiosex
dagsverken om året, vid uppfordran af förmannen i det distrikt der han
är boende. Arbetena bestå dels i de till jordbruket hörande, dels i
väganläggningar, forslingar m. m.; under alla dessa stå de serskilde
arbets-afdelningarne under närmaste tillsyn af sina egna förmän, och
Holländarne undvika gerna att personligen deltaga i arbetets ledning, i
annat än hvad sjelfva planens uppgörande beträffar. Javanesen får ej
jägtas, utan man måste låta honom gå sin vanda gång. Uppgörningen 
och fördelningen af den talrika befolkningens dagsverken på de
olika slagen arbeten, och kontrollen öfver att de af hvarje individ
blifvit riktigt utgjorda, fordrar naturligtvis ett högst vidlyftigt arbete,
men det lättas betydligt genom de inhemske förmännens biträde. Den
tid, som återstår sedan de sextiosex arbetsdagarna äro överståndna,
eger hvar och en att efter behag använda, och residenterne äro
skyldige att noga tillse att ingen tvingas till något slags öfverarbete. Alla
på ön framalstrade varor öfverlemnas till styrelsen, som sedan efter
godtfinnande afyttrar dem. Äfven de varor, som af enskilda
frambringas på till dem upplåten jord, måste aflemnas till ett på förhand
bestämdt pris.

Javas folkmängd är ej rätt säkert känd, emedan man fruktat att
genom införandet af en ordentlig mantalsskrifning stöta folkets religiösa
fördomar. En gammal uppskattning har gifvit den att vara sju till
åtta millioner, för tio år sedan ansågs den öfverstiga nio, och torde
nu kunna antagas till tio millioner, hvari Chineserna ingå till ett antal
af omkring 300,000, sedan det på sednare åren betydligt ökats genom
inflyttningar. Produktionen har äfven varit i jemnt stigande, och ön
anses nu inbringa omkring fyratio millioner gyllen, hvaraf blott en
fjerdedel afgår i förvaltningskostnader, oaktadt embetsmännen äro mycket
väl lönade. Generalguvernören åtnjuter t. ex. ej mindre än 150,000
gyllen, utom en mängd förmåner in natura, såsom Buytenzoorgs
betydliga egor, fria hästar för alla sina resor, betjening m. m.

Om ändamålet med koloniers anläggande antages vara att endast
inbringa penningar i moderlandets kassor, kan man ej neka att Javas
kolonisering visat ett lysande resultat. Antager man åter utbredandet 
af moderlandets civilisation vara hufvudsaken, för hvilken handeln blott
är ett medel, så torde deremot knappt någon kolonisering kunna
uppletas, som varit så i grund betydelselös. Utan att vilja påstå att
Javaneserne under oberoende furstar skulle vara lyckligare än nu, eller
att någon beskyllning för grymhet, eller ens hårdhet, med skäl kan
göras Holländarnes nuvarande styrelsesystem i afseende på folkmassan,
så kunna vi dock ej undertrycka en känsla af ogillande af sjelfva
systemet. Om Brittiska Indiens styrelse ej gjort något för sina
undersåters andliga lyftning, så har den dock ej hindrat enskildes företag i
denna riktning, och i de flesta af Hindustans större städer hafva i
stor skala skolor anlagts, i hvilka, utan afseende på lärjungens religion,
undervisning meddelas i alla en god folkbildnings ämnen. Spaniorerne
hafva meddelat Filippinska Öarnes innevånare sin religion, och ställt
dem på en jemförelsevis ganska hög ståndpunkt. Om äfven hvarje
Spanior skulle blifva derifrån utdrifven, skulle dock minnet af Spaniens
välde lefva hos folket, hvarje religionsfest skulle blifva det en
påminnelse derom. Hollands styrelse har i sina besittningar hvarken sjelf
gjort något försök till höjande af de underkufvade folkens andliga
ståndpunkt, eller tillåtit enskilda att dermed befatta sig. I dess
beräkningar, för det närvarande och för framtiden, har blott ingått en
enda omständighet, den omedelbara afkastningen. Kanske har
nödvändigheten tvungit dertill, den är en fiende som är svår att bekämpa,
men har ock mången gång varit en beqväm vän, på hvilken man
kastat skulden för det förhatliga i alla begångna felsteg. Skulle Javas
befolkning en gång resa sig och lyckas bortdrifva de fremlingar, som
i snart två och ett halft århundrade beherrskat ön, så qvarlemna dessa
knappt något spår af sitt långa herradöme derstädes. De hafva at det
underkufvade folket meddelat hvarken religion eller lagar, seder eller
språk, de hafva städse stått alldeles utom och bredvid det, och när
de sista af deras qvarlemnade bostäder hunnit nedruttna och den
generation, som sett dem, hunnit utdö, skall den ankommande
fremlingen förgäfves leta efter något tecken, någon plägsed, som kan påminna
honom om att en europeisk nation der herrskat och styrt med
oinskränkt magt.

*
</chapter>
<chapter name="XVI">

<h1>XVI.

Kokos-Öarne, Mauritius och Kap.</h1>

1853. Febr. 13. — Apr. 19.

Tidigt om morgonen d. 13 Febr. lemnade Eugenie sin ankarplats
utanför Batavia, och vi kunde nu säga oss vara stadda på
hemvägen. Amiral van der Plaat hade till chefens förfogande ställt
ångbåten Ardjoeno, efter hvilken vi ock togos på släp. Vinden blåste
ganska frisk från nordvest, men stillnade snart af. Passerande förbi
de många större och mindre holmar, hvaraf Javas norra kust omgifves,
nådde vi innan solnedgången Kap St. Niklas och inträdde i
Sunda-Sundet. Ångbåten kastade nu loss, en officer sändes dit ombord för
att tacka för god hjelp, och vid hans återkomst höll Eugenie med en
sakta nordostlig bris inåt sundet, medan ångbåten begaf sig på återväg
till Batavia. Vinden dog snart alldeles bort, och för att ej under
natten ligga och drifva för strömmen, hvars sättning här är ganska
föränderlig, ankrade vi kl. ¾11 utanför staden Merak på Java, sydost
om den lilla höga holmen Button Island eller Toppers Hoedje.
Djupet var här 26 famnar och botten sand. Stiltjen fortfor hela natten
och täta blixtar belyste de molnomgifna bergen på Java och Sumatra.
Vi lättade följande dagen kl. 8 f. m., men den svaga och motiga
vinden, ofta afbruten af stiltje, tillät oss endast att helt långsamt
framskrida; middagstiden hade vi ej ännu hunnit längre än tvärs för Fjerde
Pynten, på hvilken ett fyrtorn för ett par år sedan uppfördes.

Under natten friskade vinden från vestkanten med mulet och byigt
väder, och då vi i dagningen d. 15 sågo oss ej kunna ligga öfver
vestra udden af den vester om Java belägna Prins-Ön, hölls af för
att gå genom rännan mellan denna och Java, hvarest farvattnet väl
är trängre, men mindre besväradt af den starka dyning, som i sjelfva 
sundet under denna årstid vräker in från sydvest. Vi hade dock
knappt stuckit in i denna ränna förr än vinden kastade alldeles emot
och blåste i friska byar med starkt regn. Kryssningen fortsattes
likafullt med alla de segel fregatten kunde bära, bramseglen gigades och
tillsattes flera gånger, men kl. 9 f. m. kom en vida hårdare by än de
föregående, som tvang oss att låta märsseglen löpa. Storseglet och
mesanen voro redan gigade, men just i detsamma fockegigtågen räcktes,
blåste det något slitna seglet långs undra refbandet itu från lik till
lik; vi höllo derpå tillbaka ut i Sunda-sundet, hvarest vi hela dagen
kryssade mot den inåt Java-sjön sättande strömmen, och en dyning,
som nästan alldeleles stoppade fregattens framfart på ena bogen och
stundom kom seglen att slå emot masterna, oaktadt brisen var temligen
frisk. Sålunda fortforo vi hela natten, omgifna af några i samma
fördömelse stadda kamrater. Följande morgon lyckades vi dock ligga
öfver Prins-ön och höllo derpå lättare, så att vi ett par timmar
sednare voro ur det egentliga sundet, och vid middagen pejlade Java
Hufvud i O. S. O. Vinden stillnade helt hastigt, sedan vi väl kommit
ut i öppna sjön, hvarest fregatten den återstående delen af dagen
obarmhertigt vräktes af den höga dyningen från sydvest.

Vi bådo nu farväl åt den Ostindiska Archipelagens farvatten och
öar, hvilka sednare af åtskilliga författare, isynnerhet fransyska, blifvit
kallade Malesien, efter den derstädes nästan uteslutande förekommande 
inhemska folkstam. Vårt vistande derinom hade ej varit långvarigt
— endast sex veckor — men dock tillräckligt för denna gång. Att
dessa öar erbjuda vida fält för odlingar och handel är otvifvelaktigt,
zoologen och botanikern finna derstädes mångfaldiga nya och intressanta
föremål att undersöka och insamla. För den profana blir dock
vistandet der snart odrägligt, ehuru det möjligen under annan årstid kan
vara angenämare än under denna. Oss föreföll det som låge det i
klimatet något eget förslappande, som vi ej kännt på andra ställen,
hvarest dock temperaturen är föga lägre. Atmosferens stora fuktighet
torde vara orsaken dertill. Man tappar all lust, all förmåga att tänka
och arbeta, till och med nöjen blifva för ansträngande. Något
sällskapslif finnes ej, de fleste Europeer äro om dagen alldeles upptagne
af sina affärer och göromål, och söka om qvällen endast stillhet oeh
hvila; man kan ej vistas länge ute den tid af dygnet då menniskan
enligt naturens ordning egentligen bör lefva, och sedan den första
nyhetens behag försvunnit, ligger i allt hvad man inom sitt eget slägte
ser en tröttande enformighet och en motbjudande fulhet. Man kan ej
vika ett steg från de trampade vägarna utan att klifva ned sig i
risfältens dy eller fastna i snår och moras. Angenäm sysselsättning vill
här säga att beqvämt kullvräkt i en rörstol och med fötterna upplagda

på en annan eller på bordet tillbringa sin tid i en halfsofvande
dåsighet, förljufvad af cigarrens ångor, om man har smak för dessas njutning.
Sådant kan väl gå för sig till en tid, men i längden! — Det är sannt
att ananas och mangustaner och annat man här har öfverflöd på äro
förträffliga saker, hvilka vi vilja låta all rättvisa vederfaras, men man
vågar ju knappt göra sig ett ordentligt mål af dessa frestande
läckerheter, och får skatta sig lycklig om man oaktadt all återhållsamhet
och försigtighet slipper lemna sin kropp till föda för landtkrabborna,
hvilket ord här ej får tagas i den bildliga bemärkelse, hvari det af
oss sjömän någon gång begagnas. Ombord på Eugenie hade vi den
stora lyckan att ej i Batavia, eller efter afseglingen derifrån, få vårt
antal af sjuka förökadt, utan inskränkte det sig, med undantag af
mindre åkommor, till de vid afseglingen från China redan insjuknade.

De tre följande dagarna, d. 17—19, blåste mussonen frisk och
drog sig småningom på sydvest, med täta, om ock ej hårda regnbyar.
Vädersolar observerades d. 17 om eftermiddagen, och månen omgafs
ett par qvällar af en gård <footnote>Flera gånger under resan, då sådana visat sig, har diametern blifvit 
observerad och alltid befunnits 43°-45°. Gårdens form har alltid varit cirkelrund.</footnote>. Dyningen från sydvest var fortfarande
ganska våldsam. Den 20 vändes nordvestvart och sattes kurs på Kokos-
eller Keeling-öarne, hvilka chefen för ökande af de naturhistoriska
samlingarna beslutat besöka. Vinden höll sig stadig omkring sydvest och
vädret var utmärkt vackert. På förmiddagen d. 23 ficks den sydliga
af nämnde öar i sigte. Under de sju dygn vi legat till sjös hade
strömmen, med undantag af första dagen, satt åt nordvest nio mil (1½ 
Sv. mil) i dygnet. I luftens temperatur märktes ännu ingen förändring,
utan den höll sig mellan 25°—29°; hafvets hade endast sjunkit från
28° till 27°.

Sakta framdrifven af ostadiga, sydliga vindkast, nalkades Eugenie
småningom ön, af hvilken först intet land syntes, utan blott en 
jernnhög rad af palmer, nedanför hvilka sedermera en strand af bländande
hvithet visade sig. Då vi nalkades öns norra ända, hvarest 
ankarplatsen är belägen, sågs en hvalbåt komma roende mot oss, och snart
hade vi en god lots ombord, hvars färg häntydde på något blandad;
ras, men hvars språk och målföre voro fullkomligt engelska.
Uppehållna af stiltje och ström hunno vi först i solnedgången ankarplatsen,
hvarest vi ankrade på sex famnars djup, botten af korallsand.
Följande morgon varpade vi längre in i den lilla hamnen, som fått 
namnet Port Refuge eller Port Albion. Sedan man passerat öfver en ås
af koraller, hvarpå är blott 3½—4 famnar vatten, kommer man in i
en djupare bassäng, hvarest man har ända till 12 famnar, men stora 
korallklumpar uppskjuta högt från botten, som emellan dem består af
skarp sand, eller söndermalde koraller. Hvar och en skyndade nu att
efter bästa förmåga taga ön i ögonsigte.

<img>Kokos-Ön.</img>

Den lilla Kokos-gruppen, som äfven benämnes efter sin upptäckare,
Engelsmannen Keeling, består endast af tvänne öar. af hvilka den nordliga
är helt liten. Den ligger ungefär 2½ Sv. mil rätt norr om den södra, som
består af en rad större och mindre sammanhängande holmar, hvilka
ofullkomligt ansluta en lagun, af hvilken en del vid lågt vatten faller
nästan torr, en annan åter bildar en rymlig hamn, hvari djupet
omvexlar mellan två och åtta famnar, ehuru der och hvar mindre
korallklumpar uppsticka nästan till vattenytan. Endast grundgående fartyg
kunna gå längre in i dem; större måste ankra i Port Refuge, hvarest
man dock ligger väl skyddad mot alla vindar, utom de mellan
nordost och nordvest. Då likväl passadvinden nästan hela året blåser
stadigt och jemnt, har man intet att befara, i synnerhet som väl
vistandet på stället ej gerna kan blifva långvarigt. Man är föga eller
intet besvärad af dyningen, som på öns östra sida i skummande massor 
rullar högt upp på det omgifvande refvet. Hela östräckans längd är
halfannan svensk mil, och bredden en. Närstående teckning gifver
bättre än någon beskrifning begrepp om dess bildning och skapnad.
Det hvita är holmarne, det ljusast skuggade lagunens grundare och
det mörkare dess djupare del, det omgifvande mörkaste är hafvet.
Sidornas yttre sluttning är mycket brant, så att man på mindre än
en fjerdingsvägs afstånd från sydöstra ändan ej funnit botten med
1200 famnars lina. Ingen af holmerne skall höja sig mera än trettio
fot öfver hafsytan. Tidvattnet stiger fem till sex fot, och hamntiden
är 5<sup><i>t</i></sup> 30<sup><i>m</i></sup>, Enligt af lotsen meddelad uppgift skall tidvattnet blott
en del af året, då solens declination är nära densamma som öns
latitud <footnote>Vestra udden af nordostliga holmen är belägen på S. 12° 5' 22", 0. 96°
51' 44".</footnote>, vara regelbundet, den öfriga delen har man högt vatten blott
en gång i dygnet. Jordbäfningar hafva ett par gånger förmärkts
på ön.

Holmarne äro blott de mest uppstående delarne af det lagunen
bildande refvet, och vid lågt vatten kan man vada från holme till
holme kring två tredjedelar af hela omkretsen. Jordmånen består
dels af till sand söndermalde koraller och snäckskal, dels af större
och mindre koraliblock, och något litet mylla har på ett och annat
ställe bildat sig. Ehuru mager denna jordmån är, ger den dock
näring åt ett oräkneligt antal kokospalmer, hvilka ända ned till stranden
betäcka alla holmarnes yta, och hvilkas frodiga utseende bär vittne
om att de ej vantrifvas. Det var helt besynnerligt att vandra i skuggan
af det grönskande tak deras kronor bilda, hvilket är så tätt att
knappast någon solstråle tränger igenom. Några buskar funnos ej
inuti dessa lundar, utan hade man temligen fri utsigt mellan de runda,
glatta stammarna. Marken var djupt betäckt med nedfallna grenar,
och nötter lågo bland dem i tillräcklig mängd att mätta många
skeppsbesättningar. Uppe i kronorna hade tärnor, sulor och tropikfoglar
sina bon och helsade vandraren med hesa skrik. Vid närmare
påseende fann man utom palmerna ett par andra trädslag, hvaraf ett
erbjöd ett virke af mörkbrun färg och utmärkt hårdhet, och långs
stranden vexte stora buskar, hvars blommor vidt och bredt omkring
uppfyllde luften med vällukt. De fåtaliga gräs och örter här finnas
hafva blifvit hitförda antingen af menniskor eller af hafvet. Magister
Andersson fann några vexter, hvilka ej blifvit funna af Darwin, som
1836 besökte ön. Utom de nämnde sjöfoglarne finnas blott ett par
arter vadfoglar, och till och med insekter förekomma endast i ringa
antal, så af individer, som arter.


Lagunen erbjuder deremot ett rikt fält för naturforskaren. På
bottnen vexa verkliga skogar af koraller, hvilka tydligt synas genom
det ytterst klara vattnet, och mellan dem simma skaror af fiskar,
hvars blanka sidor genom vattnet skifta i de grannaste toner af blått
och grönt. Några voro af en alns längd, medan andra ej nådde en
tums. I de små pussar, tidvattnet vid fallandet lemnade på refvet,
anställdes liflig jagt efter dem. Mellan korallerna träffas snäckor af
flera arter, men för att taga dem fordras biträde af en van dykare;
vid lågt vatten hittar man dock en och annan i hålorna mellan
korallblocken. I det grunda vattnet långs stranden röra sig blötdjur af ett
högst oaptitligt utseende; det är dylika som vi under namnet trepang
omnämnt såsom en af det chinesiska bordets läckerheter. De här
befintliga skola dock ej vara af rätt godt slag, hvilket för djuren
sjelfva medför den fördelen att de i ostörd ro få krypa i det ljumma
vattnet, i stället för att torkade sändas till China. När man vadar på
refven må man akta sig för en art korall, hvars vidrörande
åstadkommer en stickande smärta, liknande den af nässlor förorsakade,
men mycket starkare, samt för att sticka tårna eller fingrarna mellan
de gapande skalen af någon jättemussla (Tridacna gigas). Större
individer af detta djur hafva tillräcklig styrka att allvarsamt skada foten,
och äfven de mindre kunna gifva ganska obehagliga kramningar. Man
ser det ena af dessa djur bredvid den andra såsom en mörkblå
slingrande orm framtitta mellan de halföppna skalen, som vid minsta
beröring ögonblickligt tillslutas. Fordom hvimlade lagunen af
sköldpaddor af förträfflig beskaffenhet, men numera anträffas sådana högst
sällan, sedan härvarande befolkning under en följd af år fört ett
utrotningskrig mot dessa gastronomernes favoritdjur.

Kokos-Öarne upptäcktes 1608 af engelsmannen Keeling, men
förblefvo obebodda i mera än två århundraden. Först 1823 begaf
sig en Engelsman, vid namn Hare, dit med ett antal malajiska
qvinnor och några slafvar, dem han köpt i Batavia <footnote>Enligt Fitz Roy. Uppgiften förefaller något besynnerlig; vi betvifla att
slafvar 1823 funnos till salu i Batavia.</footnote>. Här tvang han
dessa sednare att arbeta för hans räkning, och höll qvinnorna förvarade
på en liten holme, den ingen utom han sjelf fick besöka. En hans
landsman; vid namn Ross, hade redan förut ämnat bosätta sig der
för att pressa kokosolja, och anlände 1826 dit med sin familj.
Malajerne sällade sig till honom, och Hare lemnade ön, dit han tänkte
återvända med en ny uppsättning, men dog i Batavia under
förberedelserna dertill. Sedan dess har Ross och ett par i bolag med honom
arbetande landsmän bebott ön, men han var för tillfället rest till
Sinkapoor för att sälja en last olja, öns enda produkt. Innevånarnes
antal var nu omkring 400, hvaribland några få hvita och negrer, de
öfriga Malajer och blandningar af dessa med de förstnämnda.
Nybyggets läge är på kartan utmärkt. Karlarne sysselsätta sig med att
från de olika holmarne hemta kokosnötter, af hvilka qvinnorna rifva
fnaset, hvarefter en annan afdelning karlar verkställer oljans
utpressning. Tjuge till tjugefem stora nötter erfordras för att gifva en kanna
olja. Några små odlingar hafva gjorts, men med undantag af bananas
vill ingenting i anseende till jordmånens magerhet rätt frodas. När
koloniens lilla skonert återkommer från Indien medför den alltid en
last jord, men man kan förstå att den ej förslår långt. Emedlertid
funnos här några fikonträd och sockerrör. Utom höns hafva svin och
får blifvit hitförda, men de förra trifvas ej rätt väl, utan angripas ofta
af sjukdom, och de sednare äro små och magra. Vi köpte ett par
efter tre piaster stycket, hvilket pris äfven betalades för ett dussin
höns. Vatten finnes endast i obetydlig myckenhet och af dålig
beskaffenhet, hvarjemte hemtningen är besvärlig. Ved kan äfven blott i
ringa myckenhet erhållas. Klimatet är naturligtvis hett, och i land
blir hettan ofta odräglig genom de från den hvita korallsanden
återkastade solstrålarna. Vi hade ända till 36° i skuggan, då
thermometern likväl var skyddad mot den återkastade värmen.

Vår lots var en ganska kunnig och studerad man för sin ställning
har i verlden. Bland annat egde han en kännedom om Sveriges
historia, sådan man sällan träffar den hos äfven högt bildade
utlänningar, och, hvad som var än underligare, det visade sig tydligt att den
var hemtad ur flera olika arbeten, hvilka mannen ganska noggrannt
jemfört med hvarandra. Han uppgaf Geijers historia, men han hade
äfven ganska noga reda på händelserna efter den tidpunkt denna
slutar. Mannens ögon gnistrade af förnöjelse, när han talade om
Gustaf Adolf, hvilken han ansåg för den störste konung som någonsin
i något land funnits. Händelserna år 1809 och dervid verkande män
kände han ganska väl, och kunde till och med igenkänneligt uttala
de sednares namn. Georg Adlersparre tycktes i synnerhet hafva slagit
an på honom. Besynnerligt att på denna lilla enstaka ö i Indiska
Oceanen träffa en person med kännedom om och intresse för vårt
aflägsna fädernesland, och ännu mera när man betänker att denne
person, född i Ostindien af engelska föräldrar, aldrig besökt Europa,
aldrig besökt någon skola, utan genom studier på egen hand,
företagna under lediga stunder och utan någon impuls utifrån, förvärfvat
de kunskaper han egde.

Besättningen sändes i land på den närmast liggande holmen för
att en gång få rätt grundligt vädra och piska sina kläder, hvilket
verkställdes under stojande munterhet. Mångas ögon angrepos af det
starka återskenet från den hvita sanden, och ett par dagar efteråt
voro omkring trettio man nattblinda, så att de väl sågo som vanligt
om dagen, men vid inbrytande skymning ej kunde reda något föremål. 
Vi hade redan längre tid haft några få sådana patienter, och
det nu stora antalet minskades snart när vi lemnat de tropiska
klimaten. Några få fortforo dock ända till hemkomsten att vara odugliga
till tjenstgöring nattetid.

Om morgonen d. 26 afseglade vi från ön och höllo sydvestvart.
Passaden var ett par dagar svag och ostadig med kast- och regnbyar
från sydvest, så att vi gjorde blott ringa framfart, men sedan vi skurit
trettonde gradens parallel, blef brisen frisk och stadig. Vädret var
under tiden gemenligen vackert, men mindre byar förekommo ofta.
Till d. 5 Mars, då vi på 76° O. skuro södra vändkretsen, hade
strömmen i medeltal satt 19 mil (3¼ sv. m.) i dygnet nästan rätt åt
norr. Luftens temperatur var märkbart svalare, och hafvets hade
sjunkit från 28° till 25°. Sistnämnde dag vid middagstiden sattes
kurs på Mauritius. Följande dagen började barometern sjunka, och
vid solnedgången syntes tjocka moln hopade kring horizonten i norr.
Den 7 föll barometern ytterligare något litet, och molnen hopade sig
allt mera och mera. Den 8 blef barometerns fallande hastigare och
vinden blåste stundom i temligen hårda byar. Oaktadt himmelns
utseende nu ej tycktes antyda någon kommande stark blåst, gjordes
fregatten dock klar att emottaga en hårdare storm, sådan som man i
dessa farvatten stundom har att bekämpa, och hvarom vi, innan vi
lemna Mauritius, skola nämna några ord. Kanonernes surrningar
undersöktes, båtarne utombords uppborgades och de på däck stående
försäkrades med goda surrningar. Från kl. 6 till kl. 9 på qvällen
steg dock åter barometern och fortfor äfven sedan att stiga, hvarjemte
vinden småningom mojnade af, så att den följande dagen, d. 9, blef
helt svag. Under natten togos tre utmärkt vackra svarta och askgrå
tärnor, tecken till att land ej var aflägset. Sannolikt voro de från ön
Rodriguez. Under de fyra dagarna, 5—9, satte strömmen oss åt O.
t. N. ej mindre än 27 mil (nära 5 sv. m.) i dygnet. Denna sättning
är för stor för att kunna tillskrifvas fel i loggningen, alldenstund
sekund-glasen noga och flera gånger undersöktes; man får således
antaga att något ovanligt förhållande orsakat den, emedan den
vanliga strömsättningen i denna trakt är med passaden eller ungefär åt
vestnordvest. Efter framkomsten till Mauritius fingo vi ock höra att
man derstädes under dessa dagar anmärkt så stora afvikelser från de
vanliga atmosferiska förhållandena, att man ansett en liten orkan vara
i annalkande, och det skulle väl kunna hända att någon sådan varit
i arbete längre norrut. Den 10 förmärktes endast helt obetydlig ström, 
likaså d. 11, då vi en half timme innan solnedgången fingo i sigte ön
Mauritius, eller Isle de France, och en af de tätt norr om den
belägna klippiga holmar. Hafvets temperatur hade nu stigit till 27°.
Efter solnedgången minskade vi segel och lade bi för natten.

Hela d. 12 kryssade vi mot en svag och ostadig sydlig vind
utanför norra delen af ön, och passerade middagstiden mellan holmarne
Flat Island och Gunners Quoin. Strömmen sveper här i starka hvirflar
och vi nödgades kl. 2 e. m. ankra, då fartyget i anseende till stiltje
blef alldeles oregerligt, men lättade strax derefter. Vi hade under
loppet af dagen god tid att betrakta den pittoreska ön. Från
stranden sträcker sig en sakta sluttande slätt, åt hvilken de stora
sockerplanteringarne gifva en saftig grönska, hvaremot de mörka
trädgrupperne och de hvita husen lifligt afsticka. Här och der uppsticker från
en sockerqvarn ångmachinens höga skorsten, antydande att idogheten
här slagit sig ned i den rika naturens sköte. Inåt ön höja sig först
solbrända kullar, och närmare medelpunkten reser sig i djerfva former
den basaltiska bergskedja, som utgör öns stomme. Vid dess norra
ända höjer sig den besynnerliga  klippan Peter Both, hvilken har
utseende af en ofantlig sockertopp, på hvars spets man stuckit ett lika
ofantligt äpple. Den har fått sitt namn efter en ryktbar holländsk
sjöfarande i början af 1600-talet. Vester om den höja sig flera något
lägre, men nästan lika djerft formade spetsar, och längre åt sydvest
uppsticker öns högsta berg, hvars skapnad är tillräckligt tydligt
tillkännagifven genom dess namn Tummen — La Pouce <footnote>Nära 2,700 fot hög. — Peter Both är något lägre. För tjugu år sedan
företogo sig tre öfverdådiga sällar att bestiga den, en bedrift som 1790 blifvit
utförd af en Fraosos vid namn Peuthé. De voro landtmäteri-direktören på
ön Lloyd, löjtnanten i flottan Keppel, och d:o i arméen Philpott, åtföljde
af en neger. Företaget lyckades, och allesammans tillbragte natten på
klippans spets. Philpott var sömngångare och bands stadigt för att hindras från
vandringar.</footnote>. Omvexlingen
af skog och öppen mark på de branta sluttningarna och bergskedjans
tvära brytningar i  utspringande  och  ingående  vinklar  gifva   åt  hela
taflan en utomordentlig mångfald af färgtoner, af ljus och skugga,
hvilken ytterligare ökas genom de tid efter annan forbifarande
molnmassorna, som efter att en stund blifvit af bergstopparna uppehållna
i sin flygt, vid passadvindens ytterligare påträngning med förökad fart
begifva sig i väg och i glittrande regnskurar nedstörta öfver slätten,
hvars öfriga delar upplysas af en flammande sol. Man ledsnar ej
snart att betrakta denna tafla med dess oupphörligt skiftande
ljusmassor och rika detaljer, den ena sköna effekten aflöses af den andra,
utan att man kan säga åt hvilkendera man skulle vilja gifva företrädet. 

Om aftonen befunno vi oss utanför distriktet Pamplemousses, som
bildar öns nordvestra del. Port Louis framskymtade längre söderut,
men den motiga och svaga vinden tillät oss ej att hastigt nalkas, och
vid qvällens inbrott måste vi aflägsna oss något från land för att ej
i mörkret kringdrifvas af de i dess närhet starka och ostadiga
strömhvirflarna. Äfven följande dagen fortfor vinden att gäcka oss, men
kl. 3 e. m. kom lots ombord, hvarpå alla båtarna utsattes och sändes
förut att bogsera, vi lyckades sålunda att strax efter solnedgången
nå ankarplatsen vid inloppet till hamnen, hvarest ankaret fälldes på
sexton famnars djup, botten af söndermalda koraller. Tidigt följande
morgon inbogserades fregatten i hamnen af en ångbåt, som för sådant
ändamål här underhålles. Den smala ränna, som leder in, är utmärkt
med bojar, i hvilka man får fastgöra sina varp. Fregatten förtöjde
mellan Cooper's Island och begrafningsplatsen med ankaren och i bojar.
Förstäfven lägges alltid ostvart, från hvilket håll man under orkaner
har hårdaste blåsten att vänta, och på tillsägelse af hamnmästaren är
man skyldig att stryka stänger och rår, förstärka sina förtöjningar och
iakttaga öfriga nödiga försigtighetsmått, som kunna hindra fartyget
från att drifva, hvarvid alltid de öfriga fartygen i hamnen utsättas för
skada. Innanför den yttre hamnen är en annan, hvarest mindre fartyg
kunna ligga i fullkomlig säkerhet. Både dockor och varf finnas här,
och tagas tidt och ofta i anspråk af fartyg, som på resa till eller från
Ostindien lidit skada under de ofta inträffande orkanerna. Kostnaden
för reparationer blir mycket stor, emedan det höga priset på lifsmedel
gör alla arbetslöner dryga. Vi skola snart anföra exempel på de af
orkanerna anställda förödelser. Den närbelägna Isle Bourbon<footnote>Kallades under kejsardömet Ile Réunion, hvilket namn nu åter blifvit
upptaget. Ankarplatserne besvaras ofta af så kallade raz-de-marées, eller stora
rullande vågor, som stundom ankomma under fullkomlig stiltje, och illa
tilltyga de fartyg som ej hunnit gå till segels for att undvika dem.</footnote>
saknar alldeles dugliga hamnar, så att äfven franska fartyg måste på
Mauritius verkställa behöfliga reparationer.

Port Louis ligger vid norra foten af en från bergskedjan i öns
midt utspringande ås. La Pouce höjer sig bakom staden upp i skyn.
Beqväma landningsställen och kajer äro med vanlig engelsk omsorg
anlagda. Sjelfva staden erbjuder föga för ögat, och gatorna äro större
delen af dagen ganska tomma. Blott nere vid hamnen rör sig en hop
arbetsfolk, nästan uteslutande bestående af negrer eller åtminstone
blandningar af den svarta rasen. Husen ega intet anspråk på
prydlighet och tyckas ej väl afpassade för klimatet, som är ganska hett.
Likväl får man dervid taga i betraktande att de för tropiska klimater
så väl beräknade husen i Manila och spanska Amerika sannolikt 
härstädes ej skulle kunna emotstå orkanernas våldsamhet. Någon
promenad finnes ej inom staden, men bakom den, inåt ön, är en
vidlyftig grön slätt, omgifven af med träd planterade vägar, hvarest den
vackra verlden stundom visar sig. Detta ställe har fått namnet Champ
de Mars. På dess midt är ett monument upprest öfver generalen
grefve de Malartie, som under de brydsamma åren 1792—1800 genom
kraft och rättrådighet tillvunnit sig befolkningens odelade aktning.
Minnesvården förblef dock länge i ofulländadt skick, till dess för tio
år sedan guvernören Sir William Gomms fru genom en ”fancy fair”
samlade medel till dess fullbordande.

Goda macadamiserade vägar leda kring hela ön. Norr ut kommer 
man i distrikten Södra och Norra Pamplemousses, hvarest man
något mer än en mil från staden träffar på kyrkan och byn af samma
namn. Vägen är vacker: man färdas mellan skogsdungar och sockerfält, 
på afstånd framblicka prydliga villor, och utsigten upplifvas af
många vandrare, hvaribland man ofta ser Hinduens smärta och
behagliga figur. Vid hans sida går stundom makan med sitt barn på
armen. Den lätta drägtens lifliga färger glädja ögat, men qvinnans
ansigte vanställes af en från näsbrosket ända på hakan nedhängande
flat ring. Hinduerne användas hufvudsakligen vid sockerodlingen.
Pamplemousses kyrka har ett skönt läge och är ganska prydlig: den
tillhörande kyrkogården är tätt beströdd af minnesvårdar, och af på
dem stående namn påminna många om historiska slägter och personer.
Något längre bort, på motsatt sida om vägen, visas Pauls och Virginies
grafvar, belägna på ömse sidor om en liten damm eller rättare en med
vatten fylld grop. Kanske skall denne vara en anspelning på att det
var det våta elementet, som hindrade de båda älskandes öden att i
tiden blifva förenade. Grafvårdarne äro helt enkla, utan något slags
inskrift, och ej med synnerlig omsorg underhållna. Några små
törnrosbuskar voro planterade inom de trånga skrank hvaraf de omgifvas,
men på dem alla fanns blott en enda blomma, så att de fleste af vårt
sällskap fingo nöja sig med några blad såsom minne af stället, att
vid hemkomsten skänka hemmavarande beundrare af Bernardin de
St. Pierres novell. Huruvida för öfrigt hjelten och hjeltinnan deri
verkligen existerat låta vi vara osagdt.

Strax bredvid kyrkan är en botanisk trädgård, anlagd på
1770-talet. Dess ursprungliga ändamål var att tjena till plantskola för
odlingen af kryddor, hvilken då ansågs såsom något utomordentligt
lönande. Den person, som i synnerhet arbetade för dess införande,
hade det betecknande namnet Poivre. Numera har denna odling
afstadnat. Trädgårdens regelbundna utstakning bär vittne om dess ålder,
och den skall, enligt kännares omdöme, innehålla mycket af värde. 
De skuggrika, fuktiga gångarna, på hvilka mosslupna stenbänkar
stodo, tycktes ej vara flitigt trampade af menniskofötter, och gåfvo ett
intryck af stillhet och ”tendre mélancolie”, sådan som uttalar sig i
Paul och Virginie.

Söderut från staden har ön  tt helt annat utseende.
Strandremsan är här helt smal, från bergskedjan i öns midt utspringa åsar
nästan ända till hafvet, och i de djupa klyftorna mellan dem
framstörta brusande åar. Vi tillbragte några timmar på en i denna trakt
belägen villa, tillhörig herr Carter, föreståndare för det betydande
handelshuset Blyth Brothers & C:o, till hvilket fregatten var adresserad
för sina penningebehof. Denna villa ligger helt nära Grande Rivière,
som på detta ställe gör ett fall af öfver hundra fots höjd. Det
skummande vattnet mellan de rika löfmassorna, hvaraf de branta stränderna
höljas, bilda en obeskrifligt vacker tafla, den vi dock fingo se under
oförmånliga omständigheter, emedan himmeln var molnbetäckt och ett
starkt regn, som kort förut fallit, gjorde vandringen bland träd och
buskar något obehaglig, i synnerhet som jordmånens sega lera i stora
klumpar fäste sig vid fötterna. Sidorna af dalen eller klyftan, i
hvilken floden flyter, äro så branta att man endast med lifsfara kan klättra
upp- eller nedföre dem, och ingen bro leder deröfver, så att herr
Carter är nödsakad att fara ända in till staden för att komma till sin
kompanions på andra sidan floden liggande landthus, det vill säga
färdas tre svenska mil för att tillryggalägga ett afstånd, som i rät
linie ej uppgår till en fjerdingsväg. Vextligheten är öfverallt yppig,
vi vandrade under hela alléer af mango, advokatpäron och andra
fruktträd, hvilka likasom alla andra planteringar vattnades genom
från de nedrinnande bäckarna ledda rännor, som äfven förse husen
med nödigt vatten. För detta behof tager man så mycket man
behagar, men på planteringarne fördelas vattentillgången enligt stadgad
ordning, och det tillses noga att kläder ej tvättas bredvid rännorna.
Det skulle varit serdeles nojsamt att vistas ett par dagar i denna sköna
trakt, men fregattens korta uppehåll på stället tillät ej något sådant.

Den utan tvifvel behagligaste, fast äfven besvärligaste vandring
vi företogo var till spetsen af La Pouce. I och för sig sjelf är den
väl ej mycket mödosam, men den blef det genom det dagen förut
fallna regnet, som gjort backarna hala, och lemnat hela massor af
vatten i de täta buskar, hvarigenom man närmast toppen har att leta
sig fram. Man lemnar staden öfver Champ de Mars och passerar
förbi några täcka, af buskar och blommor omgifna hus, öfver ett par
små backar, hvarest cactushäckar erbjuda sina förrädiska frukter, och
kommer så på en sakta sluttande väg, som dock snart blir brantare,
och upphör att vara farbar för åkdon. Till venster har man en djup, 
skogbevuxen dalgång, till höger en brant bergvägg, mellan hvilken
och vägen är en skogsdunge af frodiga, fast ej höga träd. Man
träffar här ofta markattor, hvilka vid vandrarens ankomst med otrolig
snabbhet klättra uppföre branten, kastande sig från buske till buske.
Äfven för den i botaniken okunniga visar det sig att man här
omgifves af en vegetation, som väsendtligen skiljer sig från låglandets.
Vi hade i en resebeskrifning kort förut läst att Mauritius till sin
natur är ett medelting mellan Tahiti och Galapagos-Öarna, men ej fästat
oss mycket vid detta uttryck; här var det dock omöjligt att ej blifva
Öfverraskad af de närmast omgifvande föremålens likhet med dem på
de fruktbarare delarna af Floriana, och att denna likhet ej är alldeles
skenbar, bevisas deraf att mag. Andersson här träffade åtskilliga på
nämnde öar funna vexter, flera än på något annat ställe vi besökt.
Bergens skarpa kammar påminte deremot om Tahiti, men voro ej så
höljda af grönska som der. Endast få foglar syntes, men en art
stora snäckor kröpo i mängd på den fuktiga marken. Allt som man
kom längre uppåt blir vägen brantare tills man på skuldran af den
ås, från hvilken La Pouce uppsticker, åter kommer på slät väg, som
dock snart bär brant utföre till den vidsträckta slätten i öns midt,
kring hvilken bergåsarne bilda en naturlig vall, och gifva det hela
utseende af en enda ofantlig krater, som dock ej på århundraden,
eller sannolikt årtusenden, kan hafva varit i verksamhet. Man viker
nu af från vägen och inträder i en tät skogsdunge af buskar och
mindre träd, hopsnärjda af rankor och ormbunkar, genom hvilka en
smal gångväg leder i slingrande krokar. Allt som man stiger högre
blifva träden mera förvridna och hoptofvade, men när man slutligen
nalkas sjelfva den uppskjutande käglan, glesnar skogen helt hastigt.
Man klättrar nu uppföre den branta sluttningens stenar, mellan hvilka
vexa små örter och gräs af ganska nordiskt utseende, och befinner
sig slutligen uppe på den trånga yta, som bildar spetsen, och ej just
lemnar utrymme åt något talrikt sällskap. Passadvinden svepte frisk
häromkring och temperaturen var så angenäm som möjligt.

Den utsigt La Pouce från sin spets erbjuder öfverträffas ej lätt i
rikedom och skönhet. Det ej en half mil aflägsna Port Louis tyckes
ligga under ens fötter, och åt motsatt håll, åt öster, utbreder sig den
nyssnämnde slätten i den herrligaste grönska, på afstånd begränsad
af berg, mellan hvilkas mellanrum hafvet ses framskymta. Åt norr
höjer Peter Both trotsigt sin hjessa ur ett böljande haf af skiftande
gröna löfmassor, och de bredvid honom liggande klipporna tyckas
sträfva efter att hinna honom i formens djerfhet. At söder sträcker
sig en lång ås, hvars kala kam är så tunn, att man tycker sig kunna
rida grensle på den. Nalkas man at nordvest-kanten af den lilla yta,
på hvilken man befinner sig, och lutar hufvudet deröfver, så blickar
man nedföre en ättestupa af några hundra fots höjd, hvilken
säkerligen skulle vara en beqväm väg för den som längtar till Valhall.
Vid dess fot ligga stora stenblock kastade om hvarandra, halft insvepta i
buskar och örter. Vi uppehöllo oss en timme på La Pouce och
anträdde derefter återfärden. Hela utflygten hade ej tagit längre tid än
från kl. 6 till kl. 11 f. m., under hvilka fem timmar vi ingalunda
brådskat, utan tvärtom i godan ro betraktat de omgifvande föremålen,
och ehuruväl vi gjorde vårt intåg i Port Louis i ett jemmerligen
genomblött och nedsmutsadt skick, voro vi ytterst belåtna med
företaget och beklaga uppriktigt dem, som af fruktan för vägens längd
och besvärlighet läto afhålla sig från att göra oss sällskap.

Mauritius har på en yta af 16 sv. qvadratmil en befolkning af
180,000 menniskor, hvaraf något öfver en fjerdedel består af hvita <footnote>Engelsmännens antal är omkring 5000, garnisonen oberäknad. — Ett mindre
antal Chineser finnes äfven: de hafva ej godt rykte om sig.</footnote>,
en annan af frigifna negerslafvar och deras afkomma, och ej fullt
hälften af Hinduer, mest från Malabariska kusten. I bilagorna skola
vi lemna en tabell öfver befolkningen. Af de hvite är ojemförligt
största delen fransyska kreoler, som fullkomligt bibehållit sin
nationalitet. Franska språket är allmänt gängse, och man träffar äfven
bland de bildade klasserna många individer, hvilka ej tala engelska,
I synnerhet gäller detta om damerna. Ända tills de sednaste åren
har talan inför rätta förts på franska och handlingarne skrifvits på
samma språk, men detta förhållande har nu blifvit ändradt, säkerligen
till bitter grämelse för de talrika advokater af fransk härkomst, hvaraf
ön är öfversvämmad och hvilkas rofgirighet är till ordspråk vorden.
Oaktadt kreolerne erkänna att de ej hafva skäl att beklaga sig öfver
engelska styrelsen och dess förfaranden, råder dock hos dem föga
sympathi för de nya herrarna, och de båda nationerna umgås nästan
intet med hvarandra. Det är blott vid större publika tillställningar
man ser dem tillsammans. Hos Engelsmännen träffar man här samma
öppna och obesvärade gästfrihet, som i allmänhet är rådande i deras
kolonier. Den franska befolkningen har bibehållit mycket af sin
nations urgamla artighet, förenad med den öppenhet som utmärker kreolen.
Förr rådde bland dem en obegränsad och ytterst frikostig gästfrihet,
och om den antagit ett tarfligare skick, skall skulden dertill vara att
söka mera i omständigheternas än sinnelagets förändring. Likasom
de flesta franska koloniers plantage-egare voro nemligen de på
Mauritius boende vid öns afträdande till England djupt, skuldsatte, en
följd af kriget, ett slösande lefnadssätt och obetänksamhet i affärsväg.
Snart fick sockerodlingen en betydlig utsträckning och välståndet steg, 
men de flesta plantager fortforo dock att vara djupt intecknade. Kom
så slafemancipationen<footnote>Den 1 Febr. 1835.</footnote>, på hvilken man likväl länge varit beredd.
Ansenliga kontanta summor infloto väl, såsom ersättning för de
frigifna, i öns rörelsekapital, men i stället att användas till
egendomarnes upphjelpande och inteckningars utlösande, skola de till större
delen förslösats på nöjen och vällefnad, och när det sista pundet
strukit åt, befann man sig i en ganska bekymmersam ställning. Den
har väl sedan dess högst betydligt förbättrats, och till och med de
för några få år sedan inträffade stora handelskriserna förflöto utan
olägenheter af svårare beskaffenhet. Men emedlertid hade allvarsammare
sträfvanden gjort sig gällande, och det fordna slöseriet blifvit utbytt
mot sparsamhet och arbetsamhet. Att vi för öfrigt under vårt korta
vistande på stället ej kunde hinna göra några bekantskaper, är tydligt,
men att döma af ett par små sällskaper, som besökte fregatten, torde
ön hafva att erbjuda ett ganska behagligt sällskapslif, eller åtminstone
ej sakna ett af de nödvändigaste elementerna derför, intagande
medlemmar af det täcka könet.

Sedan Engelsmännen blefvo herrar öfver Mauritius har
kryddodlingen alldeles fått vika för den af socker, som tilltagit i en förvånande
grad, hvarvid man dock måste betänka att bristande afsättning till
följe af kriget länge hållit produktionen på en låg ståndpunkt. År
1812 var afkastningen föga öfver en million skålpund, under åren
1815—20 var den i medeltal årligen omkring sex millioner, men har
nu stigit till etthundrasextio <footnote>140 mill. franska livres. En utförligare tabell finnes bland bilagorna.</footnote>, eller tillräckligt för att lasta tvåhundra
medelstora fartyg. Af denna sockermassa går fem sjettedelar till
England, resten till Cap och Australien. Rörets odling bedrifves med
största omsorg och guano nyttjas som gödningsämne. Den peruanska
anses kraftigast. Arbetarne äro till större delen Hinduer, som äro
flitigare, medgörligare och mindre dyrlejda än negrerne. Varnad af
en äldre erfarenhet går man varsamt tillväga med skogens afrödjande,
och undanhugger ej mera än hvad som genast kan förvandlas till
bärande jord. Kaffe odlas äfven på kullar och höjder. Det är af ypperlig
beskaffenhet, men skeppningen deraf är obetydlig. Egentligt åkerbruk
finnes endast i liten skala, och för hela arbetsklassen måste lifsmedel
(ris) hemtas från Indien och andra ställen. Några vidsträckta
betesmarker finnas naturligtvis ej heller, och ehuruväl man ser rätt vackra
hjordar, lemna de ej tillräckligt antal slagtkreatur för öns behof, utan
hemtas sådana från Madagascar. Många arabiska fartyg (s. k. gourabs
och daos) sysselsättas med boskaps transporterande, men denna sjöfart 
afstadnar till betydlig del under orkantiden, eller mellan November
och Mars eller April. Lifsmedel äro till följe häraf dyra; för en mark
oxkött får man betala trettiosex skillingar. Af matnyttigt vildt finnes
rådjur, rapphöns och vaktlar, hvilka dock ej äro inhemska på ön, utan
blifvit ditplanterade. Skogarne lemna flera slag vackert och användbart 
trävirke, hvaribland må anföras ebenholts af bästa sort. Mindre
fartyg byggas här af till större delen på ön vext virke.

Mauritius eger ett sjöförsäkrings-bolag med ett kapital af 50,000
£ st., samt två banker och en sparbank, den sistnämnde inrättad af
regeringen. I Vetenskaplig väg eger det ett ”Society of Arts and
Sciences,” en litteratur-förening och ett meteorologiskt sällskap. Öns
täta gemenskap med Madagascar och de i grannskapet belägna öarna
Seychelles, Rodrigues och Chagos, allesammans engelska besittningar,
men för öfrigt föga besökta orter, göra den till en upplagsplats för
dessa ställens naturalier, hvarmed drifves en ej så obetydlig handel.
För meteorologiska observationer är ön förträffligt belägen, i synnerhet
för studerande af de stora orkanfenomenen, för hvilket ändamål också
det ofvannämnda sällskapet hufvudsakligen blifvit stiftadt. Dess
nuvarande ordförande är D:r Thom, som redan länge sysselsatt sig med
forskningar i detta ämne, och utgifvit ett par smärre skrifter deruti.
Sekreteraren, M. Bousquet, har äfven sedan längre tid insamlat
materialier till en noggrannare kännedom om orkanerna, och då numera
de flesta eller alla passerande fartyg lemna utdrag af sina loggböcker,
bör samlingen af uppgifter snart blifva betydlig och af värde.

Någon framställning af orkanernas natur, sådan man redan med
säkerhet känner den, kan här ej komma i fråga, och den skulle
knappast kunna göras fattlig för den allmänna läsaren, utan att blifva
alldeles för vidlyftig, under det att den som af kännedomen om dessa
fenomener väntar sig något gagn, i alla fall måste ur derom utgifna
verk skaffa sig en fullständigare, än som vi tro oss i stånd att
meddela. En sådan kännedom om orkanernes beskaffenhet och rörelser
är utan tvifvel af nytta för sjömannen, som beseglar de farvatten i
hvilka de förekomma, och äfven om man skulle ifrågasätta dess nytta,
så torde den på dess inhemtande använda tid ej vara så stor, att den
ej lätteligen på annat håll kan inbesparas. Vi äro öfvertygade om att
följandet af de för orkaners undvikande till sjös gifna reglor omöjligen
kan medföra någon olägenhet, äfven om de ej alltid ofelbart kunna
rädda fartyget, som kanske redan befinner sig i ett sådant läge, att
det ej längre kan komma undan, utan får inskränka sig till att på
bästa sätt söka trotsa orkanen, som vanligen illa tilltygar de under
dess fulla inflytelse råkade fartyg. Såsom exempel nämna vi den
utomordentligt häftiga, som 1781 så förfärligt tilltygade de af Rodney 
i Vestindien tagna priserna, och tillfogade England en förlust af 3000
sjömän, utom de i dess kolonier anställda härjningar, hvilka uppgingo
till millioner pund sterling; och för att återvända till Mauritius,
anföra vi dem 1807 och 1808, af hvilka den ena sänkte linieskeppet
Blenheim och fregatten Java, den andra anföll en under Sir Edward
Pellews <footnote>Sedermera Lord Exmouth. — Blenheim förde amiralen Sir Thomas
Troubridge's flagg. Han hade varit Nelsons vän och vapenbroder och var en af
Englands utmärktaste officerare. En brigg, Harrier, som blifvit något skiljd
från de andra båda fartygen, kom lyckligen fram till sin bestämmelse,
Ostindien, men likasom ett oblidt öde hvilat öfver hela eskadern, sjönk
äfven den följande året under en orkan i de ostindiska farvattnen.</footnote> befäl hemgående konvoy, hvaraf tre stora Ostindiefarare
sjönko, och de fleste öfrige fartygen endast med förlust af större eller
mindre delar af sin tackling lyckades rädda sina sönderbråkade skrof.
För omkring tio år sedan råkade fransyska fregatten La Belle Poule
och korvetten Le Berceau på vägen från Isle Bourbon till Madagaskar
ut för en dylik, som sänkte korvetten och förvandlade fregatten till
ett redlöst vrak, och under en annan i November 1851 afmastades
eller skadades ej mindre än femton fartyg, hvaraf fjorton sedermera
ankommo till Mauritius för att repareras<footnote>Korvetten Carlskronas kantring utanför Havana förorsakades ej af en orkan,
utan af en hastigt öfvergående våldsam by. Dessa två fenomener äro vida
åtskiljda och må ej förblandas; dessutom varar orkanen stundom flera dagar
om ock ej hela tiden med samma häftighet.</footnote>.

Orkanernes årstid är högsommaren och hösten. Sålunda
förekomma de i Vestindien och Chinesiska Sjön (hvarest de kallas
Tyfoner) under månaderna Juli — November, i Södra Indiska Hafvet under
November — April, hvilka gränsor sällan öfverskridas, och midt emellan
hvilka fenomenet oftast upprepas, ehuru ej derföre alltid våldsammast.
Den ofvannämnde i Vestindien af 1781 inträffade i November. I
Bengaliska och Arabiska Vikarna äro de ej inskränkte till någon viss
årstid, men gruppera sig dock talrikast kring vissa månader. Sällan
förflyta två eller tre år å rad utan att man på Mauritius har känning
af någon, men alla äro naturligtvis i sig sjelfva ej lika våldsamma,
och äfven af de våldsammaste går ej alltid den farliga medelpunkten
för den hvirflande rörelsen fram öfver samma punkt. Man har
anmärkt att de häftiga ofta nog inträffa ett par år å rad, utan att dock
någon egentlig periodisk återkomst kunnat förmärkas. De som på ön
anställt de största förödelserna hafva inträffat åren 1730, 1731, 1746,
1754, 1760, 1772, 1773, 1788, 1807, 1808, 1818, 1819, 1824,
1836 och 1850, ehuru vid många andra tillfällen mindre skador
åstadkommits. Orkanen af 1773 rasade den 9—10 April, förstörde alldeles 
all gröda och de flesta fruktträd , kullkastade i Port Louis en kyrka
och öfver trehundra hus, och dref trettiotvå i hamnen liggande fartyg
på land. De båda af 1818 (i Mars) och 1819 (i Jan.) gjorde äfven
högst betydlig skada. Vi måste nu öfvergifva detta ämne, och anföra
blott att de egentliga eqvatorial-trakterne äro befriade från hemsökelser
af orkaner, hvilka deremot sträcka sina verkningar långt utom
tropikerna, inom hvilka de uppstå och utveckla sig, så att en och annan,
efter att hafva färdats öfver Atlantiska Hafvet, låter känna sig på
Europas kuster, stundom på ett ganska obehagligt sätt, såsom t. ex.
d. 21 December 1821.

Såväl Mauritius som Bourbon upptäcktes i början af 1500-talet
af Portugisen Pedro de Mascarenhas, som gaf den förra namnet Cerone
och benämnde den sednare efter sig sjelf. Båda voro obebodda.
Portugiserne besökte sedermera flera gånger dessa öar, i synnerhet
Mauritius, hvars hamnar äro bättre än Bourbons, och ditsläppte getter
och rådjur, markattor och svin. Mot slutet af århundradet besöktes
ön af en holländsk eskader, hvars befälhafvare gaf den det namn den
nu bär<footnote>Efter Mauritz af Oranien.</footnote>. Någon kolonisering företogs dock ej förr än mot medlet
af 1600-talet, och den blef af föga varaktighet. Guvernören hade
från de franska nybyggena på Madagaskar köpt en hop slafvar af båda
könen, men desse lupo till skogs, och oroade sedermera beständigt
nybyggarna. Efter ett nytt försök att draga någon fördel af ön,
afträdde holländska ostindiska kompaniet den 1715 åt det franska,
som redan sedan 1664 innehade hela Bourbon. Den fick nu namnet
Isle de France. Allt fortfor i ett bedröfligt skick till 1734, då kolonien
under Mahé de la Bourdonnais' kraftiga och kloka styrelse började
uppblomstra. Sockerröret, dess nuvarande rikedom, infördes af honom,
och nästan alla allmänna anläggningar datera sig från hans
förvaltningstid, under hvilken äfven kolonien befriades från en af sina värsta
plågoris, skogsnegrerna eller de så kallade marronerna <footnote>Denna benämning på till skogs lupna negrer är allmän i Vestindien.</footnote>. För alla
sina tjenster belönades den äfven som krigare utmärkte mannen med
tre års fängelse i Bastillen och derpå följande glömska och fattigdom.
Frankrikes ostindiska kompani har på samma sätt handterat de flesta
af sina utmärktaste embetsmän, hvaribland vi må nämna Lally, som
fick sluta på stupstocken. Det är således ej underligt att det ej blef
långlifvadt; 1767 öfvertogos dess besittningar helt och hållet af staten.
Nuvarande guvernören på Mauritius, Mr. Higginson, har nyligen
ställt sig i spetsen för en subskription för uppresandet af en staty af
Labourdonnais. 


Frankrike fick snart skörda fördelar af det goda skick, i hvilket
denne man bragt Isle de France. Då under Norra Amerikas frihetskrig 
de ostindiska farvattnen blefvo en tummelplats for engelska och
franska eskadrar, kom ön väl till pass och gjorde det möjligt för de
Suffren att så länge kunna derstädes hålla sina fartyg i tjenstbart
skick. Under revolutionen blef ön ej fri från oroligheter, men
ordningens parti, med den ofvannämnde guvernören de Malartie i spetsen,
lyckades dock bibehålla öfvervigten, och då konventets dekret om
slafvarnes frigifvande ankom, förklarande kolonien sig till en viss grad
oberoende af moderlandet. Med erkännande af dekretets riktighet i
sak, låter det väl ej betvifla sig att den anbefallda åtgärden, vidtagen
utan några förberedelser och utan att tillerkänna slafegarna någon
slags ersättning, skulle hafva bragt kolonien på fullkomlig undergång.
Gemenskapen med moderlandet var dock ej helt och hållet bruten,
och det förra förhållandet återställdes så snart Napoleon hunnit stadga
sin styrelse. Under de påföljande krigen gjorde ön amiral Linois
samma tjenster som den förut gjort de Suffren, och dessutom utrustades
derifrån en mängd kapare, hvilkas lika djerfva som skickliga
befälhafvare kraftigt understödde franska flottan vid dess i detta farvatten
förda utrotningskrig mot Engelsmännens ostindiska handel. Bland dessa
kapare-kapitener har isynnerhet Surcouf gjort sig namnkunnig. Redan
vid krigets utbrott hade öns intagande blifvit påyrkadt af dåvarande
general-guvernören i Indien, markisen af Wellesley, men blifvit tid
efter annan uppskjutet. Slutligen blefvo de engelska handeln tillfogade
förluster så betydliga att företaget på allvare blef beslutadt, och såsom
förberedande åtgärd besattes den närliggande ön Rodrigues, hvarjemte
ett antal fregatter sändes för att hålla hamnarna på Isle de France strängt
blockerade. Isle Bourbon föll i Engelsmännens händer. Till sjös var
krigslyckan dock mera omvexlande än på någon annan punkt på
jorden, och blodiga strider kämpades kring öns stränder. Åtskilliga
de båda nationernas kämpar hafva här vunnit sin ryktbarhet: vi nämna
Rowley, Willoughby, Duperré, Hamelin, Bouvet, m. fl. Den 24
Augusti 1810 blef en för Engelsmännen olycklig dag, då en af deras
fregatter i Grandport tvangs att stryka, tvänne måste uppbrännas af
sina besättningar, som begåfvo sig ombord på en fjerde, hvilken ett
par dagar derefter äfven måste stryka. Samma öde delades äfven
af en femte, som dock dagen efter blef återtagen<footnote>Deras namn voro efter ordningen : Nereide, Mugicienne, Sirius, Iphigenia och
Africaine.</footnote>. Ändtligen
anföllo Engelsmännen i November ön med en flotta af tjugesju
örlogsskepp under amiral Berties befäl, samt femtio transportfartyg, 
medförande 15,000 man landstigningstrupper, och d. 3 December
kapitulerade franske befälhafvaren, öfverlemnande så väl ön som den der
förlagda eskadern af fyra fregatter, ett par mindre fartyg, jemte de från
Engelsmännen tagna priserna. Vid freden i Paris återfick Frankrike
Isle Bourbon, men Isle de France afträddes åt England. Dess gamla
namn upptogs och har sedan dess bibehållits.

Vårt korta vistande på Mauritius var ganska angenämt och slöts
med en lysande middag hos det här förlagda 5:te Fusilier-regementets
officerare. Middagstiden d. 17 Mars afseglade vi från Port Louis,
och passerade följande dagen i sigte af den höga Isle Bourbon.
Nordostpassaden fortfor till dess vi d. 22 befunno oss på 30° S., 47° O. På
de fyra dygnen d. 18—22 hade strömmen satt i medeltal 20 mil (3 1/2
sv. m.) i dygnet åt N. N. O. På eftermiddagen sistnämnde dag
tillkännagafs annalkandet till de föränderliga vindarnes regioner genom
byar från vestkanten, hvilka medförde mycket regn. Den 23—24
tillbragtes i oupphörligt kastande vindar, åtföljda af starkt regn och
åska. Dessa vindar fortforo månaden ut, dock öfvervägande från
sydvestkanten, och det i allmänhet vackra vädret afbröts  ett par gånger
af regnskurar och åska. Om morgonen d. 1 April friskade vinden från
sydvest, och blåste vid middagstiden full storm, så att fregatten låg
under bottenrefvad fock och mesanstagsegel. Afrikanska kusten
omkring Point Hood var nu i sigte. Stormen lade sig hastigt, och på
eftermiddagen d. 2 hade sjögången alldeles försvunnit. På det sista
dygnet hade strömmen satt 86 mil (15 sv. m.) åt S. V. t. V. eller
rakt mot vind och sjö, något som här kring Afrikas södra udde ofta
inträffar, ehuru strömmens allmänna riktning är tvärtom, eller åt öster.
Landet kring Algoa Bay var i sigte, och från kl. 3 till kl. 6 e. m.,
under hvilken tid fregatten ej genomlupit något betydligt afstånd, sjönk
hafvets temperatur 2°,7. De följande fem dagarne hade vi temligen
ombytliga vindar, än svaga, än friskt blåsande, med i allmänhet klart
och vackert väder, men med stark dyning från sydvest. Strömmen
satte derunder något litet åt öster, och hafvets temperatur vexlade
mellan 18° och 22°. Middagstiden d. 7 kom landet kring Cap
Lagulhas och False Bay i sigte, och framåt aftonen Goda Hoppets Udde.
I skymningen lade vi bi sydvestvart, och vände ett par timmar efter
midnatt åter nordostvart. Goda-Hopps-Udden kom frampå morgonen
åter i sigte, och kurs sattes på Table Bay. Vinden blåste hård från
ostsydost, men stillnade nästan alldeles ut då vi hunnit i lä om
landet, hvars besynnerliga former vi hade god tid att betrakta. Det var
nästan skumt innan vi passerade Green Point, den udde som åt vester
bildar Tafel-viken. Sydosten kom nu åter frisk nedrullande från
Tafelberget, kryssande emot den nalkades vi småningom staden och ankrade
kl. ½9 e. m. Följande morgonen flyttade vi oss längre inåt viken
på åtta famnar, sandbotten; spetsen af Djefvulsberget pejlades
härifrån i S. S. V., och Lejonets hufvud syntes just klart öster om
signalstationen på dess länd. Hafvets temperatur, som d. 7 öster om
Goda-Hopps-Udden var 19°, hade nu sjunkit till 14°.

Kapstadens hamn, Tafel-viken, är endast en öppen redd, hvarest
man är alldeles blottställd för nordliga och vestliga vindar, och
hållbottnen är ej serdeles god. Under sommarmånaderna (Okt. — Mars)
har man väl ej att befara dessa vindar, sydosten blåser då med
passadens stadga, och sänder hvinande byar utföre bergen, så att man vid
inkryssningen må akta sig för att föra för mycket segel. Det är
isynnerhet på eftermiddagarna, som dessa byar äro våldsamma. Under
vintern (April — Sept.) blåsa deremot ofta nog hårda nordliga vindar,
som i förening med den höga sjön jagat månget fartyg på land. Vi
hade d. 15—16 en någorlunda släng af en dylik, åtföljd af regn och
tjocka. Ett amerikanskt skepp sprängde derunder sin ena ankarketting
och råkade i drift, men fick undsättning från land, hvarest ankare och
tåg alltid finnas i ordning att på gifven signal utföras i stora
segelbåtar. Naturligtvis får man för sådan hjelp erlägga dryg betalning;
kostnaden för ankaren och båtar är betydlig och man får ej påräkna
sådana tjenster för intet, isynnerhet som frågan sällan är om att berga
menniskolif, utan helt enkelt en affär mellan fartygets assuradörer och
hamnstyrelsen. Under de båda blåsiga dagarna gingo dock våra båtar
lyckligt både i land och åter ombord. På Green Point stranda årligen
flera fartyg, och vi sågo ett från Australien kommande der sluta sin
resa. Det stötte en natt under tjocka och blef vrak, men besättningen
och en del af lasten bergades. Den sednare såldes tre eller fyra dagar
derefter tillika med vraket på auktion för assuradörernes räkning.

Temperaturen var under vårt vistande i Tafel-viken ganska ojemn,
så att den en dag öfversteg 31°, en annan ej hann till 16°, och om
natten sjönk den under 11°. Hafvets var äfven ganska omvexlande
mellan 12°—15°.

Engelska örlogsskepp äro endast om sommaren tillåtna att ligga
i Tafelviken, och äfven då ser man dem sällan der, utan ligga de
gemenligen i den två svenska mil söder om staden belägna Simons
Vik, hvarest ett litet varf finnes och stations-befälhafvaren har sitt
boställe. Utom ett par engelska fartyg lågo der ryska fregatten Pallas
och en liten ångbåt, båda på resa till Kamschatka. Vår gamla
bekanta från Batavia, Ardjoeno, och amerikanska ångfregatten Powhattan,
ett systerskepp till det förr omtalade Susquehannah, anlände till
Tafelviken ett par dagar efter oss. Powhattan var afsedd att öka den för
Japan bestämda eskadern.


De Kapstaden omgifvande trenne berg, Tafelberget, Lejonberget
och Djefvulsberget, bilda en grupp af ganska besynnerligt utseende.
Stenarten är sandsten, och dess rödbruna damm är en verklig pest i
staden, kring hvars gator det i hvirflande skyar drifves af fallbyarne.
Från vår ankarplats ses Tafelberget resa sig midt emellan de båda
andra, dess topp är alldeles flat, hvaraf det fått sitt namn. Höjden
är 3600 fot. Lejonberget ligger vester om det förra: dess sträckning 
är ungefär i nord och syd, och sedt vester ifrån har det något så
nära utseende af liggande lejon, hvars hufvud är vändt åt söder.
Djefvulsberget är skrofligt och spetsigt. På bergens sluttningar träffas
markattor och babianer. En tillämnad färd upp på Tafelbergets topp
måste till följe af mulen väderlek inställas. Man mister under sådan
ej blott all lön för sin möda, utan blottställer sig äfven för att
förvilla sig uppe i berget, hvilket, utom att vara obehagligt, stundom
medför våda. Man bör helst taga med sig någon person, som känner
vägarna, annars kan man lätt få vandra hela dagen utan att finna
något ställe der man kan komma uppföre de tvärbranta afsatserna.

Det holländska ursprunget visar sig tydligen i stadens utseende.
Husen äro till betydligt antal alldeles sådana som man ser på taflor
ur detta lands skola, och isynnerhet är rådhuset ett icke dåligt prof
på holländsk byggnadskonst. Äfven bland befolkningen röjer sig
genast vid första påseendet ett icke-engelskt element, och örat far ofta
höra det bataviska språket, hvilket allmänt talas af den färgade
arbetsklassen. Denna tycktes oss här fulare än på något annat ställe
vi besökt, en följd af beblandning med hottentottiskt blod. Äkta
Hottentotter ser man ej ofta i staden, och dem man råkar äro
vanligen från landet inkomne drängar eller formän, ty Hottentotten trifves
ej vid stadslifvet. En sådan forman med sitt spann hör till
Kapstadens karakteristiska egenheter. Man tänke sig en ofantlig rustvagn,
förspänd med ända till ett dussin par oxar, och karlen vandrande vid
deras sida försedd med en piska af fabelaktiga dimensioner. Dess
skaft är ett par famnar långt och snärten skulle kunna misstagas för
en metref. Piskan föres med båda händerna, och vid dess begagnande
fattar karlen säkert fotfäste, för att med tillhjelp af kroppens hela
öfverdel sätta fart på snärten, ur hvilken han framlockar de mest
brakande smällar. Oxarne äro magra, högbenta och försedda med
utomordentligt långa horn; deras utseende röjer mera rörlighet än styrka.
Dresseringen för ändamålet är fullkomlig; på blott mundtlig befallning
manövrera de med en noggrannhet, som täflar med det bäst exercerade
artilleris, och det väcker förvåning huru väl de i ganska dugtigt traf
svänga kring gathörnen.


Det närmast kringliggande landet är ganska fult; sand och risiga
örter utgöra hufvuddragen deri. I allmänhet erbjuder det hela för
andra än den naturkunnige intet af intresse, hvarken vacker natur
eller vårdade odlingar eller något annat för ögat fägnande, och
ehuruväl man på något afstånd träffar vackrare ställen, gör dyrheten af allt
slags färdande att man ej gerna utan serskildt ändamål begifver sig
dit. Omkring en mil från staden har vår aktade konsul, herr 
Letterstedt, en prydlig villa, Mariedal, hvarest han med äkta nordisk
gästfrihet emottager alla landsmän. Med anledning af den nyligen hitkomna
glädjande nyheten om födelsen af en arfvinge till Sveriges och Norges
konungathron, anställde herr Letterstedt en lysande bal, dit ställets
alla dignitärer och anseddaste personer voro inbjudne. Guvernören,
general Cathcart, var vid tillfället ej i Kapstaden, utan vid gränsen
för reglerandet af ställningarna efter det nyss slutade Kaffer-kriget,
men hans vikarie föreslog en skål för den nyfödda thronföljaren.
Kommendör-kapten Virgin svarade på denna skål med en för Englands 
drottning. Ett ombord på Eugenie förfärdigadt fyrverkeri afbrändes, 
och intet var underlåtet för att göra festen så glad som möjligt.
Några dagar förut hade Eugenies chef och officerare varit inbjudna
på en bal ombord på stations-befälhafvarens, Commodore Talbots
flaggskepp, Meander, och dagen efter gaf kommendör-kapiten Virgin ombord
på Eugenie en ”déjeûner dansant,” dit olyckligtvis blott en mindre
del af de bjudna damerna infunno sig; förmodligen hade de ej hunnit
repa sig efter ansträngningarna under den föregående nattens dans,
eller fruktade de den ännu fortfarande dyningen efter de sednast
förflutne dagarnes blåsväder. Fregattens halfdäck var förvandladt till en
ganska prydlig danssal, med ornamenter af vapen, omgifna af kransar
och festoner af eklöf och ljungblommor, hvilka fosterländska vextrikets 
alster äfven här öfverflöda. Konsul Letterstedts frikostiga gästfrihet
inskränkte sig ej blott till Eugenies befäl, äfven dess underbefäl och
besättning blefvo af honom ihågkomna, och rikligen trakterade med
åtskilliga förfriskningar.

Mellan staden och Mariedal viker vägen af till det af staten
underhållna observatoriet, nu förestådt af herr Maclear, som nyligen
slutat en vidsträckt och besvärlig gradmätning långs Kapkoloniens vestra
kust <footnote>Det genom den yngre Herschels arbeten ryktbara observatoriet var hans
enskilda egendom. Det var beläget ungefär en fjerdedels mil söder om det
andra.</footnote>. Dess resultater hafva ej ännu blifvit offentliggjorda. Likasom
sina företrädare i tjensten, Fallowes och Henderson, har herr Maclear
gjort sig ett ganska ansedt namn. Observatoriet var nu under 
utvidgning, och man var just sysselsatt med uppförandet af grunden för
en stor meridiancirkel, som väntades från Troughton och Simras
välkända instrument-verkstad i London. För öfrigt innehöll det intet
anmärkningsvärdt i instrumentväg. Strax bredvid är ett magnetiskt
och meteorologiskt observatorium, som förestås af herr Morton, men
sedan den egentliga byggnaden några månader förut nedbrunnit,
voro instrumenterna inhysta i för tillfället uppförda byggnader. Båda
de nämnde herrarne visade oss vid vårt besök all möjlig uppmärksamhet 
och välvilja.

För Sveriges handel är kapkolonien en föga vigtig plats. Marknaden 
förses naturligtvis från England, så att endast skogsprodukter
kunna afsättas, och äfven dessa ej till betydligare qvantiteter. Några
returlaster eller frakter kunna endast sällan påräknas. Egentliga
exportvaran är ull. Vin produceras endast i små qvantiteter.

Denna plats är af alla våra läsare så väl känd och innehåller
dessutom så litet af intresse, att vi hafva blott i största korthet nämnt
något derom. Långt inåt landet finnes deremot mycket för zoologen
eller jagtvännen, och åtskilliga personer hafva de sednaste åren der
ströfvat omkring för att tillfredsställa sin lust efter äfventyr. Bland
dessas namn träffa vi tvänne landsmän, herrar Wahlbergs och
Anderssons, som båda för närvarande (1854) befinna sig derstädes.

Under vistandet i Kap, förlorade vi ytterligare en af våra
skeppskamrater, båtsmannen Kompass, som efter en längre febersjukdom afled
d. 12 April, och blef begrafven i land tvänne dagar derefter.

*
</chapter>

<chapter name="XVII.">

<h1>XVII.

Hemresa från Goda Hopps-Udden och Afrustning.</h1>

1853. April 20 — Juli 30.

Dagen efter den bal vi nyss omnämnt, hade Eugenie afklädt sig
hvarje lemning af högtidsdrägten, och låg i sina allvarsamma
hvardagskläder klar att gå till segels. Endast vinden lät vänta på
sig. Vår hederlige konsul besökte oss i sista stunden för att bjuda
oss allesammans farväl. Middagstiden började en och annan liten
kåre flyga öfver den hittills blanka hafsytan, snart uppsprang en svag
bris från sydvest, och kl. 2 e. m. d. 20 April började Eugenie sin
vandring på det sedan gammalt välkända Atlantiska Hafvet. Vägen
till sjöss togs mellan kusten och Robben, hvilken ö begagnas till
deportationsort för koloniens brottslingar. I rännan deremellan och
fasta landet har man gemenligen strömmen med sig nordvart, hvarföre 
den ofta begagnas af utgående, men alltid undvikes af kommande
fartyg. Robben har ett utmärkt otrefligt utseende: den är kal och
stenig, och den midt emot liggande stranden består af hemska, af
vinden kringkastade sanddrifvor, ofvanför hvilka en ödslig slätt
sträcker sig till, de aflägsna bergens fot. Redan följande dagen kändes
stark förändring i klimatet: thermometern sjönk under natten ej lägre
än till 17°, då den i Kap stundom gått ned till 11°, och hafvets
temperatur hade stigit från 13° till 18°. Den sydvestliga vinden drog sig
småningom genom syd till sydost, och vi trodde oss redan hafva fått
känning af passadvinden, men den drog sig snart tillbaka, och dagarna
d. 23—26 tillbragtes strax söder om vändkretsen i svaga och ostadiga
vestliga vindar med ganska mulen himmel. En stark dyning från syd
lät derunder känna sig, och strömmen satte något litet åt sydvest.
När vi skurit vändkretsen inställde sig passaden, men ej mycket frisk, 
och som den dessutom var alldeles rätt akter in, gjorde fregatten ej
någon betydlig fart. Himmeln var esomoftast molnbetäckt. Strax före
middagen d. 1 Maj syntes S:t Helenas bergspetsar sticka upp öfver
horizonten på den punkt, hvarest en trafve af moln redan ett par
timmar förut för ögat utvisat öns plats. Frampå qvällen ankrade vi för
varpankare utanför dess nordvestra udde på fyratiofem famnars djup.
Mellan vändkretsen och ön hade strömmen satt åt söder omkring 20
mil (3½ sv. m.) i dygnet. I dagningen d. 2 gingo vi till segels: kabeln
sprang vid lättningen, och varpankaret, som fastnat i någon sten eller
skrefva, förlorades. Efter att hafva gjort ett par små slag, ankrade
fregatten kl. 8 f. m. utanför Jamestown, öns hufvudort.

Den lilla staden ligger i en trång dal, omsluten af kala, skrofliga,
branta bergåsar, som ingalunda gifva något förmånligt begrepp om det
öfriga af ön. Man ser ej ofta något mera afskräckande. Redden eger
intet skydd mot hafvet, men då passadvinden här blåser jemnt och
stadigt, och stormar äro någonting okändt, ligger man der i största
säkerhet. Det enda, som möjligen kan inträffa, är att man af någon
af de utföre dalgångarna framrusande fallbyarne kan drifvas med sitt
ankare till sjöss. Stundom är dyningen besvärlig: den härrör då af
på aflägsna trakter blåsande stormar, hvars vågor fortplantat sig hit.
Någon gång hafva såkallade ”raz-de-marée” eller ”rollers” åstadkommit 
skada bland fartygen. I de flesta fall landar man dock utan
svårighet vid den för detta ändamål uppförda stenbrygga, invid
hvilken äfven äro slangar för vattenfyllning. Strax bredvid bryggan har
man inrättat ett par krogar i grottor i klippan. Vägen går ett stycke
långs kanten af berget, hvarefter man genom en liten befästning
inträder på en af kanoner omgifven gård, och från den i staden, som
visserligen är liten och tarflig, men ej ser otreflig ut. Den har blott
ett par tusen innevånare, till större delen af blandad afrikansk ras.
Den ankommande fremlingen omgifves snart af personer som utbjuda
hästar, och vi dröjde ej länge att begifva oss på väg för att betrakta
öns verldsbekanta märkvärdigheter. Såsom öfverallt i sina besittningar 
hafva Engelsmännen skyndat att anlägga goda vägar, ehuru backar
här ej kunnat undvikas. En sådan bär från staden uppföre
dalgångens östra sida; man ser snart under sina fötter ”the Briars”, ett
litet ställe, hvarest Napoleon vid sin ankomst tills vidare inqvarterades. 
Namnet är ganska betecknande, ty husen omgifvas på alla sidor
af cactushäckar af den taggigaste beskaffenhet. I skrefvorna på
bergsluttningarna hafva små tjockbladiga plantor fått rotfäste, men deras
i gråblått dragande grönska förmår ej på afstånd göra sig gällande
mot bergens svartgrå eller brunaktiga färg. Slutligen kommer man
upp på en afsats, hvarest grönskan blir litet lifligare, och inåt öns 

midt ses små skogsdungar uppsticka. Vägen slingrar nu öfver mindre
backar och långs kanterna af med gulblommiga örter bevexta kullar.
Man tager af till venster från landsvägen och nedkommer i en trång,
sluttande dal, hvarest några tårpilar och cypresser tilldraga sig ögat.
På den gröna gräsmattan under dessa träd har århundradets man
tillbragt mången timma i läsning eller tankar, och på den af honom
sjelf der utsedda fläck blef hans stoft nedsatt. En gammal neger bor
derinvid i en af blomsterhäckar omgifven stuga: han omtalar med en
viss stolthet huru han förr öppnat grinden för kejsaren och bjudit
honom af det förträffliga vatten, som framsorlar ur en liten nära
stugan belägen källa. Grafven är nu öppen och vi nedstego i den.
Dess botten, tak och sidor äro stadigt murade af stora stenskifvor.
Stället är outsägligt täckt, talande om stillhet och frid, och kanske
har den starka kontrasten i de utsigter, man derifrån har, varit hvad
som slagit an på den fallne kejsarens sinne, och kommit honom att
välja denna fläck till sin hviloplats i lifvet som i döden. Den lilla
gräsplanen grönskar så vänligt och leende och omslutes af kullar,
hvilka genom de nyssnämnda gulblommiga örterna erhålla ett eget
praktfullt utseende. När man blickar uppåt dalgången ser man blott
grönska och frodighet: allt efter som dalen smalnar, fylles den allt
tätare af träd och buskar, och deras grönska blir allt lifligare.
Vänder man deremot blicken nedåt, ser man dalen vidgas och utbreda
sig till en ohygglig svart grop, hvars skrofliga sidor tyckas bortvisa
hvarje planta, som der vill söka rotfäste, och i hvars djup den
fullkomligaste ödslighet herrskar. Den svarta lavan ligger der i all sin
knaggliga nakenhet, men genom kontrasten tyckes den omgifvande
grönskan så mycket lifligare.

Den gamle negern visade oss en genväg genom en skogsbacke,
hvarpå man skulle komma ut på landsvägen helt nära Longwood,
Napoleons bostad. Denna lilla väg slingrade sig mångfaldigt genom
skogsdungar, i hvilka skottsk tall spelar största rollen. Man kommer
ut på landsvägen midt framför ett litet värdshus, hvarest vi beställde
middag till återkomsten, och fortsatte derpå vår ridt. Högslätten på
öns topp har ett utseende som man ej skulle väntat sig att finna
mellan tropikerna. Omgifven af furuskog och täckt af en matta af
fint gräs af den lifligaste grönska, liknar den mycket ett stycke af
någon af Sveriges bördigare provinser innan vårfägringen hunnit
alldeles försvinna. Man befinner sig nu omkring 2000 fot öfver hafvet,
och klimatet är helt svalt. Öns högsta spets, Dianas Pik, uppskjuter
till en höjd af ytterligare 1000 fot. Det nordiska utseendet förklaras
af den omständigheten att större delen af öns flora består af 

fremmande, införda vexter, hvaraf engelska utgöra en betydlig del<footnote>Darwin uppger (1836) att af de 746 arter, hvaraf öns flora består, endast 52
äro inhemska. Sedan dess har kanske de utländskes antal ytterligare ökats.</footnote>. När
ön upptäcktes var den till en betydlig del skogbevuxen, men då de
af Portugiserna hitsläppta getterna och svinen oupphörligt afbetade de
uppstickande trädplantorna, och de gamla träden småningom dogo af
ålder, blef den för något öfver ett århundrade sedan alldeles kal.
Följderna af skogens utödande dröjde ej att inställa sig. Sol och vind
uttorkade snart fullkomligt den numera allt skydd saknande
mullskopan, som i form af damm flög ut i hafvet, och stora sträckor, förr
bevisligen skogbetäckta och fruktbara, äro nu nästan utan ett grönt
blad. Man har sedan sökt så vidt möjligt varit afhjelpa det onda.
Getter få ej mera gå lösa i skogen och tallar hafva blifvit till
betydligt antal planterade på höjderna.

Longwood tillhör engelska kronan, som efter Napoleons död
utarrenderat det åt enskild person. Denne har naturligtvis helt och
hållet afsett sin egen fördel, och det af kejsaren bebodda huset är
numera fullkomligt bofälligt. Äfven i sina bättre tider måste det varit
temligen skralt och trångt. I den störtade herrskarens fordna salong
stod en sädesharpa uppställd, och hans sängkammare har sedan många
år begagnats till stall. Golfven äro alldeles uppruttna, af tapeter
finnes knappt något spår. Det nya huset, som först några dagar
innan kejsarens död blef färdigt, och hvilket han aldrig bebodde, är
deremot både rymligt, beqvämt och prydligt. Det uppfyller alla billiga
anspråk, och är väl afpassadt för klimatet. Tapetsering och dylikt
är ännu i godt behåll. Stall och öfrige uthus omgifva en gård på
husets baksida, framsidan omslutes af en liten trädgård med frodiga
buskar och träd, vid hvilkas planterande man afsett att de skulle
undanskymma den engelska bevakningsstyrkans bostad från fönsterna
i de af kejsaren vanligen begagnade rummen. Om således Sir Hudson
Lowe's uppförande möjligen stundom varit kinkigt och bristande i
grannlagenhet, så torde man dock väl ej med fog kunna förebrå
engelska styrelsen någon uppsåtlig afsigt att plåga sin fallna fiende,
för hvars bevakande den dock naturligtvis var nödsakad till åtskilliga
för honom obehagliga åtgärder. Att å andra sidan han och hans
följeslagare skulle finna allt uselt och otillfredsställande är lika
ursäktligt som förklarligt, och den från första stunden fattade oviljan
mot guvernörens obehagliga personlighet var ej heller egnad att mildra
ett såradt sinnes retlighet. Utan att vilja uppträda som Sir Hudson
Lowe's försvarare, måste vi bekänna att vi för honom hysa ett visst
medlidande. Ett offer för en obehaglig pligt, bäres hans namn till 
efterverlden af århundradets märkvärdigaste mans hån och förbannelser, 
och äfven af sina samtida landsmän har han endast haft förolämpningar 
och smädelser att uthärda. Vi skynda att lemna både stället
och ämnet, inseende att några poetiska utgjutelser i denna bok ej äro
på sin plats, äfven om vi, emot förmodan, skulle kunna bjuda på
något nytt rörande detta så många gånger af stora och små poeter
och skriftställare behandlade, numera utnötta ämne. Vi begifva oss
således på återvägen, endast några ögonblick uppehållande oss vid
det förenämnda värdshuset, för att intaga en tarflig middag, dervid
uppassade af tvänne rosenkindade, skrattande flickor. Aftonen
tillbragtes hos svensk-norrska konsuln, M:r Carrol, hos hvilken ett litet
sällskap var församladt. Eugenies chef hade låtit sin musik-corps
komma i land för att förnöja innevånarna, och ett stort antal af dem
församlades snart på det närbelägna torget. Följande dagen, H. K. H.
Kronprinsens födelsedag, firades ombord med salut, som i mångfaldigt
echo rullade från den ena bergsluttningen till den andra.

Fregatten var hela tiden öfverlupen af unga qvinnor af mer eller
mindre utspädd afrikansk ras. En och annan af dem såg ej så illa
ut, och deras uppförande var mycket stilla och beskedligt. Alla
beklagade sig öfver fattigdom och dåliga tider. Förr var S:t Helena
ostindiska kompaniets tillhörighet, och som man då för tiden ej hade
så brådtom som nu, uppehöllo sig de flesta hemgående fartyg en eller
annan dag härstädes, hvarigenom befolkningen tillskyndades en liten
förtjenst. Numera segla de fleste förbi ön, de förmögnare innevånarne
hafva flyttat till andra ställen, och föga tillfälle till arbetsförtjenst
finnes. Dertill framalstrar ön endast obetydligt med lifsmedel, och
den fattigare befolkningen får lefva på salt fisk och ris. Kött kostar
här nära en riksdaler marken, och kan ej ens alltid erhållas.

Om aftonen sistnämnde dag lemnade vi S:t Helena och fortsatte
vår segling nordvestvart. I dagningen d. 7 sågs Ascension i vester
uppsticka öfver horizonten. Passadvinden blåste frisk och stadig med
herrligt väder, utan någon besvärande värme. Mellan S:t Helena och
femte gradens parallel, hvilken skars på 16° V., satte strömmen i
medeltal för dygnet 27 mil (4½ sv. m.) åt sydsydvest. Vid sistnämnde
parallel fattades fregatten af den stora eqvatorial-strömmen, och sattes
under de fem följande dygnen (d. 8—13) ej mindre än 193 mil (34
sv. m.) rätt åt vester, eller nära 7 sv. mil i dygnet. Strömmens norra
gräns fanns mellan 4° och 5° N. Ingendera af dess gränsor antyddes
med någon bestämdhet af thermometern, som inom dem visade en
hafstemperatur af 26°—27°. Eqvatorn skars om morgonen d. 11 på 20° V.
Endast en dag (d. 12 på 2° N.) var vinden väsendtligt laber och
ostadig, med ett par regnbyar från nordost. Följande dagen lät 
nordostpassadens dyning känna sig, och sjelfva vinden aflöste helt
hastigt den väl ej friskt, men dock ännu temligen jemnt blåsande
sydosten. Under hela den tid vi befunno oss inom eqvatorialströmmen
lyste hafvet nattetid på ett sätt vi ej kunna påminna oss hafva förut
sett. Man kan knappt af en beskrifning göra sig begrepp om något
dylikt. Medelst håf upphemtades de lysande djuren, som befunnos
vara af tre till fyra tums längd och en till två tums tjocklek <footnote>Enligt meddelad uppgift af slägtet Pyrosoma. </footnote>, och
man kunde nu se skenet skifta i många brytningar af blått, grönt,
gult och violett. Djuren försvunno alltid i dagningen, och att
försvinnandet ej var endast skenbart, visade sig derigenom att
hafven ej mera uppbragte något enda djur, oaktadt den tio minuter
förut hade kommit upp full. Vi försökte att anrätta dessa djur till
föda, men utan att erhålla något som liknade Chinesernes beryktade
trepang. De föllo under anrättningen tillsammans till ett tunnt skinn,
som dock ej smakade illa.

Vi befunno oss nu i stora stråkvägen för från Södra Amerika
hemgående och från Norra utgående fartyg, och d. 15 mötte vi fem af
den sednare sorten <footnote>Latitud vid middagen N. 6° 39', Long. V. 27° 34'. </footnote>. Passadvinden förde oss ända till 36:te gradens
parallel, stundom blåsande styft, stundom måttlig, dragande sig mera
ostlig allt efter som vi kommo nordvart, och slutande med svaga
fläktar från sydost. Strömmen satte derunder jemnt åt sydvest ungefär
12 mil (2 sv. m.) i dygnet. Vädret var nästan oafbrutet skönt,
endast en och annan liten regnby gjorde deruti afbrott. Luftens
temperatur hade till nämnde parallel föga sjunkit, hafvets deremot ned
mot 20°. De fyra dygnen d. 20—23 befunno vi oss i den efter det
myckna der flytande sjögräs så kallade Sargasso-Sjön, hvars gränser
nu voro parallelerne 21°—34°, af hvilka den förra skars på 37°, den
senare på 41° V. Dessa gränser må ej anses såsom definitiva, ty en
eller båda af dem förändra sig efter årstiden eller tillfälliga
omständigheter. Vi känna ej huruvida man i detta afseende eger någon rätt
säker, på fakta stödd kännedom, som dock i sjöfartens närvarande
skick ej borde vara svår att erhålla. Några hundrade loggböckers på
årets olika månader någorlunda jemnt fördelade angifvelser skulle väl
i detta afseende vara tillfyllestgörande. Hvarest de ofantliga
gräsmassor, man på denna stora rymd af öfver hundrade svenska mils
bredd ser utbredda, alstrats eller vuxit, våga vi af obekantskap med
ämnet ej yttra oss om. Så långt ögat når ser man parallela, mera
eller mindre breda strimmor deraf ligga utåt hafsytan och stiga eller
falla med vågen, och om man upphemtar en grästufva, finner man 

en hel verld  af små fiskar, krabbor och blötdjur lefva och röra sig
deri <footnote>I v. Dübens resa med skeppet Prins Carl finnes en vacker beskrifning på
denna mikroskopiska verld. </footnote>.

Som vanligt följde på passadvinds-regionens lemnande ett par
dagar med stiltje och lätta anlöpande vindkast, som småningom stadgade 
sig från vestkanten. En mängd blötdjur visade sig under dessa
dagar, och vi sågo dagligen flera seglare. Den 28 började sydvesten
blifva frisk och stadig med det skönaste väder. En stor del af dagen
tillbragtes i sällskap med några holländska skepp och en svensk brigg,
hvilka alla dock vid friskande bris snart kommo på efterkälken.
Middagstiden d. 29 fingo vi tvänne af de Azoriska Öarna, Flores och
Corvo, i sigte, vid solens nedgång voro de redan ur sigte akterut.
Vår goda vind blef dock ej långvarig, utan drog sig snart genom syd
på sydost, och d. 1—3 Juni fingo vi ligga och hacka mot en ojemn
nordostlig vind med fuktigt och tjockt väder. Denna vind är ofta om
våren och i början på sommaren i dessa farvatten, likasom i Sverige,
högst envis. Efter en dags stiltje kom dock åter gynnande vind med
utmärkt klart och vackert väder, och om morgonen d. 7 Juni befunno
vi oss bland en flotta af lotskuttrar, från en af hvilka, hemma på
Scilly-Öarna, vi togo lots. Frampå eftermiddagen fingo vi samma öar
i sigte, och kort derefter först Landsend och sedan Lizard. Ett par
timmar efter midnatt började den ryktbara Eddystone-fyrens ljus
glimma öfver horizonten. Fyrtornet passerades i dagningen, en timma
senare kom hamnlotsen ombord, och kl. ¾7 kilade Eugenie genom
loppet vester om Breakwatern in i Plymouth Sound och ankrade nära
det förut der liggande tredäcksskeppet Queen. Knappt hade vi ankrat
förr än vinden kastade på sydost, med regn och tjocka, så att, om vi
endast varit en timme senare, hade vi troligen åter måst vända till
sjöss, emedan ingen möjlighet hade varit att i tjockan taga reda på
inloppen. Detta väder fortfor i tvänne dagar och en god del af den
tredje, till stor fröjd och gamman för traktens landtbrukare, hvilka
flera veckor längtat efter nederbörd.

Också stodo de hamnen omgifvande välodlade kullarne och fälten
när solen slutligen åter framträdde uti en tjusande vårfägring af den
lifligaste grönska, mot hvilken de mörkgröna trädgrupperna i Mount
Edgecumbes park bildade en präktig kontrast. Denna park anses
vara en af de vackraste i England, och dess furstligt rike egare öppnar
den med en kanske mindre vanlig liberalitet en gång i veckan för
allmänheten. Stadens bättre del är ganska snygg och vacker, men den
närmast båthamnen — Mutton Cove — belägna delen vedervärdig. 

Gatorna voro efter regnet öfverdragna med ett lager af smuts, af en
egen slemmig, klibbig beskaffenhet, och deras tillstånd förvärrades
ytterligare genom den herrskande lifliga rörelse, hvilken framkallats af ett
för tillfället pågående landtbruksmöte. Alla värdshus voro till den
grad fullpackade med folk, att det var endast med största svårighet
man kunde få något att äta. Ankommande herrar och damer sades
hafva blifvit tvungna att i brist på nattherberge tillbringa natten i sina
vagnar. På alla håll hördes de bullrande tal och hurrarop hvaraf
offentliga middagar i England vanligen beledsagas. Omnibusar afgingo
stundligen till den strax utanför staden hållna exposition af kreatur,
och alla hyråkdon voro upptagna från morgon till qväll. Expositionen
företedde allt hvad sydvestra delen af England eger utmärkt i husdjur,
blommor och andra jordbrukets eller trädgårdsskötselns produkter,
ehuruväl naturligtvis dessa sednare vid denna årstid ej kunde spela
någon serdeles stor roll. Mesta uppmärksamheten tilldrogo sig några
höns af cochinchinesisk ras. De öfvergingo en kalkon i storlek och
voro ståtliga djur, men kostade också tusen pund sterling paret.
Dermed förhöll sig dock så, att, då egaren var skyldig att på stället sälja
dem till det utsatta priset, och vid ett föregående tillfälle måst afstå
några par för femtio pund paret, han nu, till förebyggande af all sådan
fara, uppgifvit förenämnda orimliga pris, det icke heller någon gjorde
min af att vilja erbjuda.

Örlogsvarfvet ligger ej inom staden Plymouth, utan vid den på
andra sidan om en liten vik belägna lilla staden Devonport. Det är
i alla afseenden af vida mindre betydenhet än det i Portsmouth, och
fartyg byggas der endast undantagsvis. Deremot är hamnen i strategiskt 
afseende genom sitt läge af stor vigt, såsom närmare Atlantiska
hafvet och Brest än Portsmouth. Hamnen, eller Plymouth Sound,
var i början af detta århundrade en ej så alldeles säker ankarplats,
som icke erbjöd något skydd mot sydliga vindar. Denna brist är nu
afhjelpt genom den storartade vågbrytaren, som sedan den väl blef rätt
färdig segrande trotsat de starkaste stormar, likasom Smeatons utanför
liggande mästerstycke, det herrliga, snart hundraåriga fyrtornet på
Eddystone's lilla försåtliga klippa. En liten arbetsstyrka är dock
alltid sysselsatt med småreparationer på vågbrytaren, hvars minsta springor
vid första tillfälle skyndsamt tillstoppas, för att ej lemna vågen ett
fäste för användande af sin kraft. Ett mindre fyrtorn står på dess
vestra ända och ett sjömärke på den östra. Vid starkare sjögång
uppkommer derinnanför, isynnerhet under ebben, tillräckligt sqvalp för
att äfventyra båtar, men det medför ingen olägenhet för större fartyg.
Utom Queen låg för närvarande i sundet endast ångkorvetten
Magicienne. Middagsbjudningar ankommo snart från båda fartygens 

officerare, men den snara afseglingen hindrade oss att begagna mera än
den ena af dessa.

Vi lemnade Plymouth d. 12 på eftermiddagen, och underhjelpte
af en liten god nordvestlig bris voro tidigt följande morgon i
Cherbourg. Denna örlogshamn är otvifvelaktigt ämnad att i ett möjligt
krig mellan de båda mägtiga grannarna spela en stor roll. Egentligen 
skapad af Napoleon, och belägen gent emot Portsmouth, är den,
såsom en ryktbar engelsk sjöofficer uttryckte sig, ett öga att se med,
och en arm att slå med. Af naturen föga väl lottad, och endast
genom sitt geografiska läge af vigt, har hamnen blott genom konst blifvit
hvad den nu är. Den långa och präktiga vågbrytaren täflar med den
i Plymouth, och öfverträffar den i arbetets vidlyftighet. Den derinom
inneslutna hamnen är god och säker, men utrymmet tyckes ej vara
tillräckligt stort. Längre in är en i två bassiner delad hamn för
handelsfartyg och båtar. Varfvet är ej i afseende på utvägar för
nybyggnad att jemföra med den i Brest och Toulon: der stodo nu under
byggnad blott ett skepp och två fregatter, hvarjemte man just skulle
sträcka kölen till en tredäckare med skruf, liknande den engelske
Duke of Wellington (af 130 kanoner). Verkstäderne, ehuru vackra
och rymliga, voro naturligtvis lämpade efter nybyggnadernes
vidsträckthet. Några svårigheter i afseende på förvaringen af timmer,
som i Frankrike hålles nedgräfdt på ställen der vattnet hvarken är färskt
eller rätt salt, lärer vålla svårigheter vid att någonsin göra Cherbourgs
varf till ett byggnadsvarf af första ordningen, och det behöfves ej heller
såsom sådant. Dess vigt är såsom strategisk position, och Frankrikes
nuvarande kejsare har med kraft åter upptagit sin farbroders plan i
detta afseende, ehuru med mycket förändrade detaljer, och i ännu
större skala. Utom de förut befintliga bassinerna eller våtdockorna,
i hvilka ett ansenligt antal fartyg kunna ligga taklade och fullfärdiga
att gå till sjös, är en ny af ofantliga dimensioner under arbete. Den
är ämnad att kunna hysa trettio linieskepp, lagda på två rader, och
skall omgifvas af flera mindre dockor för ett fartyg hvardera, att
användas efter omständigheterna till reparation, nybyggnad eller
förvaringsplatser för färdiga ej utrustade skepp. En stor mängd arbetare
voro härvid sysselsatte och tusen hästar användes till bortkörning af
sten och jord. Några år torde dock komma att åtgå innan denna
storartade anläggning kan blifva färdig. Tidvattnet stiger så mycket
att hela dockan vid ebb en kan sättas nästan alldeles torr.

I en af de gamla våtdockorna låg skeppet Austerlitz på hundra
kanoner för att förses med skruf. Denne var fyrbladig, men kunde
hopslås så att den lyftes med samma lätthet som en tvåbladig. 

Inrättningen för detta ändamål var ganska sinnrik och ej invecklad,
men det föreföll som vore alltsammans något klent tilltaget för den
starka frestning som dervid lag kommer i fråga och utsatt för att ej
hopfällningen med tillbörlig lätthet skall låta verkställa sig. Detta är
dock blott en vid hastigt påseende fattad förmodan af en i ämnet
föga hemmastadd person. För öfrigt företedde skeppet intet ovanligt.
En liten med skruf försedd ångkorvett var under profning på redden
och tycktes gifva godt resultat. Den var bestämd för kolonierna i
Vestindien. Något annat, som ådrog sig uppmärksamhet, var kejsarens
lustjakt, la Reine Hortense, äfven försedd med skruf. Machinen var
af vanligt slag, försedd med utvexling och i afseende på arbetets
fulländning snarare efter än framför de i Motala tillverkade. Salongerna
voro naturligtvis utstyrda med all den prakt Frankrikes rika industri
kan åstadkomma, men man tyckte den väl mycket öfverlastad, och i
synnerhet åstadkommo de myckna bronzarbetena en effekt, något
stötande på prålig; chefen var capitaine de frégatt Excelmans, son till
den nyligen aflidne marskalken, och adjutant hos kejsaren: han emottog 
oss på det artigaste. Fartyget var ej alldeles färdigt, utan snickare
och deras anhang voro ännu i arbete ombord.

Varfvets alla inrättningar kunna naturligtvis ej under ett par
timmars promenad undersökas, och äro dessutom af föga intresse för
mängden af läsare. Vi måste således inskränka oss till det mest i
ögonen fallande. Man kan ej undgå att anmärka den sorgfällighet
och prydlighet, hvarmed allt på verkstäderna utföres, men det är
mycket fråga om huruvida alltid någonting dermed vinnes. Vi sågo
t. ex. block arbetade med en finhet till det yttre, som måste betydligt
höja deras pris utan att medföra motsvarande nytta, och vi hafva
sett uppgifvet att Frankrikes flotta i förhållande till sin storlek kostar
mera än Englands, både att bygga och hålla i sjön, och det oaktadt
den engelska matrosen är bättre född och aflönad.

För fartygens förseende med vatten finnes en stor, omsorgsfullt
murad cistern, dit vatten ledes från en å. Från cisternen ledes det
åt flera håll genom rör ned till bassinerna, och man behöfver blott
vrida på en kran för att fylla det i kärlen.

I modellkammaren får man se de olika planer för varfvets
utvidgande som efter hvarandra blifvit föreslagna och öfvergifna,
äfvensom en modell af de stenkistor, som tjenat till grundfäste för
vågbrytaren. De voro af stympad konisk form och hade i kostnadsförslaget
upptagits till 600,000 francs stycket, sänkta på det utsedda stället.
I sjelfva verket skola de dock hafva kostat dubbelt så mycket, och
sju dylika hafva blifvit utlagda. I fartygsväg innehöll modellkammaren 

nästan intet, ty allt sådant förvaras i marin-departementets byrå i
Paris.

Cherbourg är en i öfrigt temligen obetydlig stad, med föga handel 
och rörelse, men drager dock en ej ringa förtjenst af de många
engelka lustjagter, som komma hit för att för sina sommarresor förse
sig med viner och andra franska läckerheter. Också ser man engelskt
guldmynt öfverallt i sväng. Några af stadens gator äro ganska snygga
och vackra, och utomkring finnas skuggande alléer, som erbjuda
angenäma promenader. Kyrkan, i göthisk stil, förtjenar anmärkas. Den
innehåller några medelmåttiga nya taflor, hvars temligen skärande
färgor behöfva åldras för att blifva litet harmoniska. Predikstolen är
deremot utmärkt vacker, och prydd med i valnötträd och ek omsorgsfullt 
utförda rika sniderier i renaissance-stil. På rådhuset finnes ett
litet staden tillhörigt galleri, hvaruti flera taflor af mycken förtjenst
finnas. Rummet upplyses från taket, och vi hade ej väntat att i en
liten provinsstad i Frankrike finna så mycket af värde och så väl
uppstäldt.

Det kringliggande landet är bördigt och väl odladt, det är
Frankrikes på ladugårds- och jordbruks-produkter rikaste provins.
Befolkningens utseende röjer välmåga och förmögenhet, men när man kommer
från England, kan man ej undgå att anmärka den relativt dåliga
beskaffenheten af dragare, åkdon och redskap, hvilka ingalunda
öfverträffa dem bland Sveriges allmoge brukliga, ehuru hästarne äro af en
vida större ras. I folkets utseende och tycken röjer sig omisskänneligt
den nordiska härkomsten, man var frestad att tilltala de rödkindade,
blåögade, gladlynta bondflickorna på svenska; endast den besynnerliga
hufvudbonaden med sina stora, hvita vingar påminde om något
fremmande.

Den sista aftonen i Cherbourg tillbragtes på en munter tillställning, 
dit de franske sjöofficerarne inbjudit Eugenies befäl och civile.
De flesta af i staden förlagde officerare af franska arméen voro äfven
närvarande. Skålar druckos för de båda rikenas regenter, för fransyska
och svenska flottans välgång, och man begaf sig ombord för att en
timme sednare gå till segels. Strax innan midnatten gled Eugenie
sakta ut ur hamnen, för att nästa gång fälla sitt ankare i
fosterländsk hamn.

Vinden var hela d. 17 Juni god, men ej nog frisk att föra oss
med någon fart framåt. På qvällen tjocknade det, och vi förblefvo
insvepta i dimma till frampå morgonen d. 18, då vi vid afklarnandefr
fingo Dungeness fyr i sigte. Brisen friskade nu; kl. 9 f. m. hade vi
redan passerat Dover, middagstiden befunno vi oss tvärs för North
Foreland, tre timmar sednare hade vi Galoppers fyrskepp akterut, 
och voro således qvitt alla farligheter. Vinden drog sig nu på ostlig,
och då vi om morgonen d. 21 fingo jutska kusten i sigte, blåste
den friskt från nordost, rätt emot vår kurs genom Skagerrack. Vi
kryssade hela dagen med alla möjliga segel till, och hade fram emot
midnatt slagit oss upp till Hanstholmen. Frampå eftermiddagen d.
22 drog sig vinden på nord, men då vi kl. 10 e. m. fått sigte af
Skagen, stillnade det alldeles ut, och vi förblefvo större delen af
midsommarsaftonen liggande i stiltje i det skönaste väder. I
solnedgången uppsprang en liten vestlig bris, och man dröjde ej att få
läseglen satta. Vid midsommardagens inbrott passerades Skagen, och kl.
½4 f. m. började Vinga fyrtorn och den kringliggande fosterländska
kusten skymta fram genom den gråa morgondimman. En bål brylå
hölls i gunrummet i beredskap till firande af detta högtidliga tillfälle.
Brisen friskade hastigt, kl. 6 f. m. kom lots från Vinga ombord, och
halfannan timme senare fällde Eugenie sitt ankare vid Elfsborgs
fästning, på några dagar när ett år och nio månader efter det hon lemnat
svensk hamn.

De få dagar vi förblefvo liggande vid Elfsborg tillbragtes i
lustbarheter och gästabud, hvartill åtskilliga af Götheborgs innevånare
gästfritt inbjödo oss. Fregatten besöktes dagligen af hela ångbåtslaster
menniskor, ett tecken att dess resa väckt ett allmänt spridt intresse.
Vid afseglingen gynnades Eugenie åter af den lycka, som städse
åtföljt henne under resan. Vinden var föregående qvällen, d. 28, rak
vestlig och hårdt blåsande, så att ingen möjlighet fanns att komma
ut genom det trånga farvattnet mellan  Elfsborg  och Hakefjorden, ty
ångfartyget Götha Elf var för svagt att draga fregatten ut mot vinden,
och någon båt af starkare kraft fanns ej att tillgå. Det låg emedlertid
akter om fregatten klart att vid första lämpliga ögonblick taga fast.
Ett par timmar efter midnatt stillnade plötsligt den förut hårda blåsten,
och tillfället togs genast i akt. Knappt hade också fregatten, bogserad
af Götha Elf, hunnit förbi Gefre-skären ut på Hakefjorden, förrän
vinden åter friskade så pass att ångbåten ej längre förmådde bogsera,
men vi hade nu rum att kryssa, och ett par timmar derefter afgick
lotsen vid Vinga. Vinden blåste i sjön rätt stick i staf, och vi sträckte
för babords halsar vestvart till sjös till kl. 10 f. m., då vinden tvärt
drog sig på sydvest, och tillät oss att ligga kurs an utföre Kattegatt.
På eftermiddagen kom han frisk med dugtiga regnbyar, och fram
emot qvällen voro vi ända nere vid Hallands Väderö, den vi dock ej
kunde ligga öfver, utan fingo tillbringa natten under kryssning i
öppningen af Kulla-viken. Kullen passerades på morgonen d. 30, och
strax derefter erhöllo vi lots från Helsingör, hvilken dock i anseende 
till ingångna underrättelser om kolerans utbrytande i Köpenhamn ej
tilläts komma ombord, utan fick sköta lotsningen från sin på släp
akterut liggande båt. Efter att hafva kryssat hela förmiddagen ankrade
vi kl. 2 e. m. på Köpenhamns redd.

Följande dagen, d. 1 Juli, afgick fregatten från Köpenhamn på
släp efter ångbåt, hvarvid all direkt kommunikation med denna på det
sorgfälligaste undveks, på det ej någon anledning skulle förefinnas att
beskylla oss för att hafva dragit smitta med oss från Köpenhamn,
ehuruväl säkerligen de finnas som på fullt allvar anse den gemenskap,
som bildades af bogser-tåget, vara tillräcklig för spridandet af dylik från
det ena fartyget till det andra. Bogseringen gick långsamt, emedan
vinden drog litet emot: strax på eftermiddagen passerades Dragö
fyrskepp, kl. 4 e. m. kastade ångbåten loss, och kl. 6 passerades
Falsterbo fyrskepp. Vinden fortfor på sydvestkanten med måttlig bris,
och middagstiden d. 2 Juli fingo vi Utklippan i sigte. Några timmar
senare var redan Ölands södra uddes fyr, den så kallade Långa Jan,
akterut, och strax efter midnatt sågos Carlsöarne skymta fram genom
den nordiska sommarnattens halfskymning. På förmiddagen d. 3 kom
Landsorts fyr i sigte, middagstiden fingo vi lots ombord, och då
vinden mot aftonen kastade sig på nordlig med regnbyar, ankrade Eugenie
kl. 6 vid Rotholmen, en mil utanför Dalarön. Tidigt följande
morgonen inställde sig ångfartyget Herkules för att bogsera. Det gjorde
dock ingen heder åt sitt namn, ithy att bogseringen gick så långsamt
att vi misströstade om att före solens nedgång hinna upp på
strömmen, men på eftermiddagen kom ångfartyget Flink oss till hjelp en
mil utanför Waxholm, och saluterande H. Maj:ts Konungens höga
födelsedag med trettiotvå skott, ankrade Eugenie kl. 7 e. m. mellan
Skeppsholmen och Stadsgården.

Likasom i Götheborg hade Eugenies chef och officerspersonal att
fägna sig åt ett smickrande emottagande. Befäl och vetenskapsmän
inbjöds af Kongl. Vetenskaps-Akademiens ledamöter och af Stockholms
grosshandels-societet på lysande middagar; äfven underbefälet och
besättningen blef ihågkommen och fick i Tivoli göra sig en glad afton.
Denna afton blef dock olycksbringande för en båtsman, som vid
återkomsten ombord tumlade genom en lucka ned på trossbotten och
följande dagen på garnizons-sjukhuset slöt sin resa kring jorden. Från
morgonen till sent på aftonen var fregatten öfverfull af besökande.

Äfven behagade Hans Maj:t Konungen, åtföljd af Deras Kongl.
Högheter Kronprinsen och Kronprinsessan, i Nåder hedra fregatten
med ett besök. Vid sin återfärd i land tillkännagaf Hans Maj:t
sin afsigt att till minne af fregattens resa låta prägla en medalj,
hvaraf exemplar i guld skulle tilldelas chefen, i silfver officerare och
underofficerare, samt i bronz besättningen. För denne sednare lät
Hans Maj:t tillställa ett dansnöje ombord med åtföljande traktering.

Eugenie afseglade från Stockholm d. 14 Juli, och anlände till
Carlskrona d. 18. Tolf dagar sednare afmönstrades dess besättning,
sedan fartyget förut inlagt på varfvet.

*

</chapter>
<h1>BILAGOR.</h1>



<h1>1.   Statistiska uppgifter om Plata-Staterna.</h1>

   <i>Befolkningen i Plata-Staterna omkring medlet af 1840-talet.</i>

   1.  Buenos Ayres ...................  320,000

   2.  Santa Fé .......................   20,000

   3.  Entre-Rios .....................   30,000

   4.  Corrientes .....................   40,000

   5.  Cordova ........................   90,000

   6.  Santiago del Estero ............   50,000

   7.  Tucuman ........................   45,000

   8.  Salta och Jujuy ................   80,000

   9.  Catamarra ......................   30,000

  10.  Rioja ..........................   25,000

  11.  San Luis .......................   20,000

  12.  Mendoza ........................   45,000

  13.  San Juan .......................   25,000

Argentinska Republiken .........................   820,000.

Paraguay ................................  omkring 220,000.

Banda Oriental ..........................     »     80,000.

Alla Plata-Staterne .........................    1,120,000.

De i Gran Chaco och söder ut ströfvande Indianernes antal uppgifves till
ej under 50,000, ej öfver 100,000.

Stats-inkomsterna uppgingo 1850 till 62,266,510 pappers-pesos, eller, efter
dåvarande kurs, öfver 12,000,000 R:dr B:ko, af hvilken summa tullen inbragt
största delen. Utgifterna under samma år belupo sig till 56,046,352 samma mynt,
eller ungefär 11,000,000 R:dr B:ko. Kursen å pappersmyntet var då omkring,
13—14 pesos papper mot en hård piaster: under vårt vistande på stället var den
18—19, och har vid ett par tillfällen varit ännu oförmånligare.

<h2>Export från Buenos Ayres åren 1849—51.</h2>
                      1850.                     II                      1851.               
Artiklar:

                           Qvantitet.    Värde.    Qvantitet.       Värde.      Qvantitet.         Värde.

Torkadt kött... qviotaler<footnote>100 Spanska libras = 108 skålp. vict.-vigt.</footnote>
 (af 100 skålp.)             559,969    223,987       390,731      156,292         431,873        172,749

Ben (läggar)......stvcken  3,220,265      2,415     3,110,730        2,333       3,538,367          2,654

d:o..................tons        503        629           790          987           1,274          1,592

Fjäder..............balar        116      4,640            50        2,000             107          4,280

Tagel.............    d:o      4,441     88,820         5,059      101,180           4,623         92,460

Hudar, ox- och ko-.styck.  2,961,342  1,480,671     2,424,251    1,212,125       2,601,140      1,300,570

 d:o häst-........    d:o    238,514     44,721       187,107       35,082         140,677         26,377

Horn..............    d:o  1,969,788     10,835     1,917,150       10,543       2,365,720         13,007

Skinn, kall-........balar        371      6,307           144        2,448             193          3,281

d:o d:o............dussin        302        453           242          363             119            178

d:o rådjurs.........balar         24        480            36          720              36            720

d:o d:o  ..........dussin        _          —             120           48               7              3

d:o get-..........  balar        103      2,060           122        2,440             185          3,700

d:o d:o  ..........dussin         52         18            50           17              25              8

d:o nutria..........balar         12        600            24        1,200              38          1,900

d:o d:o     .......dussin         28         10            67           25              76             28

d:o får ............balar      3,592     35,920         3,568       35,680           4,320         43,200

Talg................pipor     18,625    204,864        12,090      132,990          19,790        217,690

d:o  ...............lådor     52,481    157.443        25,280       75,840           7,549         22,647

d:o  .............seroner      2,343      5,857            80          200             185            462

Ull.................balar     23,329    233,290        17,744      177,440          19,060        190,060

d:o ............. seroner      3,379     33,790         3,356       33,560           2,914         29,140    

<b>Summa, värde.</b> ..........        —     2,537,810          —       1,983,513             —        2,126,705    |

Under hela 1820-talet steg årliga exportvärdet föga öfver £ st.  1,000,000;  1837 gick den till 1,127,427 och 1843 till 1,668,920.
Exporten af de hufvudsakligaste varorna var:

1837...........            Hudar  (st.)   800,000.        Ull (Skålp) 4,000,000    Talg (£ st.)  30,000.

Sednaste åren i runda tal   »       »   2,500,000.         »     »   16,000,000.     »     »    225,000.

hvilket utvisar en högst betydlig tillvext inom föga mera än ett  årtionde.


<h1>De hufvudsakliga exportvarornas fördelning på olika liinder visas af följande tabell för 1851:</h1>

Artiklar:                 England.  Frankrike.  Tyskland.  Italien.  Spanien.    Cuba.    För. Stat.  Brasilien, 

Torkadt kött.......qvint.    —         —           —          —        —        270,915       —         160,959

Ben (läggar)......styck. 2,632,467     905,900     —          —        —          —           —           —

d:o   d:o ..........tons     1,087         144     —             43    —          —           —           —

Fjäder.............balar         3          62         34     —             12    —               47      —

Tagel............    d:o     1,525       1,176        485       304         53    —            1,062      —

Hudar, ox- och ko- styck.  596,526     279,704    615,184   193,304    214,327    4,069      696,580      1,446

d:o  häst-.....    d:o      61,767      19,741      2,158     2,710     19,841    —           34,400         60

Horn...........    d:o     677,720     261,552    229,188    34,942       —       3,670    1,158,648       —

Fårskinn..........balar        444       2,432         13        54          4    —            1,371          2

Talg..............pipor     19,265         360        105         2       —          20            9         28

d:o ..............lådor      4,071         755      —           249        229    2,079        —            166

Ull...............balar      1,269         871        773       768       —       —           18,293      —

        <i>Exporten har skett med</i>

Fartyg................         111          41         54        25         19       66           80         64

af Tons...............      24,405       8,759     11,682     5,297      3,626   13,344       22,485     10,437 |

Afseende är ej i denna uppgift fästad vid de utklarerade fartygens nationalitet. Svenska fartyg finna ofta god sysselsättning med
frakter på Havanna, Antwerpen, Spanska hamnar, Marseille, Hamburg, m. fl.  

Importen till Buenos Ayres har belupit sig till:

                             1825       sednaste åren.

Från England   .... £ st. 800,000         900,000
»    Frankrike............110,000         500,000 Hamburg och Bremen..........85,000
                                                  Danmark, Sverige och Norige 30,000
                                                  Belgien.....................30,000
                                                  [Holland....................25,000
»    Norra Europa .........85,000         170.000
»    Medelhafsländerna ...115,000         120,000 
»    Förenta Staterna.....180,030         200,000
»    Brasilien och öfriga 275,000         220,000

                 Summa  1,575,000       2,110,000

Den stora tillvexten i importen från Frankrike har dels uppkommit genom
stigande yppighet i klädsel ocb vanor, dels till följe af den stora mängd Fransoser, 
Basker och Savojarder som derstädes bosatt sig, och hvilka konsumera en
stor myckenhet sämre franska viner. Före 1840 skola ej mer än fyra eller fem
laster dylika kunnat årligen säljas, numera säljas fyratio, och åtgången anses
vara omkring 1000 fat i månaden.

Såsom prof på priser å landets varor införes följande lista, som väl ej är af
färsk datum, men ännu kan anses temligen tillförlitlig. Priserna äro reducerade
i svenskt mynt till någorlunda jemna summor.

      <i>Kreatur.</i>

Feta oxar ..........  per stycke B:ko R:dr  14: — till  15:  —

Vackra d:o .........   »     »    »    »    10: —   »   11:  —

Feta kor ...........   »     »    »    »    12: —   »   13:  —

Vackra d:o .........   »     »    »    »     9: —   »   10:  —

Magra oxar, att slagta för
hudens skull .......   »     »    »    »     7: —   »    —   —

Magra kor d:o d:o      »     »    »    »     4: —   »    —   —

D:o tjurar d:o d:o     »     »    »    »     6: —   »    —   —

D:o d:o två-åriga ...  »     »    »    »     3: —   »    —   —

D:od:o ett-åriga ...   »     »    »    »     2: —   »    —   —

Feta gumsar ........   »     »    »    »     1: 16. »    —   —

Ston till slagt ....   »     »    »    »     3: —   »    —   —

        <i>Hudar och Skinn.</i>

Salta ox- och ko- ... 
    per pesada af 75 skålp.            »     8: —   »    9:  —

D:o häst- ........... per stycke       »     3: 16. »    —   —

Torra ox- (Matadero)... 
    per pesada af 40 skålp.            »     7: —   »    —   —

D:o ko- d:o .......... per pesada       »   8: 24. »    —   —

D:o ox- och ko- (från landet) »        »   7: —  »    8: —

D:o häst-    d:o       »    stycke   »   2: 24. »    —   —

Fårskinn, rena, blandade  » dussin     »   5: —  »    —   —

        <i>Diverse varor.</i>

Torkadt kött för Brasilien 
per qvintal (100 skålp.)               »   5: 24. »    —   —

D:o d:o för Havana  »      »           »   3: —   »    4:32.

Tagel, svans-......»       »           »  38: —   »    —   —

D:o blandadt .     »       »           »  25: —   »    —   —

Hudaffall, torra i balar.  »           »   4: 12. »    —   —

D:o        saltade, lösa   »           »   2: —   »    —   —

Ull, mestizo, tvättad 
   Arroba (25 skålp.)      »           »   6: 16. »  7:16.

D:o  kreol, d:o            »           »   3:  8. »    —   —

Talg, bästa sort i kärl .  »           »   4: 16. »    —   —

D:o sämre d:o i d:o   .    »           »   3: 16. »    —   —

Fett af hornboskap i d:o . »           »   2: 16. »    —   —

D:o af hästar    i   d:o   »           »   1: 32. »    —   —

Horn, ox-, bästa sort  »  tusen        »  70: —   »    —   —

D:o ko-,   d:o  d:o    »    »          »  25: —   »    32: —

Ben,(läggar och käkar,
aflemnade ombord)      »  1,400        »  25: —   »    —   —

Hvete ... per fanega 
   (nära en svensk tunna)              »  15: -   »    —   —

Mais ... »        »                    »  10: —   »    —   —

<h2>2. Tidningen Panama Herald meddelar om fiskeriet vid
Perl-archipelagen följande:</h2>

Dessa fiskerier voro fordom spanska kronans tillhörighet, ansågos stå i
samma kategori som guld- och silfver-grufvor, och bedrefvos under regeringens
ledning. Fiskare erhöllo rättighet att för egen räkning samla perlor mot en
afgift till kronan af fem procent af fångsten. Då landet förklarade sig oberoende
af Spanien, afskaffades skatten på perlfisket, emedan perlor ansågos som ett
hafvet tillhörigt naturalster, fritt for alla, likasom all slags fisk. Hvar och en
har nu lika mycken rättighet till dylikt fiske och disponerar obehindradt hela
afkastningen af sitt arbete. Ingen inskränkning i afseende på fiskvattnen finnes,
utan man får dyka hvar man behagar.

De rikaste och betydligaste fiskena äro belägna omkring Perl-öarna. Dessa
äro till antalet sextio eller sjuttio: den största heter S. Miguel, som har en
stad af samma namn, med omkring 1,500 innevånare. Alla dessa öar äro mer
eller mindre bebodda, och de flesta äro numera enskild egendom <footnote>Antalet 60—70 är utan tvifvel alldeles for högt uppgifvet, så vida man ej
inberäknar alla små klippor och skär. Som S. Josef under vårt besök var
obebodd, måste uppgiften om innevånarne äfven vara mindre tillförlitlig.
      <tab><tab><tab> <i>Förf.</i></footnote>. För
närvarande äro 12—1500 menniskor sysselsatta med perlfiske, och sammanräknade
årliga afkastningen brukar hålla sig mellan 80,000 och 150,000 piaster, oftast
dock öfver 100,000, utom omkring tusen tons (6000 Skålp. v. v.) skal, hvilka
säljas till 30—40 piaster per ton. Öarne äro sunda och fruktbara, och
innevånarne, hvaraf större delen äro negrer, äro godsinnade och gästfria.

Dykningen verkställes på tre till sju famnars djup, och dykaren plägar
medföra mellan ett halft och ett helt dussin musslor. Han arbetar vanligen två
och en half, högst tre timmar å rad, under hvilken tid han dyker tolf till femton
gånger. De bäste dykare förblifva omkring en minut under vatten, de fleste
endast tre fjerdedelar af samma tid. Att någon kan förblifva under vatten tio
minuter eller deröfver, är ett fullkomligt misstag. Vi bäfva hört en härstädes
bosatt ansedd man, som i nära trettio år befattat sig med perlhandel, försäkra
att han ej visste af någon dykare som uthärdat under vatten längre än sextioen
sekunder, och att denne endast genom löfte om betydlig belöning kunde förmås
dertill.

Musslan nyttjas till föda antingen färsk, eller ock torkad, sedan den förut
blifvit förvälld. Dess smak är förträfflig och den anses vara en sund och kraftig
spis. De torra musslorna uppträdas på snören och  förvaras på något svalt, torrt
ställe, samt tillredas på många olika sätt.

Priset på perlor varierar högst betydligt efter deras storlek, renhet och
skapnad, från tio piaster unset ända till femtusen. Mellan femhundra och femton
hundra piaster betalas härstädes ofta för en enda perla af blott tre sextondels
uns vigt.

<h2>3.    Konung Kamehamehas tal till Kommendör-Kapiten Virgin
vid audiensen d. 26 Juni 1852.</h2>

»Eder vackra fregatt är det första Svenska örlogs fartyg, som besökt mitt
konungarike, men jag hoppas att hon skall efterföljas af många andra.



Jag bjuder er och edra officerare vara hjertligen välkomna till dessa mina
öar, och jag är öfvertygad att ert vistande här skall leda till upprättandet af
vänskaps- och handelsförhållanden mellan de Förenade Rikena Sverige och Norrge
samt mina öar, hvilka förhållanden skola för beständigt fortfara.

Jag önskar att ni måtte för min stora och goda vän, Hans Maj:t Kung Oscar,
tillkännagifva att jag mycket fägnar mig åt de försäkringar om välvilja ni i Hans
Maj:ts namn gifvit mig, och att jag högeligen åstundar att med Hans Maj:t och
hans riken befordra de vänligaste och mest frisinnade relationer på en grundval
af full jemnlikhel med de mest gynnade nationer, såväl i afseende på Hans Maj:ts
här vistande undersåter, som på Svenska och Norrska handeln och fraktfarten
med Svenska och Norrska fartyg. Då Hans Maj:ts politik är den fria handelns
och reciprocitetens, är jag öfvertygad om att Han i utbyte beviljar mig samma
förmåner.»

<h2>4.    Statistiska uppgifter öfver Hawaiiska Öarna.</h2>

a)    <i>Befolkning.</i>

                     Antal.           1823.           1832.           1836.           1850.

                   qv.-mil.    (lös uppskattn.)     (Census.)       (Census.)       (Census.)

Hawaii ...........    95.           85,000.          45,792.          39,364.         25,864.

Maui .............    16½.          20,000.          35,142.          24,279.         21,047.

Lanai ............     2½.           2,500.           1,600.           1,200.            604.

Molokai ..........     4½.           3,500.           6,000.           6,000.          3,540.

Oahu .............    13.           20,000.          29,755.          27,809.         25,440.

Kauai ............    12.           10,000.          10,977.           8,934.          6,956.

Niihau ...........     2.            1,000.           1,047.             993.            714.

           Summa     145½.         142,000.         130,313.         108,579.         84,165.

Kaholavve är räknad till Maui. I afseende på åldern var år 1850 befolkningen 
sålunda fördelad:

                     Mankön.         Qvinkön.

Under 18 år ........ 12,983.          10,383.

Mellan 18 och 31 ...  7,995.           7,752.

Mellan 31 och 53 ... 11,018.          11,047.

Öfver 53 år ........ 10,207.           9,154.

              Summa  42,203.    +     38,336.  =  80,539.

Denna sista summa skiljer sig betydligt från den första (84,165). Anledningen 
till denna skillnad hafva vi ej kunnat utleta. Båda äro hemtade ur officiela
uppgifter och stå der på samma sida. Äfven om der uppgifne bosatte utlänningar 
(1,962) och särskildt upptagne blinde (505) och döfve (249) tilläggas, blir
dock ej summan större än 83,255.

Under åren 1848 och 1849 har antalet af födde och döde varit följande:

                        1848.                                  1849.

             Födde.     Döde    Minskning.       Födde.     Döde.    Minskning.
Hawaii ....   586.    2,726.     2,140.           500.     1,250.       750.

Maui ......   267.    1,619.     1,352.           329.     1,065.       736.

Lanai .....     5.       47.        42.             9.        50.        41.

Molokai ...    52.      412.       360.            40.       166.       126.

Oahu ......   396.    2,409.     2,013.           451.     1,368.       917.

Kauai .....   154.      686.       532.            90.       418.       328.

Niihau ....    18.       44.        26.             3.         3.         0.

            1,478.    7,943.     6,465.         1,422.     4.320.     2,898.



För det förra året uppgår således förminskningen till omkring 7½ proc. af
hela folkstocken, för det sednare till omkring 3½ proc. Mellan 1832 och 1836
har den i medeltal gått till 4½ proc. och mellan 1836 och 1850 till 2 proc.

Antalet af utlänningar som blifvit naturaliserade som hawaiiske
undersåter var :

                  Före Apr. 1, 1849. Apr. 1 1849—50. Apr. 1850—51.

Från Förenta Staterna .... 305.............57...........  69.

„    England ............  122.............25...........  37.

»    Frankrike  .......     16.......       2..........    4.

»    Portugal........       27.......      10........      5.

»    Tyskland........       16.......       2........      5.

»    Danmark........         7......        —........      2.

»    Sverige.........        4.......       1........      —

»    Spanien   ........      4.......       —   .......    —

»    Preussen........        1.......       —.......       1.

»    Ryssland........        —......        1........      —

»    Italien.........        1.......       —.......       —

»    China..........        15.......       2. .......    12.

»    Mexico.........         4.......       —.......       —

»    Chile..........         3.......       —.......       2.

»    Colamtien  .......      2.......       1........      —

»    Ostindien........       7.......       3.......       5.

»    Vestindien.......       6.......       1.......       4.

»    Japan ...........       3...... .      —.......       —

»    Polynesien.......      38.......       4........      4.

»    Afrika.........         —......        —.......       1.

»    Okändt fädernesland     3.......       —.......       —

                           584.           109.           151.
b)    <i>Finanser.</i>
Sedan 1842 hafva statens inkomster och utgifter varit i  runda tal:

                Inkomster.           Utgifter.

1842   ... doll. 41,000....      doll.------

1843   ...   »   69,000....       »   ------

1844   ...   »   65,000....       »   ------

1845   ...   »   75,000....       »   ------

1846   ...   »  127,000....       »  116,000.

1847   ...   »  155,000....       »   ------

1848   ...   »  166,000....       »  166,000.

1849   ...   »  194,000....       »  177,000.

1850   ...   »  284,000....       »  251,000. ;

hvilkas fördelning har varit följande:

<i>Inkomster</i>         1846.           1850.                  <i>Utgifter</i> 1850.

Införselstull    d. 51,144.42. d. 118,901. 38.    Konungen och Rådet d. 19,966. 16.

Inrikes handeln 
och fiskerierna  » 12,353. 80. »   26,784. 02.    Inrikes Departem.  » 140,030. 52.

                                                  Utrikes  d:o       »   4,730. 64.

Direkt beskattning 27,038. 42. »   52,455.26.     Finans   d:o       »  15,080.08.

Bötesmedel ....     8,426. 34. »   14,404. 25.    Justitiæ  d:o      »  28,825. 07.

Stämpl. papper m. m.7,893. 34. »   15,314. 72.    Undervisnings d:o  »  29,841. 43.

Försåld kronojord  20,398. 68. »   56,495. 22.    Diverse Utgifter   »  12,233. 26.

Summa doll.       127,855. 00. d. 284,354. 85.              Summa doll. 250,707. 56.



c) Skolväsendet          1848.                                    1850.

           Protestant.             Katholska.           Protestant.              Katholska.

        Skol.   Lärjung.       Skol.    Lärjung.    Skol.     Lärjung.     Skol.    Lärjung.

Hawaii   150       6,300         28         787      169        5,470        26         651

Maui..    94       3,851         31         773      101        2,661        40         871

Molokai.  20         982          2          34       27          810         2          44

Lanai...   7         184          —           —        7          184         —           —

Oahu ...  99       3,597         35          936      87        2,619        30          715

Kauai...  50       1,352          3           64      43        1,053         2           38

Niihau     6         141          2           37       7          162         2           40

   Summa 426      16,407        101        2,631     441       12,959       102        2,359

Hela kostnaden för dessa 543 skolor uppgick 1850 till doll. 25,892;

Skolmästarnes aflöning till...............             »    20,630;

hvilket gör i medeltal för hvarje lärare........       »     37,99

for hvarje skola.....................                  »     47,68.

Enskilda skolor äro ej inberäknade i ofvanstående tabell. Elfva sådana
funnos 1850 registrerade i Undervisnings-Departementet och underhöllos af

styrelsen med........       doll.  1,929. 52.

enskilda personer med. ...   »    11,061. 00.

Lärjungarne i dessa elfva skolor bestodo af:

Hvita........       67

Blandad ras.....    61

Hawaiier......     313

                   441 

<h2>5.    Hvalfisket i Stilla Hafvet.</h2>

Honolulu-tidningen Polynesian for d. 15 December 1852 meddelar om
hvalfisket följande.

Antalet ankomna hvalfartyg under förliden höst är 359, hvaraf 210 besökt
Honolulu, 101 Lahaina och 38 Hilo; men då åtskilliga af dessa fartyg anlupit
mera än en hamn, blir verkliga antalet endast 275. Af dessa voro

Amerikanska........  258

Franska...........    10

Bremiska..........     4

Engelskt..........     1

Chilenskt.........     1

Hawaiiskt ........ 1 975

Efter ett medelvärde för hvarje fartyg med utredning af 40,000 dollars,
blifver denna flottas kapitalvärde omkring 11,000,000 dollars.

Fångsten bestod af:

Spermaceti..      17,247 Fat eller    543,280 gallons à 80 c...   doll. 434,624.

Tran.....        421,585  »     »  13,279,897    »    à 50 c...   »   6,639,948.

Hvalfiskben  . 5,357,737 skålpund.................... à 25 c...   »   1,339,434.

                                                          Summa doll. 8,414,006.

Ett fartyg hade under 33 månaders fiske erhållit en last som efter i
Honolulu gängse priser var värd 123,000 dolls. Mellan sex och sju hundrade
amerikanska fartyg äro sysselsatta med hvalfiske i de olika delarna af Stilla
Hafvet. Ungefär hälften af tranen afsattes i Förenta Staterna, resten går till
Europa, i synnerhet till Tyskland.


Mellan  1841 och 1851 har fisket i Norra Stilla Hafvet gifvit:

1841    ...  20 fartyg  ...    28,200 Fat ... i medeltal 1,412

1842    ...  29    »    ...    47,200  »  ...     »      1,627

1843    ... 108    »    ...   146,800  »  ...     »      1,359

1844    ... 170    »    ...   259,570  »  ...     »      1,528

1845    ... 263    »    ...   250,600  »  ...     »        953

1846    ... 292    »    ...   253,800  »  ...     »        869

1847    ... 177    »    ...   187,443  »  ...     »      1,059

1848    ... 159    »    ...   185,256  »  ...     »      1,164

1849    ... 155    »    ...   206,850  »  ...     »      1,334

1850    ... 144    »    ...   243,648  »  ...     »      1,692

1851    ... 138    »    ...    86,360  »  ...     »         626

Medelpriserna på fiskets olika artiklar hafva under de sednare åren i
Förenta Staterna varit:

         Spermaceti.              Tran.                Hvalfiskben,

           per glln.              per glln.               per lb.

1841  ...  100 cts.               30 5/8 cts.               19 cts.

1842  ...   94                    31 3/4                    19 2/3

1843  ...   73                    33 3/4                    23

1844  ...   63                    34 1/2                    35 3/4

1845  ...   90 1/2                36 1/2                    40

1846  ...   88                    32 7/8                    33 5/8

1847  ...   87 2/3                33 3/4                    34

1848  ...  100 1/2                36                        30 7/8

1849  ...  108 7/8                39 7/8                    31 5/8

1850  ...  120 7/8                49 7/8                    34 1/2

1851  ...  127 1/4                45 1/2                    34 1/2

1852  ...  123 3/4                68 1/4                    50 3/4.

Såsom prof på de elementer, hvaraf hvalfartygs besättningar ofta nog äro
sammansatte, må följande anföras. Af en besättning af trettiosju man voro
kaptenen, första styrmannen, två harpunerare och nio man Amerikanare; andra
styrman, två harpunerare och elfva man Portugiser; tredje styrman Tahitier, och
af de öfriga voro två Spaniorer, en Engelsman, en Italienare och fem Hawaiier.

<h2>6.   San Francisco.</h2>

a) <i>Guldskeppning</i>.

                     1851.                 1852.

Januari   ... dlls. 2,806,848      dlls. 2,915,770

Februari  ...       2,278,928            1,791,120

Mars      ...       2,054,999            2,191,704

April     ...       1,187,643            3,497,293

Maj.....            1,997,262            5,472,585

Juni.....           2,516,284            3,575,266

Juli.....           3,056,285            4,180,967

Augusti ...         3,185,492            3,619,929

September..         3,535,256            4,108,630

Oktober...          3,955,970            5,117,386

November..          4,484,582            5,274,499

December..          3,438,085            4,056,172

             Summa 34,492,634           45,801,321 eller en tillvext af 11,308,687 dll.



Af denna summa skeppades till:

                        1851.                 1852.

New-York ...... dlls. 30,062,498      dlls. 39,007,367

New-Orleans ...          403,294               470,783

London ........        3,392,761             6,020,027

Panama ........          151,205                46,000

San Juan ......           ------                43,626

Chile .........          460,322                97,907

China .........            2,554               115,611

Andra orter ...           20,000                ------

              Summa   34,492,634            45,801,321.


b)<i> Handel och sjöfart.</i>

Under året 1852 hafva ankommit:

                                                Antal.        Tons.

Amerikanska fartyg från Amerikanska hamnar .....  344        196,781.

   d:o        d:o  från utländska     d:o  .....  252        116,944.

Andra         d:o  från   d:o         d:o  .....  407        131,289.

                                       Summa    1,003        445,014.

Hvaraf ångfartyg ...............................  127        118,876.

     Under samma år hafva afgått:

Amerikanska fartyg till Amerikanska hamnar .....  705        133,507.

    d:o       d:o  till utländska    d:o   .....  391        219,644.

Andra         d:o  till    d:o       d:o   .....  405        120,988.

                                         Summa  1,501        474,139.

Hvaraf ångfartyg ...............................  158        127,047.

                                                    Män.  Qvinnor.    Barn.    Summa.

Antalet af sjöledes ankomne passagerare var 1852 . 57,316    5,223    1,651    64,190.

  d.o         d:o   bortresande  d:o    d:o      . 22,554      390        2    22,946.

Sedan guldgrufvornas upptäckande hafva från de Förenade Staternas hamnar 
vid Atlantiska Hafvet till Californien afgått följande antal fartyg, neml. :

                    1848.    1849.      1850.      1851.       1852.

Januari .....         —         83         82         26          14

Februari ....         —         64         83         11          20

Mars ........         —         53        109         18          24

April .......         —         21         69          8          15

Maj .........         —         23         38          4          28

Juni ........         —         34         32          5          28

Juli ........         —         42         25          6          15

Augusti .....         —         50         26          4          27

September ...         —         40         23          4          31

Oktober .....         3         74         37         10          34

November ....         6        105         41         14          26

December ....        11         89         21         11    (Ingen uppgift)

              Summa  20        678        586        121         262


Resornas längd från de Atlantiska hamnarna hafva 1852 varit för seglande
fartyg ankomna i

           Antal fartyg.      Resans medellängd.

Januari .....    6                      140 dagar

Februari ....    8                      145

Mars.........    7                      132

April........   13                      137

Maj..........   11                      149

Juni.........    3                      129

Juli.........   18                      146

Augusti......   17                      148

September....   13                      156

Oktober......   28                      160      

November.....   22                      161

December.....   18                      158

Från olika hamnar:

New-York   ...  99                      150

Boston.....     47                      148

Philadelphia ..  7                      161

Baltimore....    6                      179.

De kortaste resorna hafva varit:

Fartygets namn                     Från              Ankomst.        Resans längd.

Swerd Fish........               New-York           Febr. 10           92 dagar.

Flying Fish........              Boston             »     15           98

Staffordshire........              »               Aug.   13          101

Sovereign of the Seas...         New-York          Nov.   15          103

Comet   ..............             »               Jan.   13          104

Wiid Pigeon .........              »                »     28          104

John Bertram   .......           Boston              Mars 26          105

Shootiug Står.......               »                 Aug. 17          105

Celestial..........              New-York           Febr. 17          107

Courier...........               Boston             April 28          108

Eclipse.......... .              New-York             »   22          108

Sea Witch..........                 »              Dec.    9          108

<h2>7.   New South Wales.</h2>

Åkerjorden inom kolonien var 1837.... acres 92,125.

   »                         1851....   »  152,057.

<tab><tab>Afkastningen häraf uppgick till:

              Hvete.     Mais.      Korn.    Hafra.     Råg.  Potates.     Hö.    Tobak.

             Bushels                                              Tons              Cwt.

1837 . . .   692,620   632,155     51,447    17,119    6,753     2,102    5,627    2,034

1851 . . . 1,407,463   717,053    133,944    49,069    4,891    13,644   36,605   12,530

<tab><tab>Antalet af kreatur var:

           Hästar.     Hornboskap.          Får.           Svin.      Prod. af Talg.

1843.....   55,739        850,160        3,452,539        54,607        Cwt. 28,901

1851 ..... 116,397      1,375,257        7,396,895        65,510        »    88,145

Ut- och införseln af jordbrukets och boskapsskötselns alster var:

                               Utförsel.             Införsel.

Spannmål 1837 ......    £ st.    21,399           £ st. 56,817

»        1851.......     »       22,856            »    66,882

Lefvande kreatur 1840... »         —               »    21,213

»           »    1851... »       23,645            »       510

Smör och Ost 1837 ....  lbs.    106,755         lbs.    49,313

»       »    1851.....   »      200,789          »      70,140

Ull 1837..........       »    4,273,715          »         —

»    1851   ..........   »   15,268,474          »         —

Talg 1837.........     Cwt.         500          »         —

»     1851.........     »        86,460          »         —

Kreatursexporten bestod 1848 af 1,181 hästar,   10,208 kor och oxar, 25,331 får.

»                 »     185  »  1,941   ».         971   »       »   18,186   »

Hela beloppet var år 1851 af:               Införsel:

Från England..............            £ st. 1,152,421

»    Nya Zeeland och Öfriga kolonier          191,859

»    Söderhafs-Öarna  .........                 6,771

»    Förenta Staterna.........                 14,127

»    Andra länder............                 177,720

»    Fiskerierna............                   23,033

                                Summa £ st. 1,565,931

        År 1850 uppgick det till     »      1,333,413

Hela beloppet var år 1851 af:                Utförsel:

Till England  . . ...........        £ st.  1,447,452

»    Nya Zeeland och Öfriga kolonier.         240,851

»    Söderhafs-Öarna..........                 45,334

»    Förenta Staterna.........                 33,784

»    Andra länder ...........                  29,491

                                Summa £ st. 1,796,912

         År 1850 uppgick det till     »     1,357,784
<h2>8. Chinas Théexport.</h2>

a) Till England <footnote>Vigten ar öfverallt i Engelska skålpund.</footnote>.

Gröna Théer:                        Hysan. Young Hysan. Hysan Skin.  Twankay.  Imperial.     Tjo.      Summa.

Juli i 1843—Juni 30 1844 .....   1,276,300   1,465,200     549,000  3,828,600   581,700 1,273,400   8,974,200

»      1844 »       1845 .....   2,112,100   2,969,100     319,300  3,200,300 1,229,900 2,366,200  12,196,900

»      1845 »       1846 .....   1,685,100   3,395,600     207,000  3,680,300 1,104,000 2,537,100  12,609,100

»      1846 »       1847.....   1,496,000    2,259,000      48,000  1,340,000   670,000 2,051,000   7,864,000

»      1847 »       1848.....   1,088,300    2,164,300       5,100    813,200   554,300 2,338,500   6,963,700

»      1848 »       1849.....     967,500    3,077,800      49,200    118,100   619,600 3,647,000   8,479,200

»      1849 »       1850.....     918,600    2,030,100        —        18,400   312,800 4,840,700   8,120,000

»      1850 »       1851.....     718,800    2,142,200      45,900    275,900   306,400 4,605,100   8,154,300

       Bruna Théer:                   Kongo.   Souchong.      Pekko.   Andrasorter.   Summa.  S:a Grönt & Brunt.

Juli 1 1843—Juni 30 1844.......   37,735,900   1,315,800   1,583,600    1,004,100  41,639,600    50,613,600

  »    1844   »     1845.......   35,740,400   1,341,800   2,460,200    1,830,900  41,373,300    53,570,200

  »   1845    »     1846.......   37,173,500   1,966,100   3,173,700    2,562,200  44,975,500    57,584,600

  »   1846    »     1847.......   40,176,000   1,445,000   2,275,000    1,605,000  45,501,000    53,365,000

  »   1847    »     1848.......   36,603,200     767,600   1,574,900    1,784,900  40,730,600    47,694,300

  »   1848    »     1849.......   33,877,000   1,042,700   2,116,800    1,726,100  38,763,500    47,242,700

  »   1849    »     1850.......   39,544,000   1,794,200   2,673,400    1,829,400  45,841,200    53,961,800

  »   1850    »     1851.......   46,363,000   2,301,200   4,045,100    3,156,500  55,865,800    64,020,100

  »   1851    »     1852.......        —           —           —             —          —        65,137,200

  »   1852    »     1853.......        —           —           —             —          —        72,906,100

b) Till Förenta Staterna.

Gröna Théer:                     Hysan. Young Hysan.  Hysan Skin.    Twankay. Imperial.       Tju.     Summa.

Juli 1 1844—Juni 30 1845.....   358,915   9,182,281           2,654,859         674,979    911,065 13,812,099

  »    1845  »      1846.....   905,466   8,633,931           2,588,936          54,063  1,253,636 14,236,082

  »    1846  »      1847.....   751,762   8,306,985    1,501,012    1,044,576   924,414  1,324,380 13,853,132

  »    1847  »      1848.....   881,362   8,628,425    2,856,165      903,690   973,061  1,102,330 15,345,030

  »    1848  »      1849.....   645,000   9,189,500    2,009,700      480,200   682,000    812,500 13,818,700

  »    1849  »      1850.....   563,000   9,369,600    2,067,300      862,000   651,800    882,700 14,396,400

  »    1850  »      1851.....   583,000   8,484,500    3,082,300    1,018,400   907,600  1,139,800 15,215,700

  »    1851  »      1852..... 1,153,000  12,091,700    2,600,500    1,859,100 1,139,400  2,093,600 20,937,300

  »    1852  »      1853..... 1,401,500  15,683,500    2,724,500    2,327,400 1,739,600  2,603,300 26,489,800

Bruna Théer:                       Souchong    Pouchong.       Pekko.      Oolong.     Summa.     Summa af.

                                  och Kongo.                                                   Grönt & Brunt.

Juli 1 1844—Juni 30 1845.......    5,264,090   1,318,731       71,607      296,031   6,950,459    20,762,558

  »    1845  »      1846.......    3,092,122     918,315       35,435      220,294   4,266,166    18,502,288

  »    1846  »      1847.......    3,049,036     436,130      250,830      582,500   4,318,496    18,171,625

  »    1847  »      1848.......    3,035,593     348,221       90,100      519,703   3,993,617    19,338,640

  »    1848  »      1849.......    2,748,100     608,100      103,700    1,393,600   4,853,600    18,672,300

  »    1849  »      1850.......    3,515,700     612,500      256,300    2,976,900   7,361,400    21,757,800

  »    1850  »      1851    .......    6,401,000 925,500      537,500    5,678,100  13,545,100    28,760,800

  »    1851  »      1852.......    4,937,600     797,800      417,200    7,244,100  13,396,700    34,334,000

  »    1852  »      1853.......    5,710,100     939,200      402,500    7,432,900  14,484,700    40,974,500

<h2>9.    Mauritius,</h2>

    a) Befolkning enligt Census den 20 November 1851.

Distriktet.      Areal    Allm, befolkning.    Frigifna slafvar      Hinduer.          Hela befolkningen.

               Eng. qv. mil.                   och deras barn.

                        Mank.  Qvink. Summa. Mank.  Qvink. Summa.  Mank. Qvink. Summa.   Mank.  Qvink.  Summa.

Port Louis.......  10  14,471 13,635 28,106  5,788  5,192  10,980  8,989  1,834 10,823  29,248  0,961   49,909
 
Pamplemousses S..  44   3,144  2,909  6,053  3,684  2.901   6,585  6,319  1,424  7,743  13,147  7,234   20,381

  d:o         N..  44     981    808  1,789  1,064    757   1,821  6,630  1,415  8,045   8,675  2,980   11,655

Riv. du Rempart..  58   1,432  1,266  2,698  1,467  1,179   2,646  8,732  1,954 10,686  11,631  4,399   16,030

Fiacq   ......... 114   2,284  2,021  4,305  3,508  2,785   6,293 11,133  2,455 13,588  16,925  7,261   24,186

Grand Port ...... 112   2,604  2,368  4,972  3,014  2,365   5,379  7,182  1,549  8,731  12,800  6,282   19,082

Savaune..........  92     692    575  1,267  1,666  1,421   3,087  4,581    936  5,517   6,939  2,932    9,871

Black River......  95     845    807  1,652  1,946  1,499   3,445  4,106    888  4,994   6,899  3,194   10,091

Plaines Wilhems... 71   1,385  1,128  2,513  2,957  2,285   5,242  5,157    981  6,138   9,499  4,394   13,883

Moka.............. 68     568    574  1,142  1,559  1,293   2,852  1,453    278  1,731   3,580  2,145    5,725

   Summa Summarum 708  28,406 26,091 54,497 26,653 21,677  48,330 64,282 13,714 77,996 119,341 61,482  180,823

Garnisonen med  hustrur.............................                                     1,315    209    1,524

Befolkningen på illhörande ögrupper (Seychellerna, Almiranterna, Chagos, Rodriguez) samt i de små

kolonierna på Madagaskars nordöstra kust.....................                            4,476  3,525    8,001

Af befolkningen räknade katholska religionen det största antalet bekännare (93,561, hvaraf 3,520 Hinduer), dernäst den
Brahmanska (48,838), och dernäst den Mohammedanska (11,587, hvaribland 11,389 Hinduer). På Seychelles-gruppen och öfriga "Dependeneies"
är befolkningen nästan uteslutande af afrikansk ras (7,701).

b) Koloniens inkomster belupo sig 1851 till & st. 321,390, hvaraf de hufvudsakligaste voro:

Tullintrader....................£ st.  126,408.  9. 5.

Licenser o. d...................   „    82,892. 19. 6.

Hamnumgälder o. d...............   „    16,415.  2. 6.

Skatt på hästar, vagnar och hundar „    12,968.  1. —

Afgifter vid fastighets- och
    andra köp, o. d.............   „    17,971. 12. 9.

Utgifterna under samma år uppgingo till £ st. 259,728, af hvilken summa
de största posterna äro:

Embetsmäns löner och pensioner................                £ st. 147,196. 6. —

Underhåll af broar, vägar, byggnader, hamnen och paketfartygen „     20,786. 7. 4.

Immigrationen från Indien...................                   „     33,844. 2. 5.

c)  Produktion.

Af det föregående (sid. 183) är bekant att socker är den hufvudsakligaste,
eller nära nog den enda betydande artikel bland öns alster. Exporten deraf har
varit såsom följer:

                Livrés <footnote>Om antalet ökas med en sjundedel, gifver det ungefärligen motsvarande antal
sv. skålp. (1 livre = 1,15 sv. skålp.)</footnote>.                           Livrés.

1812 ....      969,264.                 1846 ....   102,168,168.

1815 ....    2,504,957.                 1847 ....   133,410,203.

1820 ....   15,524,755.                 1848 ....   122,827,288.

1825 ....   21,739,766.                 1849 ....   106.330,598.

1830 ....   67,926,692.                 1850 ....   120,523,495.

1835 ....   64,876,825.                 1851 ....   117,086,406.

1840 ....   64,886,184.                 1852 ....   137.375,179.

1845 ....   78,165,106.                 1853 ungef. 140,000,000.

Utförseln har skett till:

                           1840.            1845.              1850.             1852.

England........         58,426,079       73,152,498         107,355,498        114,859,749

Goda Hopps-Udden..       2,570,502        1,282,030           6,233,774         13,098,867

Australiska kolonierna   3,874,704        3,694,450           6,432,266          9,271,133

Andra länder.....           14,899           36,128             501,957            145,430     -

Utförsels-tullen på Socker är 4½ pence för 100 livr. nettovigt.

d)  Såsom bevis på den skada som anställdes af den orkan som d. 5—17
November 1851 rasade i den mellan 6°—16° S., 80°—90° O. liggande delen af Indiska
Oceanen, och i synnerhet var våldsam d. 10—13 mellan 9°—14° S., 80°—85° O.,
må anföras listan på dem som i haveri inkommo till Port Louis.
Barkskeppet Canada    .... af 297 tons, med förlust af brädgångar, båtar, m. m.

  „         Breadalbane... „  428  „     „     „    „ svåra stänger och allt på däck befintligt.

  „         Laidmans ..... „  328  „     „     „    „ kryss-stång, båtar, kabyss och ankaren.

Skeppet     City of Poonah „  765  „     „     „    „ svåra stänger och klyfvarbom.

  „         Samoset....... „  755  „     „     „    „ bogsprötet, stor-och förstång.

Barkskeppet Macedon ...... „  528  „     „     „    „ kryss stång, båtar, brädgångar.

  „         Flavie........ „  210  „     „     „    „ klyfvarbom, båtar, brädgångar.

  „         NouvelAlbatros „  412  „     „     „    „ svåra stänger och klyfvarbom.

  „         Amable  ...... „  164  „     „     „    „ stor- och mesanmast.

Skeppet     Guy .......... „  510  „     „     „    „ båtar och åtskilliga segel.

  „         Harriet ...... „  498  „     „     „    „ svåra stänger och klyfvarbom.

  „         Lydia ........ „  541  „     „     „    „ bramstänger och klyfvarbom.

  „         Marian ....... „   —   „     „     „    „ alla tre masterna.

  „         Amathea....... „   —   „     „     „    „ d:o        d:o

I December rasade två andra orkaner omkring 12° S., 100° O.; i en måste
barkskeppet Globe kapa från sig stänger och fockmast, och skeppet Futta Salam
förlorade i den andra fockmast och storstång.

TILLÄGG.

Del. pag.

I. 250.   Det är otvifvelaktigt att Tahiti i början af 1600-talet varit
sedt af Spanioren Quiros, som kallade ön Sagittaria.

II. 16.   Skillnaden i Inuis longitud enligt Duperreys och vår bestämning 
härrör hufvudsakligen af olika antaganden för longituden
af P:t Venus på Tahiti. Om denna antages till W. 149°.
29' och ett par smärre korrektioner i räkningen intagas, blir
Inuis longitud:
       för södra udden W. 169° 52' 0".
        »  vestra  »      169° 53' 48.

 »  59.   Dumont d'Urville hade på sin andra resa (1837—40) ordres
att undersöka S:t Augustin, men omständigheterna hindrade
honom derifrån, hvarom han nämner i ett tal till fartygens
officerare vid expeditionens slut (Voy. au Pole Sud. X.)

 » 132.   Sedan detta skrefs, har förf. i Prichards Natural History of
Man (Franska öfversättningen II, 171—2) funnit följande
yttrande: ”Vid betraktande af den Syd-Amerikanska raserna
tillhörande befolkningen, röner man en viss förnöjelse att i
denna hälft af Nya Kontinenten ej finna ett upprepande af
den nedslående tafla, som den andra erbjuder. Vi lemna här
en tabell, hvari, med all den noggrannhet omständigheterna
medgifva, antalet kristna individer af hvarje ras finnes
uppgifvet, och summan är ännu, såsom man kan se, ganska
ansenlig. (1,590,900 kristna och 94,197 hedningar). Ehuru
detta factum ej ursäktar de vid eröfringen begångna
grymheterna, — hvilka vi hoppas böra tillskrifvas krigsfolket
och ej religionens tjenare — har det utan tvifvel någonting
mycket hedrande för romersk-katholska kyrkan, och ställdt
bredvid de facta, Norra Amerika visar oss, kastar det en
bra mörk skugga på protestantismens historia.”

*

</chapter>
<chapter name="Rättelser">
<h1>RÄTTELSER.</h1>

<h2>Förra Delen.</h2>

Sid.  3  rad.   9     står:  C. R.          läs:  A. R.
 »   15   »     6       »    Deserta         »    Desertas
 »   48   »    26       »    Argentiska      »    Argentinska
 »   71   »    31       »    Lavelle         »    Lavalle
 »   74   »     6       »    Cemintes        »    Corrientes
 »   79   »    12       »    till staten     »    till en staten
 »  113   »    23       »    Pollion         »    Pellion
 »  132   »    13       »    Lucre           »    Sucre
 »  136   »    37       »    Zusbazan        »    Zurbaran
 »  201   »  10 & 15    »    Lonai           »    Lanai
 »  220   »    14       »    Hawiiska        »    Havaiiska

<h2>Sednare Delen.</h2>

Sid.  4  rad.  41     står:  untantag       läs:  undantag
 »    8  noten          »    offermir        »    alfermir
 »   16  rad.  29 o. f. »    Duperré         »    Duperrey
 »   48   »     7       »    stirade         »    slirade
 »   61   »     7       »    middagstiden    »    midnattstiden
 »  186   »    12       »    Ceroné          »    Cerné
 »  187   »     9       »    förklarande     »    förklarade
 »  190   »     9       »    af liggande     »    af ett liggande
 »  192   »     2       »    Simras          »    Simms
 »  202   »    16       »    fregatt         »    frigate
 »  203   »     5       »    lustjagter      »    lustjakter
 »  209   »    11       »    Catamarra       »    Catamarca

*

STOCKHOLM, TRYCKT HOS ISAAC MARCUS, 1855.
</chapter>

<sc>Galapagos-Öarne.<sc>


<sc>Magalhaens Sund.</sc>


KARTA utvisande FREGATTEN EUGENIE'S hufvudsakliga kursar ...



<i>Obs.  De prickade korta linierna utmärka de under resan funna gränserna för passadvinden. På de ställen dylika sak...            </i>


...E'S hufvudsakliga kursar kring jorden åren 1851_53. 



<i>      ...advinden. På de ställen dylika saknas har närheten af land eller andra omstädigheter hindrat deras iakttagande.</i>


