
<img><i><small>Ill. Gen. Stab. Lit. Anst.<tab><tab><tab><tab>A.L-t[=Alex. Langet]-99</small></i></img>
<table o>
<td c><img>GÖINGEHÖFDINGEN <sc>och</sc> SNAPPHANARNE</img>
<td c><big><big>HISTORISKT-ROMANTISKA SKILDRINGAR</big></big><br><big><big>FRÅN CARL XI:S KRIG I SKÅNE</big></big>
<td c><sc>af</sc>
<td c><big><b>C. AUG. CEDERBORG</b></big><br>(”HÅKAN”)
<td c><img></img>
td c><small>MED ETT 20-TAL HELSIDESILLUSTRATIONER AF <sp><b>ALEX. LANGLET</b></sp></small>
<td c><img></img>
<td c>STOCKHOLM<br>FR. SKOGLUNDS FÖRLAG
</table>

<table o>
<td c>STOCKHOLM<br><small>CENTRAL-TRYCKERIET 1899</small>
</table>
<img></img>
<table o>
<td 3 c><h2><small>INNEHÅLL.</small></h2>
<td 3 c>————
<td><td 2><sc>Inledning</sc>.
<td><sc>Kap.</sc><td r>1.<td>Presten och zigenerskan.
<td c>»<td r>2.<td>Wanås.
<td c>»<td r>3.<td>I lönkammaren.
<td c>»<td r>4.<td>Den falske ridefogden.
<td c>»<td r>5.<td>Svaret.
<td c>»<td r>6.<td>Göingehöfdingen.
<td c>»<td r>7.<td>Vid jätte-eken.
<td c>»<td r>8.<td>Ett bakhåll.
<td c>»<td r>9.<td>Ett återseende.
<td c>»<td r>10.<td>Jöns Hornsked.
<td c>»<td r>11.<td>I snapphanekulan.
<td c>»<td r>12.<td>En tidsbild.
<td c>»<td r>13.<td>Göingerosen.
<td c>»<td r>14.<td>Midsommarvaka.
<td c>»<td r>15.<td>En försmådd friare.
<td c>»<td r>16.<td>Belägringen börjar. — Den rörliga skogen.
<td c>»<td r>17.<td>Löjtnant Hårds bragd.
<td><sc>Kap.</sc><td r>18.<td>Hummerhjelm och hans stöfvare.
<td c>»<td r>19.<td>Oenighet i snapphanelägret.
<td c>»<td r>20.<td>En jämmerns och fasans natt.
<td c>»<td r>21.<td>Ett budskap.
<td c>»<td r>22.<td>»Snapphanebyken» på Wanås.
<td c>»<td r>23.<td>»Stöfvaren» och hans »valp».
<td c>»<td r>24.<td>»Handen är blodig!»
<td c>»<td r>25.<td>Ett kvinnorof.
<td c>»<td r>26.<td>I svenska högkvarteret.
<td c>»<td r>27.<td>Herden i ulfvens kula.
<td c>»<td r>28.<td>På spår.
<td c>»<td r>29.<td>En kapprod på sjön Immeln.
<td c>»<td r>30.<td>Fångenskap.
<td c>»<td r>31.<td>Immelsborg.
</table>
<table o>
<td><sc>Kap.</sc><td r>32.<td>I »Kastagropen».
<td c>»<td r>33.<td>Den blå ormen.
<td c>»<td r>34.<td>»Häng dem!»
<td c>»<td r>35.<td>Flykten ur fängelsehålan.
<td c>»<td r>36.<td>Lönmord.
<td c>»<td r>37.<td>Hvad Jöns Hornsked berättade.
<td c>»<td r>38.<td>Röda stugan i Rysstorp.
<td><sc>Kap.</sc><td r>39.<td>Striden på holmarne.
<td c>»<td r>40.<td>Återförenade.
<td c>»<td r>41.<td>Häxjagten.
<td c>»<td r>42.<td>Stormningen af Immelsborg.
<td c>»<td r>43.<td>Döden för fosterlandet.
<td c>»<td r>44.<td>Göingerosens bröllop.
<td><td 2><sc>Slutord</sc>.
</table>

<img></img>
<chapter name="Inledning">
<img></img>

<h2><small><sp>INLEDNING.</sp></small></h2>
<h2><small>——</small></h2>

Året 1676 var för Sverige och dess nyeröfrade
provinser ödesdigert. Den 29 Juni hade konung Kristian V
landstigit i Råå med en ståtlig och fruktansvärd armé,
hvilken den svenska krigsstyrkan kände sig för svag att
möta, och samtidigt inföll danske generalen Gyldenlöve
i Bohuslän, genombröt svenskarnes försvarslinie söder
om Venersborg och utbredde sig härjande och brännande
öfver Vestergötland. Emellertid hade den svenska
hufvudhären i Skåne, 7,000 man under fältmarskalken
Helmfelts befäl, dragit sig undan för öfvermakten, först öfver
Kristianstad till Bleking, sedan uppåt Småland.
Återtåget liknade nästan en flykt.

Strax efter landstigningen i Skåne hade konung
Kristian, som ville sätta alla mot Sverige fientliga krafter
i rörelse, skickat Sten Brahe upp till Göinge härader i
norra Skåne med uppdrag att förmå den stridbara och
genom århundradens gränskrig förvildade befolkningen
därstädes till förnyande af det redan från Gustaf Horns
inbrott i Skåne år 1644 bekanta »snapphanekriget».

Uppdraget lyckades allt för väl. Från Göinge
svårtillgängliga skogsbygder spred sig guerillakriget som en
löpeld längs den gamla riksgränsen — från Hallandsås
— ett gammalt snapphanetillhåll — ända till östra
Blekings gränstrakter mot Kalmar län. Och detta
snapphanekrig, som efter hand öfversvämmade hela Skåne och
Bleking, blef under de närmaste åren för den unge Carl
XI en hårdare nöt att knäcka än de danska arméerna.
Från att ha börjat som ett genom danskt inflytande
uppfanatiseradt befrielsekrig, igångsatt genom danska
hjälpmedel och i början delvis ledt af danska anförare, stundom
till och med opererande med understöd af danska,
reguliera trupper, urartade det så småningom till ett
röfvarekrig, för hvilket hvarken svensk eller dansk man gick
säker, och blef därjämte ett olidligt plågoris för den
fredliga befolkningen inom de trakter, där det rasade.

Den unge svenske konungens vackra segrar under år
1676, den första vid Fyllebro i Halland den 17 Augusti
och den andra och till sina följder betydelsefullaste, slaget
vid Lund den 4 December, hade visserligen allvarligt
stäckt danskarnes högt flygande förhoppningar, men på
snapphanekriget inverkade dessa framgångar föga. Tvärtom 
blef det allt vildare för hvarje dag, särskildt sedan det
genom danskarnes intagande af fästningen Kristianstad,
hvilket skedde den 15 Augusti nyssnämnda år, erhållit
en värdefull och väl belägen stödjepunkt, från hvilken
penningar, vapen och ammunition tillhandahöllos de djärfva
friskarorna, för att icke tala om den ledning som därifrån
gafs åt deras rörelser.

Krigshändelserna 1677 inleddes med en blockad af
Kristianstad, i det Carl XI i Januari gått i vinterkvarter
i Vä och därifrån oroade fästningen, men i brist på groft
artilleri förmådde han intet uträtta. I början af April
gick han med 1,300 man söderut mot Landskrona, och
stod den 28 Maj vid Rönneberga högar, men då fiendens
öfvermarkt var för stor, återvände han följande dag mot
Kristianstad, tätt eftersatt af danskarnes förtrupper, som
nästan under hela marschen skärmytslade med den svenska
eftertruppen, upphäfde blockaden af Kristianstad, i hvilken
stad Kristian V intågade den 1 Juni, och drog sig med
hela armén till Herrevads-kloster.

Pingstdagen, den 3 Juni, bröt konung Kristian upp
från Kristianstad och tågade med största delen af sin
armé öfver Getinge och Lund till Malmö, hvars belägring 
han nu företog. Under tiden drog Carl XI 
förstärkningar till sig i Herrevads-kloster i afsikt att, så
fort han kände sig stark nog att åter möta danskarne på
öppna fältet, skynda det hotade Malmö till undsättning.

Kristian beredde sig att rikta ett förkrossande slag
mot det svenska väldet i Skåne genom intagande af den
enda fästning, som hittills trotsat de danska vapnen; Carl
XI hämtade andan i Herrevads-kloster i förhoppning att
bli stark nog att, därest den tappre och vaksamme
fältmarskalken Fabian von Fersen ännu någon tid lyckades
försvara Malmö, anfalla danskarne i ryggen.

De svenska framgångarne till lands hade tyvärr
motverkats af svåra missöden till sjös. Den svenska flottan
under öfveramiralen Lorentz Creutz led ett förkrossande
nederlag under Bornholm den 26 Maj 1676, och följden
häraf blef, att danskarne helt och hållet behärskade de
svenska farvattnen, hvarigenom de hade lätta förbindelser
med hemlandet, under det däremot den svenska armén
endast med den yttersta svårighet kunde erhålla tillförsel
från det öfre Sverige, enär dess etappvägar oupphörligt
oroades af snapphanarne. En annan följd af flottans
nederlag var, att den hårdt ansatta svenska armén i 
Pommern under Königsmark icke kunde vare sig undsättas
eller återföras till fosterlandet.

Sådan var i korthet angifvet ställningen å krigsteatern 
vid den tid vår berättelse börjar. Hvad som sjöd
och jäste under ytan, hvad som tilldrog sig i de djupa
skogarne, på de smala, slingrande skogsvägarne, på fredlös
stig eller i de förskrämda byarne, fjärran från arméernas
stråkvägar, få vi i det följande tillfälle att i spridda drag
skildra. Dessförinnan torde dock några upplysningar om
den ort, som utgjorde snapphanekrigets vagga, samt det
folk, som tände dess förhärjande brand, icke sakna sin
befogenhet.

Den gamla Göingebygden, sedan gammalt delad i
tvenne härader, Östra och Västra Göinge, upptager en
mycket betydande del af nordöstra Skåne, till arealen
motsvarande bortåt ett halft dussin härader i provinsens
sydliga del. Gränsande i norr till Småland, utgöra Göinge
härader till sin natur ett öfvergångsland från den
småländska karga och steniga barrskogsbygden till den
bördigare och mera leende landskapsprägeln i mellersta Skåne,
men i sin nordliga och västra del är Göingetrakten
genuint småländsk. Samma karga, stenbundna jordmån,
samma växling af öde myrar och oländiga skogar, men
ock samma rikedom på vackra naturscenerier, på den
skånska sidan af gränsen förmildrade af en rikare
tillgång på bokskog, det skånska landskapets yppersta
prydnad, ehuru tyvärr i senare tid allt mer och mer härjad
af yxan. Ehuru till sin natur föga bördig, äger dock
denna bygd en urgammal odling, hvilket bl. a. framgår
af dess rika tillgång på fornminnen både från sten-, brons- och 
järnåldern, och af flera skäl att döma torde den redan
under medeltiden ha varit i det närmaste lika tätt
befolkad som nu.


Den gamla erfarenheten att en karg natur fostrar en
liflig, seg och för handaslöjder benägen befolkning
förnekar sig ej heller här. Folktypen inom Göinge härader
är väsentligt olik det sydligare Skånes och står i alla
afseenden betydligt närmare småländingen än slättbon.
Linné gifver i sin »Skånska resa» Göingarne det vitsord,
att de äro »de starkaste, vackraste och lifligaste af alla
skåningar». Han kunde ha tillagt: de mest krigiske, ty
så är deras rykte från fejdernas tid i Norden. I långa
tider rekryterades de danske konungarnes lifvakt från
Göinge härader, och Göingarne voro eftersökta äfven inom
främmande arméer, hvartill i sin mån bidrog att de gjort
sig beryktade som ovanligt skickliga skyttar. De många
gränskrigen, jagten och det som husslöjd sedan gammalt
inom Göingebygden bedrifna gevärssmidet hade uppfostrat
dem till mästare i skjutkonst.

Det var inom denna bygd, bland detta stridbara folk
snapphanefejden 1676 uppstod. Därifrån utgick den gnista,
som till sist satte både Skåne och Bleking i brand och
kostade svenskarne ofantliga ansträngningar innan de
förmådde kväfva upprorslågan, något som kanske midt under
brinnande krig mot öfverlägsna danska arméer aldrig
skulle lyckats, om ej inbördes oenighet inom snapphanehoparne 
samt den fredliga befolkningens kraftiga hjälp
därtill bidragit.

Det har rådt olika meningar om hvaraf benämningen
»snapphane» rätteligen kommer. Äldre historiska
författare ha velat härleda den från det gevär, med hvilket
dessa vilda hopar voro beväpnade, den s. k. »göingebössan», 
hvilken hade »snapplås», d. v. s. en anordning
hvarigenom skottet aflossades medelst slaget af en i hanen
fastsatt flinta, hvars gnistor mot eldstålet tände krutet i
den s. k. fängpannan. Det gamla snapplåset skiljer sig 
föga ifrån och kan betraktas såsom en moderform till
flintlåset, hvilket med tidtals gjorda förbättringar behärskade 
gevärstekniken ända in i nittonde århundradet.

Att namnet »snapphane» skulle ha uppkommit däraf
att göingegevären voro försedda med snapplås — snapphanar 
— är emellertid fullkomligt ohållbart. Snapplåset
var nämligen icke något för göingegeväret egendomligt
utan förekommer, om än sällsyntare än lunt- och
hjullåsen, så långt tillbaka som i slutet af 1500-talet, och
ehuru svenska armén under 1676—79 års krig var
beväpnad infanteriet med luntlåsmusköter och kavalleriet
med hjullåskarbiner och pistoler, var dock snapplåset inom
den samma ingalunda okändt. »Rör med snapplås»
förekomma redan i en inventarieförteckning efter konung
Gustaf I. Däremot hade det af göingesmederna tillverkade 
gevär, som af »snapphanarne» begagnades, andra
egendomligheter, hvilka gjorde det till ett mycket
fruktansvärdt vapen. Det var reffladt och gent emot arméns
gevär af märkvärdigt liten kaliber, hvarigenom det sköt
på mycket längre håll än andra handeldvapen den tiden;
men denna egenskap, som mången gång blef för de
svenska trupperna mycket ödesdiger, har intet med
snapplåsen att göra. De vilda snapphanarne från Göinges
skogar voro helt enkelt föregångsmän till våra dagars
gevärsförbättringar i form af minskad kaliber.

Ordet »snapphane» användes första gången af
svenskarne såsom benämning på de friskaror, hvilka vid
Torstenssons infall i Holstein år 1643 i Ditmarsken oroade
de svenska trupperna; samma benämning erhöllo de
bondehopar, som vid Gustaf Horns inbrott i Skåne 1644 förde
ett för svenskarne ganska besvärligt guerillakrig vid
Smålandsgränsen och på Hallandsås, och slutligen gafs samma
namn åt de hufvudsakligen af Göingar bestående friskyttar,
hvilka i Selands skogar gjorde svenskarne stort afbräck
åren 1658 och 1659. Namnet hade således redan gammal
häfd, då kriget 1676 utbröt. Detta utgör ett nytt bevis
för att det icke hämtats från snapphanegeväret, hvilket
så vidt kändt är icke begagnats af de ditmarskiske
bönderna. Däremot finnes den största sannolikhet för att
det uppstått af den färdighet att »snappa åt sig»
svenskarnes foror och bagage, hvilken vid alla de guerillakrig, 
där namnet användts, varit utmärkande för dessa
friskaror. Verbet snappa — tyska: schnappen — äger
ju än i dag burskap inom svenska språket, och hvad
ändelsen »hane» angår, så torde den icke ha något att göra
med gevärshane utan snarare vara identisk med den »hane»,
som återfinnes i t. ex. ordet snushane.

Emellertid är förväxlingen mellan snapphane = hanen
i snapplåset, egentligen snabbeldslåset, och snapphane = 
medlem af friskarorna i nyssnämnda guerillakrig, så allmän, 
att ett försök till utredning och särskiljande af dessa
båda vidt skilda om än likljudande benämningar icke
torde böra anses obefogadt.

<img></img>
</chapter>
<chapter name="Kap. 1. Presten och zigenerskan">
<img></img>

<table o>
<td c><big>Kap. 1.</big>
<td c><h2><small>Presten och zigenerskan.</small></h2>
</table>

På eftermiddagen den 6 Juni 1677 sågs en ryttare
af ganska egendomligt utseende långsamt färdas fram på
den smala, slingrande väg, som från kyrkobyn Qviinge
i södra delen af Östra Göinge härad leder upp till den
gamla, en half mil därifrån belägna adelsborgen Wanås.
Mannen var lång och hästen liten, hvadan ryttarens i
väldiga stigbyglar af trä instuckna fötter befunno sig i
en hotande närhet af den gropiga och steniga vägen. Det
var en mager, gänglig figur, hvars kantiga, liksom i trä
skurna drag skulle gifvit hela gestalten ett frånstötande
uttryck, om ej de små klippska ögonen åt det stela, af
ett gråsprängdt hakskägg och yfviga mustascher prydda
ansiktet förlänat ett skimmer af vaken intelligens.

Mannens samhällsställning och yrke förråddes af
dräkten. Han var nämligen klädd i en af dessa långa
kjolformiga rockar af svart vadmal, som på den tiden
och långt senare voro utmärkande för det protestantiska
presterskapet i Norden, och kring hans långa, senfulla
hals satt en väldig kruskrage, en af dessa af den danska
kyrkan ännu i dag bibehållna, veckrika och styft
utstående kragar, som komma presten att ständigt bära
omkring en lefvande påminnelse om Johannes Döparens
hufvud på ett fat.

Emellertid utgjorde »kruskragen» en misstänkt
omständighet beträffande den presterliga ryttarens benägenhet 
att vara »all mänsklig ordning undergifven», ty biskop
Peder Winstrup i Lund hade nyligen allvarligt förbjudit
stiftets presterskap att bära kruskrage och ålagt det att
i stället begagna den svenska kyrkans krage, den med
de tvenne tungorna, som anses skola symbolisera lagens
tvenne taflor.

Ryttaren var ingen mindre än kyrkoherden i Qviinge
och Gryts pastorat, höglärde herr Andreas Andreæ Maglow,
en 57 års man, som dock ännu tycktes befinna sig vid
den bästa vigör.

Oaktadt Maglow färdades på sin egen kyrkoväg och
icke ärnade sig längre än till Wanås, dit han, genom
bud från sin patronessa, välborna fru Maren Juul, den
stränge herr Sten Redtz husfru, blifvit kallad för
rådplägning i en viktig angelägenhet, hade han dock till
följd af tidens och vägarnes osäkerhet aktat nödigt att
väpna sig med mera världsliga vapen än andans svärd
och ämbetets värdighet. Ur sadelfickan framskymtade
nämligen kolfven af en ryttarpistol, och i handen höll
han en lång spanskrörskäpp, hvarmed han då och då helt
välment uppmuntrade sin lille, något flegmatiske
gångare, som i motsats till sin herre och trots de
bekymmersamma tiderna befann sig vid nästan öfverflödande
godt hull. Käppen med sin raka, långa mässingsknapp
såg ju helt fredlig ut, men en hvar betraktare, som
närmare granskat denna herdestaf och känt till alla 
hemligheterna hos den tidens spatserkäppar, skulle hållit tio mot
ett att den inneslöt en förträfflig värjklinga.

Och fader Maglow såg ut att mycket väl kunna
bruka äfven så världsliga vapen. Den tidens landtprester
voro inga förvekligade kammarlärde. Och lyckligt att så
var, ty de lefde under sådana tidsförhållanden och hade
vanligen en så bångstyrig hjord att leda, att lagens
hårdhandskar voro säkrare att lita till än evangelii
silkevantar.

Ehuru högsommarens vänaste fägring bredde sin
blomstermatta öfver den vackra, skogrika nejd, där den
vördige prestmannen färdades fram i sakta mak, var det
dock icke svårt att skönja spår, allt för vältaliga spår
efter den krigets hemsökelse, hvarunder hela provinsen
suckade, men särskildt denna bygd, som förhärjades af
både inre och yttre fiender. Här och där mellan den
frodiga löfskogens täta dungar framtittade nämligen öppna
åkertegar, som, ehuru steniga och svårbrukade, dock
plägade vid denna tid skimra i hoppfull grönska; men nu
voro de antingen öfvervuxna af ogräs eller lågo de där
som mörka trädesland. Stugorna, som skymtade fram ur
skogen, sågo bofälligare ut än vanligt, och här och där
framstucko nakna, svärtade skorstenar, visande att vän
eller fiende — och hvem var vän och hvem fiende? — 
icke aktat för rof att låta krigets röda hane gala, då det
gick trögt med provianteringen.

Särskildt voro dessa krigets spår talrika i Vesterslöfs
by, som låg uppe på höjden ett stycke till vänster om
vägen, där Maglow nu befann sig. Ja, det rök till och
med ännu ur ruinerna.

Presten höll inne sin häst vid en låg stuga vid vägen,
och vändande sig till en reslig, gråhårig bonde, som satt
på sin trappa och solade sig, frågade han:

»Har det svenska parti, som i natt passerade kyrkobyn, 
tändt på där uppe?»

»Jo men ha di så, herr kyrkherre», svarade bonden
och tillade: »di snokade efter kreatur och höns, men
kreaturen voro till skogs och hönsen hade ett annat parti
gjort rent hus me’ för några dar sen, så de fingo inte
så mycket som en klöf eller fjären å en höna — nä gu’
fick di ej. — Men så ble’ di arga och sköt ell i
takskägget hos långe John och därifrån gick det öfver tre
granngårar.»

»Nå, hade inte du också främmande i din stuga?»

»Jo, de kan kyrkherrn tro. Där satt fyra dragoner
och en korporal och åt opp så mycket jag ägde och hade,
så där ä’ nu inte så mycket fö’vara i huset, som råttorna
behöfa te lifnära sej på en enda natt. Men de’ värsta
va’, att när de så rede sin väg — hästarne hade di släppt
på bete på mitt rågstycke, så nu fins där inte så mycket
som ett strå kvar — 

»Nå, hvad var det värsta?»

»Jo, när de så rede sin väg, så tog korporalen flickan
min, Ingar, kyrkherren vet, som nu ä’ liksom husmor,
sen hustru min dog — henne tog korporalen me’ sej på
hästen när han red bort.»

»Tog han flickan med sig?»

»Ja, gjorde han så. Hon gråt och skrek, men det
hjälpte inte, och hvad ville jag gamle man göra mot deras
vapen? Jag kan vara gla’ att de inte stucko eld på
kojan.»

»Kunde du då inte samla folk i byn och taga flickan
ifrån dem?»

»Ja, hva’ ville jag göra? Folket höll på att bevara
de husen, som ännu inte brände, och om jag än hade
fått dem me’ mej, så inte hade vi kunnat rå på de
beväpnade knektarne?»

Maglow invände inte något mot detta resonnemang,
men man såg på hans rynkade ögonbryn att <i>han</i> skulle
ha handlat på annat sätt. Plötsligt utbrast han:

»Ni ha väl ingenting förnummit af friskyttarne?»

Vid denna fråga närmade sig bonden, tittade
misstänksamt åt alla sidor och hviskade:

»Där inne i stugan ä’ en som kan ge bättre besked
på den frågan än jag.»

Presten spratt till, borrade sina stickande ögon i
bonden och yttrade med skarpt tonfall:

»Akta dig, Trued Persson! — Gud nåde dig om du
gömmer stigmän och mördare i din stuga!»

»Inte så häftigt, kyrkherre», genmälde bonden, »inte
så häftigt. Jag ska’ kalla ut den jag menar, så får
kyrkherren själf höra.»

Maglow blef helt häpen, då på Trued Perssons
kallelse utträdde den han minst hade väntat att få se — 
bondens bortröfvade dotter Ingar.

»Hvad nu, flicka? — Här har din far slagit i mig
att du i natt blifvit bortröfvad af det svenska partiet,
och så står du nu här. Hur hänger detta ihop?»

Flickan, en kraftigt byggd och ganska vacker
bygdens jänta på 19 à 20 år, såg blyg ut och tummade
förläget på förklädesbandet. På prestens och faderns
förnyade uppmaningar berättade hon dock följande:

Sedan hon märkt att allt motstånd var förgäfves,
hade hon svalt sina tårar och krupit ihop på sadelknappen 
så godt hon kunde. Korporalen hade då sagt, att
hon skulle bli hans fästmö, men först måste hon visa
truppen en väg som här skulle leda ut till stora landsvägen 
åt Stoby till. Detta åtog hon sig och så ledde 
<img><i><small>Ill. G.L.A.[=Gen. Stab. Lit. Anst.]<tab><tab>A. L–t.[=Alex. Langlet]</small></i>
PRÄSTEN OCH ZIGENERSKAN.</img>

hon truppen in på den smala, oländiga skogsväg, som
mycket riktigt från Vesterslöfs by genom Långaröds skog
förde ut till Gumlösavägen. Till följd af den mulna
väderleken var det, oaktadt högsommaren, ganska mörkt
där inne i tjocka skogen och det var svårt att taga sig
fram på den dåliga vägen, där hästarne allt jämt snafvade 
öfver stenar och trädrötter. Färden gick därför
ganska långsamt och för den hjärtängsliga flickan blefvo
minuterna till timmar. Plötsligt blixtrade det till från
båda sidor af vägen, skott knallade och eder och
jämmerrop ljödo. Hästen, på hvilken flickan och
dragonkorpralen redo, gjorde ett språng i luften och segnade
död till marken, hvarvid flickan, som icke alls skadat sig
i fallet, helt plötsligt fann sig liggande lös och ledig på
vägen, under det korpralen pustande och svärjande hade
nog att göra med att komma lös från remtyget. Ehuru
halfdöd af förskräckelse hade Ingar sinnesnärvaro nog
att kasta sig in i ett tätt snår, som växte bredvid platsen
där hon fallit. Härifrån hörde hon ett förfärligt larm
och stridsbuller, men innan det tystnat hade hon hämtat
sig så pass att hon kunde, döljande sig bakom snår och
buskar, söka sin tillflykt in i skogen och springande
begifva sig bort från den hemska valplatsen. Hvar hon
befann sig kunde hon ej i mörkret utreda, men slutligen
uppnådde hon Almaån och genom att följa dess lopp
kom hon till Öfremölla, hvarifrån det sedan icke var
svårt att hitta hem, där hon genom sin återkomst beredde
sin far och byamännen en glad öfverraskning.

»Blef någon af svenskarne på platsen?» frågade
kyrkoherden.

»Ja, nog såg jag, medan jag låg i snåret, tre hästar
och ett par dragoner ligga på marken, men det är allt
hvad jag vet.»

»Tacka Gud för din räddning, flicka», yttrade Maglow 
betänksamt, »men — men nog hade det varit bättre
för oss om dragonerna fått oantastade draga hädan, ty
Gud nåde oss för de svenskes hämnd.»

Härmed gaf Maglow sin gångare en liten påminnelse
med käppen och tänkte fortsätta färden, men plötsligt
drog han tyglarne åt sig och frågade:

»Du såg väl inte, mitt barn, dessa friskyttar på så
nära håll, att du kunde känna igen om någon var
härifrån trakten?»

»Nej, vördig herr kyrkherre, det gjorde jag inte,
men — — —»

»Nå — sjung ut!»

»Jo, jag hörde ett namn ropas och jag tror att det
var namnet på anföraren.»

»Hur lydde det namnet?»

»Severin — — —»

Maglow ryckte till så häftigt, att hans lilla Brunte
höll på att sätta sig på hasorna, och hans vaxbleka
ansikte rodnade starkt. Men han yttrade ej ett ord.

»Och så», tillade flickan, »vet jag också hvad han
hette, korporalen, han som tog mig upp på hästen — 
han hette Åke Silfver. — —»

Men det hörde icke kyrkoherden, som, synbart i
mycket upprörd sinnesstämning, redan begifvit sig af.

Det dröjde en god stund innan Maglows känslor
hunnit lugna sig, och det var först då han ridit in på
Spånga bro som den fridfulla naturen omkring honom
förmådde mildra den vid flickans ord väckta stormen i
hans inre.

Och visserligen var ock den platsen synnerligt väl
ägnad att dämpa alla missljud. En mera förtjusande idyll
kan man knappast tänka sig. Från den här öfver Almaån
slagna bron öppnade sig både uppåt och nedåt hänförande
perspektiv. Åns silfverklara vatten forsade fram mellan
höga, än dunkelgröna, än i spelande solreflexer skiftande
hvalf, i det de lummiga löfträdens grenar gingo tillhopa
öfver strömmen, och på den bortre sidan låg en liten
pittoresk kvarn, hvars väldiga hjul kastade hela kaskader
af i solljuset som diamanter gnistrande vattendroppar upp
i luften, under det blommande vattenväxter gåfvo bjärta
färgnyanser åt den leende taflan. Uppe i trädtopparne
tonade fågelsången, och öfver det hela hvilade en stämning 
af frid, som måste verka välgörande och lugnande
på hvarje för naturens skönhet öppet sinne.

Maglow höll in hästen och njöt af den tafla han så
ofta sett, men alltid beundrat, vare sig, som nu, i
högsommarens fagraste skrud eller i rimfrostgnistrande
vinterdräkt. »Hvem skulle tro», sade han för sig själf, »att
i skötet af denna fridfulla natur lurar det mänskliga
hatets och hämndens alla dämoner, lössläppta af broderkrigets
förbannelse. Ormar, krälande under blomstersängar — 
synden och döden i paradisets lustgård» — — — 

Men det stod skrifvet i ödets bok att den vördige
prästmannens sinnesjämnvikt skulle störas ännu en gång,
innan han hunnit den korta färdevägens mål.

Då han passerat ett stycke af den mellan väldiga
ek- och bokträd slingrande vägen på andra sidan Spånga
kvarn, hörde han framför sig en gäll kvinnoröst på ett
allt annat än melodiskt sätt sjunga följande strof ur en
i dessa trakter icke obekant visa:

<poem>	»Sparfvar och harar
	Och kvinnfolk och karlar
	De äflas och de sno,
	Att hos makarne bo.» </poem>


Snart blef sångerskan synlig vid en krökning af vägen.
Men hennes åsyn tycktes utöfva ett märkligt inflytande
på den vördige prestmannen. Med rynkade ögonbryn
och de kantiga dragen blossande af vrede påskyndade
han hästen med ett par kraftiga rapp och stannade med
käppen i högsta hugg framför kvinnan, som dock icke
alls tycktes frukta för sammanstötningen.

»Så har jag då ändtligen träffat dig, Pus-Else, och
nu ska’ vi talas vid», röt han. »Mig skall du inte slänga
i gödselhålan, som du gjorde med kyrkostöten, när jag
skickat honom att kalla dig inför mig. Tvi dig,
trollpacka! Går du inte omkring i bygden och förgör folk
och kreatur, och har du inte förskrifvit din själ till den
lede fanen? Jag har ju själf sett reversen, som du skrifvit
med ditt eget blod och stuckit i nyckelhålet på Gryts
kyrkodörr. Och din son Sven har ju slagit sig ihop
med skarnsmän och mandråpare och håller till i skogarne,
hör jag. Men finnes här ännu lag och rätt i landet, så
skall du lida hvad dina synder förtjänt hafva, skulle jag
så själf nödgas taga dig vid håret och draga dig fram
för domaren. Tvi dig, trollkona!»

Pus-Else, en något öfver 40-årig kvinna med hög,
karlaktig figur och korpsvart hår, som i långa stripor föll
ned öfver den trasiga manströja hon bar och hvilken föga
harmonierade med en eldröd kort kjol, som visade spår
af de trasgranna prydnader, hvarmed zigenarkvinnor i alla
tider älskat att utpynta sig, syntes allt annat än förkrossad 
af prestens straffpredikan. Tvärtom krusades hennes
läppar af ett hånlöje och de svarta ögonen blixtrade af
elakhet, då hon utan spår till fruktan genmälde:

»Hvarför skulle inte jag ha lof att lefva på folkets
vidskepelse och enfald, så väl som svartrockarne? Och
om jag med krösensaft<footnote>Krösen = lingon.</footnote> skrifvit ett bref till den, som
du är räddare för än jag, och stuckit det i kyrkdörren,
så var det bara för att vinna anseende, liksom då en
prest skickar en gödoxe till biskopen i Lund för att bli
titulerad prost. Hvad friskyttarne anbelangar, så — ja,
så skulle jag kunna hviska ett ord i örat på svenskarne
som — ha, ha, ha! — skulle göra det hett i helvete för
presten i Qviinge.»

Detta var för mycket för Maglow. Ursinnig öfver
kvinnans förhärdelse och oförskämdhet, höjde han käppen,
och den skulle i nästa ögonblick ha drabbat zigenerskans
hufvud, om ej denna med en vighet, som man knappast
kunnat tilltro hennes ålder och kön, hastigt tagit ett
skutt upp på den af kullersten lagda gärdesgården bredvid
vägen.

»I det djupaste fängelsehvalfvet på Wanås’ slott skall
du sitta innan sol går ned», ropade Maglow ursinnig.

»Sätt mig dit, fördömda svartrock!» hånade kvinnan
från gärdesgården och tillade: »innan många solar till
gått ned skall den röda hanen gala på taket af Wanås’
borg.»

Maglow ryckte pistolen ur sadelfickan, men den korta
tid han behöfde för att draga upp hjullåset var nog att
låta Pus-Else under ett gällt skratt försvinna i det täta
kratt, som växte på andra sidan gärdesgården.

I afsikt att förfölja och gripa zigenerskan hade
Maglow redan dragit den ena foten ur stigbygeln, men han
besinnade sig och fortsatte sin väg, mumlande
förbannelser och hotelser öfver den fräcka kvinnan. Tanken
på hur hans sirliga prästrock och nystärkta kruskrage
skulle taga sig ut i fru Karen Juuls fina gemak, sedan

de varit med om att genomtränga ett törnsnår, bidrog
utan tvifvel till att nedstämma hans böjelse för
zigenerskejagt.

En fjärdedels timme senare red Maglow öfver
vindbryggan till Wanås’ slott.

*
</chapter>

<chapter name="Kap. 2. Wanås">
<table o>
<td c><big>Kap. 2.</big>
<td c><h2><small>Wanås.</small></h2>
</table>

Det skick, hvari den vackra sätesgården Wanås
presenterar sig i våra dagar är för visso mycket olika det,
hvari den framträdde sommaren 1677. Väl låg den då
som nu på sin höga ås, inramad af lummig löfskog, i
hvilken sekelgamla, knotiga ekar, bokarnas ljusa
pelarstammar under det gröna hvalfvet och fagerlockiga
hängbjörkar angifva grundtonen, medan yfviga granar eller en
smärt fura här och där rita sina skuggor i löfverket, men
hvad konsten och en förfinad smak numera gjort för att
förädla naturen saknades då. Dock icke helt och hållet,
ty söder om den väg, som från den då nyplanterade, nu
mer än två sekler gamla allén väster om gården förde
ned till borgens vindbrygga, låg en s. k. »lustgård»,
hvars klippta häckar, lummiga bersåer, raka gångar och
yppiga rosenland utan tvifvel enligt den tidens smak
uppfyllde ganska stora fordringar på skönhet och idealiserad
natur. Däremot saknades den lilla sjö, i hvilken slottet
nu speglar sin hvita fasad och där svanor glida fram
under bokarnas skugga. Den ersattes af ett sumpigt
skogskärr, hvilket sträckte sig äfven norr om gården.

De gamla riddarborgarne anlades för att underlätta
försvaret gärna i sumpmarker, och så hade skett äfven
här, i det borgen byggts just på det ställe där det ovala
skogskärrets sidor mest närmade sig hvarandra. Norr
om gården var dock kärret delvis uttorkadt och här, där
den granitbyggda ladugården nu ligger mellan rader af
lummiga lindar, som spegla sina kronor i neckrosprydda
dammar, syntes då några få, låga, halmtäckta hus, hvilka
användes för ekonomiändamål eller beboddes af sådant
gårdsfolk, som i fredstid vistades utanför borgen.

Den senare bestod då, som nu, af fyra längor, den
västra, norra och östra uppförda i två våningar med
alnstjocka murar, men däremot utgjordes den södra på den
tiden endast af en låg och smal korsvirkesbyggnad, där
stallet för borgens hästar var inrymdt. De fyra längorna
omgåfvo en ganska smal borggård, hvilken numera genom
uppförande af den breda södra längan samt den
trappbyggnad, som genomskär borggården, blifvit förvandlad
till två små ljusgårdar. Västra längans södra del, som
numera presenterar sig med tinnprydd gafvel, utgjordes
då af ett tre våningar högt torn, från hvars öfre
skottgluggar mynningarna af långa fältslangor stucko ett godt
stycke utom muren. Ingången till borgen, som nu är förlagd
till norra sidan, var då belägen på den västra och
utgjordes af en hvälfd port, försedd med fällgaller och
yttermera försvarad af en af tegelsten murad, uppifrån
sluttande ränna, genom hvilken stenar, hett vatten eller
sjudande tjära kunde nedsläppas öfver dem, som voro djärfva
nog att söka tilltvinga sig inträde.

Borgen var på alla fyra sidorna omgifven af breda
och djupa vattengrafvar. Däremot saknades vallar. I
stället försvarades grafvarnas inre kant af manshöga
palissader, bestående af grofva ekstolpar, mellan hvilka här
och där skottgluggar för gevärsskyttar voro upphuggna.
Palissadeus öfre kant utgjordes af liggande ekbjälkar, i
hvilka spetsiga järnpikar voro tätt inslagna. Palissaderna
flankerades af fyra mindre, af gråsten murade bastioner,
bestyckade med små kanoner. Midt för porten förde en
vindbrygga öfver den västra grafven. Den uppdrogs
medels långa järnkedjor, som, löpande genom porten, voro
fästade i ett på borggården befintligt vindspel. Då
vindbryggan var uppdragen, tjänade den som port i den
öppning i palissaden, som lämnats framför densamma.

Borgen var således i förhållande till den tidens
krigskonst ganska väl befästad, och det behöfdes äfven mer
än väl under den tid, till hvilken vår skildring är
förlagd. Vi skola under dess fortgång finna att
försvarsverken blefvo ganska hårdt pröfvade.

Till och från Wanås förde fyra vägar, nämligen en
i norr till Gryt, Broby och de norra gränssocknarne mot
Småland, en i öster till Knisslinge kyrkoby, en i söder
till Spånga och Qviinge kyrkoby samt en i väster till
Sinclairsholms gård och Gumlösa kyrkoby. Den östra
vägen, hvilken utgjorde kortaste förbindelseleden med den
stora landsväg, eller som det på den tiden vanligen hette,
»adelsväg», hvilken från Smålandsgränsen genom
Loushults, Ousby, Broby m. fl. socknar förde ned till
Kristianstad — en under den tidens krig ofta använd härväg —
afstängdes ett stycke från gården af en fast, murad port,
hvilken bevakades af en väktare, som hade sin bostad i
ett invid beläget hus, än i dag kalladt »porthuset». Denna
port afsåg att på den väg, som närmast förde till den
allmänna färdvägen, hålla kontroll öfver de skaror af
zigenare, marodörer och allehanda löst folk, som den tiden
ströko omkring på de större vägarne.

Herresätet Wanås’ historia förlorar sig i sagans dunkel.
I den grå forntiden, så mäler sägnen, kommo tvenne
hedniska kämpar, Wand och Qvitting, under en jagt till den
skogklädda ås, där Wanås nu är beläget. Wand fann sig
så tilltalad af trakten och det rika villebråd, hvaraf skogen
vimlade, att han beslöt där nedslå sina bopålar. Så byggde
han i det skogskärr, som låg på åsens högsta krön, en
borg som han efter sig själf kallade Wandås —
sedermera Wanås.

Men Wand och Qvitting voro mycket goda vänner
och kunde ej lefva, om de ej fingo jaga tillsamman.
Därför byggde Qvitting helt nära västerut, där Almaån
utvidgade sig till en vänlig skogssjö, en borg som han
kallade Qvittingsborg. Den senare har länge sedan
försvunnit, men säges ha gifvit namn åt den nu under Wanås
lydande byn Qvittinge.

Kom så »hvite Krist» till Norden. Af de tvenne
kämpaborgarne Wandås och Qvittingsborg blefvo två
systerkloster, det ena för munkar och det andra för nunnor,
och naturligtvis saknas ej heller här den från så många
kloster välbekanta sägnen om en underjordisk gång,
medels hvilken munkar och nunnor aflade besök hos
hvarandra, en sagans gärd åt klostererotiken som har allt för
mycket rök för att helt och hållet sakna eld. Men hvad
specielt detta fall beträffar, så skulle nog en underjordisk
gång den en kilometer långa vägen mellan Wanås och
Qvittinge, i betraktande af att terrängen genomskäres af
ett par ganska djupa dalkjusor, utgöra ett problem, som
till och med våra dagars utvecklade ingeniörskonst skulle
få svårt att lösa.

Men för sagan är ingenting omöjligt — utom tanken
att munkar och nunnor skulle kunna hålla sig från
hvarandra.

Historien känner ingenting om vare sig Qvittingsborg 
eller de två systerklostren. Men om riddarborgen
Wanås vet den åtskilligt att berätta.

Den förste kände ägaren af Wanås var Jep Hegendall, 
som år 1465 skref sig till Vandaas. Att gården är
betydligt äldre torde dock kunna tagas för gifvet.

I slutet af 1400-talet öfvergick Wanås till den
mäktiga Brahesläkten, af hvilken flera generationer där voro
borgherrar. Den ryktbaraste af dessa var den olycklige
Nils Brahe, känd som en ifrig anhängare af konung
Christian II. Tillsamman med den bekante Sören Norby
förde han en tid för Christians skull krig mot hela
Danmarks rike. Hans hufvud föll på Köpenhamns torg år
1529. Därefter öfvergick gården, efter att en kort tid
ha varit indragen till danska kronan, till Billesläkten, af
hvars mest bemärkta medlemmar må nämnas Claus Bille,
på sin tid en af Danmarks rikaste män och mycket
använd i både krigiska och fredliga värf — så t. ex. var
det han som underhandlade med Gustaf Vasa om
hjälptrupper under det skånska kriget mot dem som ville
återuppsätta Christian II på Danmarks tron — samt
dennes son Sten Bille till Vandaas, som tog verksam
del i kriget mot Sverige och 1577 blef landsdomare i
Skåne.

Under kriget mellan Sverige och Danmark på Erik
XIV:s tid blef Wanås uppbrändt af svenskarne. Sten
Bille lät då, omkring 1566, uppföra den nuvarande
slottsbyggnaden.

År 1641 var Sten Beck, räntmästare och befallningsman 
öfver Herrevads-kloster, ägare af Wanås, som efter
hans död år 1649 såldes till Anna Ramel, änka efter
landshöfdingen i Kristianstad Malte Juul till Maltesholm.
Med denne sin man hade fru Anna tre döttrar, som alla
gjorde förmånliga giften: <i>Maren</i> gift med <i>Sten Reedtz</i>,
<i>Margaretha</i> gift med <i>Mauritz von Putbus</i> och <i>Elsa</i> gift
med <i>Otto Lindenow</i>. Maren och Sten Reedtz erhöllo
Wanås.

Och härmed hafva vi hunnit fram till den tid vår
skildring omfattar.

*
</chapter>

<chapter name="Kap. 3. I lönkammaren">
<table o>
<td c><big>Kap. 3.</big>
<td c><h2><small>I lönkammaren.</small></h2>
</table>

Maglow var väntad på Wanås. Knappt hade hans
lille välfödde gångare blifvit synlig på borggården förr
än beskäftiga tjänare togo honom om hand och förde
hans herre upp i frustugan, där han ytterst vänligt
emottogs af borgfrun själf, som räckte honom båda händerna
och hälsade honom välkommen.

Fru Maren Juul var vid denna tid 51 år gammal,
men såg vida yngre ut. I unga år hade hon räknats
som en af den skånska adelns förnämsta och mest firade
skönheter och kringsvärmades, ej mindre af denna
anledning än till följd af de ståtliga gods hon medförde i
hemgift, af talrika friare, af hvilka välborne herr Sten
Reedtz till Herbygård på Seland slutligen blef den
lycklige. Det var en hög, junonisk gestalt med blondt hår,
i hvilket ännu ej en strimma af grått inmängt sig,
och ädla, om karaktärsstyrka och klokhet vittnande drag,
bakom hvars ännu i kvinnans sensommar tilldragande
skönhet man anade en härskarvilja, som helst ville segra
med milda medel, men, om så påfordrades, ej heller
skydde att gripa in med kraft och beslutsamhet. För
närvarande hvilade en slöja af bekymmer öfver hennes
ansikte och det fina vecket mellan ögonbrynen var
djupare en vanligt. Också voro tiderna nu så vanskliga
för en skånsk godsägare, att de mer än väl förklarade
anledningen till en sådan sinnesstämning.

Dessutom befann sig fru Maren Juul <footnote>Inom den danska och skånska adeln var det vid denna tid
brukligt att döttrarne äfven efter giftermål bibehöllo sina fädernenamn.</footnote> i en alldeles
särskild svår och egendomlig ställning. Efter freden i
Roskilde hade hennes man, herr Sten Reedtz, vägrat att
aflägga trohetsed till den svenska kronan, härvid
förebärande att det icke vore han utan hans hustru, som
ägde Wanås’ gods i Skåne. Följden häraf blef den, att
af den svenska regeringen betraktades fru Maren såsom
<i>ensam</i> godsägarinna, och då kriget utbröt, blef det hon
som <i>ensam</i> fick uppbära den för de skånska godsägarne
ganska bekymmersamma uppgiften att manövrera mellan
tvänne konungar, hvilka båda betraktade sig som
provinsens rättmätige härskare och om hvilkenderas
slutliga seger det ännu vid den tid, som nu är i fråga, var
vanskligt att döma. Emellertid hade fru Maren genast
vid krigets utbrott fast och bestämdt förklarat sig för
den svenska sidan; och hon gjorde detta icke blott för
att skydda sitt vackra mödernegods utan äfven af rent
personliga skäl, hvilka hade sin rot i gammalt, inom
hennes släkt rådande missnöje med danska hofvet, ett

missnöje, som ledde sitt upphof från och stod i
samband med den Uhlfeldska släkttvisten. Hon var således
af själ och hjärta svensk, men hennes man dansk, och
han hade, ehuru vägrande att inträda i danska armén mot
Sverige, föredragit att stanna på sin egendom i Seland.

Fru Maren hade således att ensam, utan råd och
skydd af den, som stod henne närmast, stå emot
stormen, och visserligen var detta för en kvinnas axlar
ingalunda en lätt börda i dessa tider, då tvänne mot hvarandra
fientliga arméer och ett inre partigängarekrig söndersleto
och utplundrade provinsen.

»Jag har väntat er med otålighet, vördige fader
Maglow», sade fru Maren, »och jag ber eder följa mig
in i lönkammaren, ty jag har något viktigt att rådföra
mig med eder.»

Med dessa ord införde hon den sirligt bugande presten
i en mindre hörnkammare, möblerad med ett skrifbord
med skrifsaker, en sekretär af dyrbart arbete, ett större
skåp med vackra inläggningar i den tidens smak och
en konstfullt snidad och järnbeslagen ekkista, hvari
troligen gårdens värdehandlingar och dyrbarheter förvarades,
samt bjöd honom taga plats midt emot henne själf i den
djupa fönstersmygen.

»Innan vi öfvergå till den sak, för hvilken nådig
frun kallat mig hit», tog Maglow till orda, »ber jag att
få andraga ett ärende, som jag tror vara af sådan
beskaffenhet, att det påkallar hastiga åtgärder.» Och
härmed omtalade han i korta men ingalunda förmildrande
ordalag sitt möte med zigenerskan.

Då han kom till hotelsen om den »röda hane», som
skulle gala på Wanås’ tak, mörknade slottsfruns panna
och hon grep en på bordet stående silfverklocka, vid
hvars gälla ringning en kammarpiga skyndade in.

»Bed slottsfogden genast komma hit upp», befallde
hon, och fortsatte vändande sig till sin gäst:

»Så skall jag då göra edert ord till sanning, ty så
vidt som mitt folk kan uppspåra henne, så skall
Pus-Else sofva i tornet i natt.»

»Det gläder mig, nådig fru, att I hafven fattat ett
sådant beslut, ty denna trollkona har länge varit en
skamfläck för ert gods. Och — mån I, nådiga fru, icke illa
upptaga denna min af redligt nit och tillgifvenhet för ert
hus förestafvade anmärkning — det synes mig som om I
allt för länge hade visat tålmodighet och öfverseende emot
en så slät person som denna illa beryktade zigenerska.»

»Där hafven I rätt, fader Maglow, ty visserligen har
jag mot henne öfvat stort, ja alltför stort öfverseende, en
mildhet, för hvilken jag skördat ringa tack, men icke har
det varit för hennes egen skull, denna usla trollkona,
utan för hennes aflidne mans. Jörgen Puse var åt min
make, Sten Reedtz, en trogen tjänare och pålitlig soldat,
som till och med under kriget 1644 en gång frälst hans
lif med stor fara för sitt eget. Därför har jag lofvat min
make att änkan och hennes vanartige son skulle få en
säker tillflyktsort här, sedan hon gjort sig så illa känd
på Herbygård, att hon måste rymma öfver till Skåne för
att icke bli ihjälslagen af folket. Men nu är mitt
tålamod slut, och för öfrigt äro tiderna så osäkra, att det
är bättre att ha en stingande orm inom lås och bom än
lös och ledig i skogarne. Må hon skylla sig själf och
sina onda gärningar att jag icke längre kan låta hennes
afdöde mans minne utgöra hennes beskärm.»

Nu öppnades dörren till lönkammaren och in trädde
med en höfvisk hälsning gårdens högt betrodde
slottsfogde, den gamle Lars Ryding, en af veteranerna från
trettioåriga kriget. Det var en undersätsig, kraftfullt byggd
man, som hvarken de 70 åren eller fälttågens mödor
förmått böja. Ett långt, silfverhvitt skägg böljade ned öfver
det breda bröstet och utan denna ålderns prydnad skulle
man kunnat taga hans rödlätta ansikte och kraftfulla
lemmar för en ung mans. Till börden var Lars Ryding
svensk. År 1630 hade han följt Gustaf Adolfs fanor till
Tyskland, men blef under en af striderna påföljande år
så illa sårad, att han som död kvarlämnades på
valplatsen. Räddad så godt som genom ett underverk,
återvände han efter tillfrisknandet till hären, men blef strax
efter Gustaf Adolfs död beordrad att medfölja en svensk
ädling till Sverige. Fartyget, med hvilket de reste,
förliste på en af de danska öarna, hvavid Ryding
visserligen blef räddad, men hans illa läkta sår gingo upp
under skeppsbrottet och som svårt sjuk, nästan döende,
blef han kvarlämnad i Danmark, där han vårdades på
det ömmaste i en dansk familj. Sjukdomen vardt
långvarig och genom kärlekens band blef han därunder så
nära fästad vid Danmark, att han kvarstannade där och
blef sedermera en högt aktad och värderad trotjänare hos
familjen Juul. I sådan egenskap flyttade han öfver till
Skåne och blef först under landshöfdingen Malte Juuls
samt därefter under hans enkas Anna Ramels tid fogde
på Maltesholm. Då deras dotter Maren gifte sig och
blef slottsfru på Wanås, utbad hon sig att dit få
medföra Lars Ryding som slottsfogde. Detta bifölls och för
visso fick hon aldrig skäl att ångra sitt val. Särskildt
under den nuvarande, brydsamma tiden hade hon i den
gamle slottsfogden ett trofast stöd. Hans egenskap af
infödd svensk gaf honom dessutom ett alldeles särskildt
förtroende hos den svenska styrelsen, något som likaledes
var af stort värde under tider af misstro från det hållet.

Också var det mera som jämlike och vän än som
härskarinna fru Maren emottog sin fogdes hälsning och
meddelade honom sin befallning att skicka ut några
pålitliga slottsknektar för att fängsla zigenerskan.

»Den befallningen skall jag med nöje utföra»,
förklarade Ryding, »ty den där häxan har länge varit mogen
för slottstornet. Ja, jag skall till och med själf sätta
mig i spetsen för expeditionen, och så vida inte
trollkonan farit till Blåkulla, skall jag sätta henne inom lås
och bom, och det så att inte ens hennes goda vän
hornpelle skall få henne lös.»

Sedan fogden aflägsnat sig, vände sig fru Maren till
Maglow och sade:

»Jag vill nu komma till den sak, för hvars skull
jag kallat er hit. Det är egentligen tvänne viktiga
angelägenheter, hvarom jag vill inhämta edert välbetänkta råd.
Den första är följande: Som I veten, fader Maglow, har
konung Karl den XI, den Gud beskydde, utfärdat det
stränga påbud, att alla skånska godsägare skola med
sina familjer skyndsamt begifva sig öfver gamla gränsen
och under den tid kriget pågår bosätta sig någonstädes
i öfra Sverige. Några af mina ståndskamrater hafva ställt
sig denna befallning till efterrättelse, andra, och de äro
icke få, hafva alldeles negligerat den och torde därigenom
hafva ådragit sig den unge konungens vrede, hvilket kan
komma surt efter, om Gud gifver hans vapen lycka, men
en och annan har i böneväg vändt sig till konungen
och på anförda skäl af nåd vunnit befrielse från att
lämna sina egendomar. För min del har jag valt den
sistnämnda utvägen. I sådant syfte vände jag mig
redan för mer än två månader sedan till min frände Ebbe
Ulfeldt, som står i stor gunst hos konung Carl, och
anmodade honom att för vänskaps och skyldskaps skuld
utverka tillåtelse för mig och mina två systerdöttrar att
<img><i><small>Ill. A.L.[=Alex. Langlet]<tab><tab>G.L.A.[=Gen. Stab. Lit. Anst.]</small></i>
I LÖNKAMMAREN.</img>

stanna kvar här på Wanås, lofvandes jag honom att hålla
borgen den svenska krigsmakten till handa, om han här ville
inlägga besättning. Att min frände i lägret vid Vä
undfångit min skrifvelse vet jag fuller visst, men lika visst är att
därpå aldrig kommit något svar, hvarken muntligen eller
skriftligen. Hvad synes eder jag bör göra i denna sak?

»Men, nådig fru, vore det icke bäst och i dessa
oroliga tider säkrast att följa konungens befallning, hälst I
här hafven en ställföreträdare i Lars Ryding, åt hvilken
I tryggt kunnen öfverlämna ert gods tills det blir
lugnare tider i landet.»

»Jag väntade det rådet, fader Maglow, men dock kan
jag icke följa det.»

»Hafven I då därtill någon anledning, som jag icke
känner?»

»Ja, därtill har jag flera skäl, som I säkert icke
skolen kunna underkänna, fader Maglow. Som t. ex.
resan härifrån och till gamla gränsen. Skogarne vimla
ju af snapphanar, säges det, och mig synes att det under
sådana omständigheter skulle bli en svår och farlig sak
att föra två unga flickor de där få milen utan möjlighet
att gifva dem en tillräckligt manstark eskort. Men om
man ej fäster sig vid denna fara, så finnes dock ett
annat talande skäl. Så länge jag sitter kvar på Wanås
skall invand respekt för mig och, kan jag väl äfven säga,
tillgifvenhet för min person hindra många af godsets
underhafvande att sälla sig till friskarorna, men reser
jag, så fruktar jag att upprorslågan slår ut i full flamma.
Min tro är därför att jag gagnar kung Carl mera genom
att stanna kvar än genom att resa.

»Så låta vi då den tanken fara. Och så länge I
icke hafven hört något från Ulfeldt, så kunnen I ju hos
kung Carl undskylla er därmed för ert kvarblifvande.»


»Så är ock min tanke, men jag ansåg mig dock i
detta stycke böra inhämta en bepröfvad väns råd.»

»Jag tackar er, nådiga fru, för det förtroende, som
därigenom visats mig.»

»Men», återtog fru Maren, »så är det ock en annan
sak, som ligger mig på hjärtat. Och dit vill jag nu
komma. Min väninna sedan ungdomsåren Karen Kaas,
gift med Holger Rud i Jylland, har en enda son, Casper,
hvilken nu är 19 år gammal, och en ung man med
fördelaktigt utseende, goda gåfvor och ett ridderligt sätt —
med ett ord en yngling, som utgör en prydnad för det
danska adelsståndet. Ja, ni har ju för resten under den
sista månaden sett honom mer än en gång, både i Gryts
kyrka och annorstädes. Som ni vet är mitt äktenskap
tyvärr barnlöst. Mina två systerdöttrar, Vivika Lindenow,
sedan någon tid förlofvad med sin unge frände Hans
Ramel, och Lena Sofia von Putbus, äro mig emellertid,
som ni nog vet, i barns ställe och skola bli mina
arfvingar, i det Vivika får Maltesholm och Lena Sofia
Wanås. Vivika är, som jag förut nämnt, redan fäst,
och hon har därmed följt lika mycket sitt eget hjärtas
böjelse som min önskan. Hvad åter den 17-åriga Lena
Sofia von Putbus angår, så har det sedan flera år varit
både mig och Karen Kaas’ åstundan och hopp, att hon
skulle gifva hand och hjärta åt den unge Casper Rud,
hvilken väl skulle lämpa sig som borgherre på Wanås.
Och själf har han ingen högre önskan.»

Efter ett litet uppehåll fortsatte hon: »Ända till i
fjor har det sett ut som om allt skulle gå efter önskan.
Som barn vistades Lena Sofia ofta hos Karen i Jylland
och då betraktade sig de båda unga alltid som fästman
och fästmö. Sammalunda föreföll det mig ock i förfjor
sommar, då de träffades på Herbygård. Men förra 
sommaren tillbragte Lena Sofia i Stralsund hos sina
slägtingar på fädernesidan, och från den tiden har allt blifvit
förändradt. På hennes hemresa, som till följd af kriget
skedde öfver Danmark, träffades åter Casper och hon,
men kort därefter fick jag från honom ett mycket
sorgesamt bref, hvari han bitterligen beklagade sig öfver att
Lena Sofia vändt sitt hjärta ifrån honom. Och mig
förefaller det som om han hade rätt, ehuru jag på intet vis
kunnat utröna orsaken. Lena Sofia är trots sin ungdom
en mycket själfständig och förbehållsam flicka. Hon
miste tidigt sin mor, och kanske förskrifver sig därifrån
hennes benägenhet att städse sluta sig inom sig själf.»

»Men, nådiga fru», inföll Maglow, »månne icke denna
så hastigt påkomna kallsinnighet mot junker Rud är att
tillskrifva den nyckfullhet, som är oskiljaktig från alla
jungfrur, af hvad stånd och klass de vara må. Redan
Ovidius anmärkte att den knoppande kärleken ofta skyler
sig i kallsinnighetens dräkt.»

»Kanske har ni rätt. Stundom har jag också tänkt
att detta omslag kunde komma ifrån den olyckliga
politiken. Lena Sofia är nämligen i hög grad svenskt
sinnad, och därför må allra minst jag förebrå henne, då
jag själf af själ och hjärta håller på min trohetsed till
svenska kronan. Dessutom var hennes far såsom
pommersk grefve svensk undersåte och således är Lena Sofia
född svenska. Däremot är Casper Rud fanatisk dansk. Och
häftig och uppbrusande, som han är, då detta ämne
kommer på tal, anser jag ingalunda otroligt, att deras
kärleksgnabb kan ha sin yttersta grund i politiskt gräl.»

»Men som blifvande herre till Wanås vill han dock
underkasta sig svenska kronan!»

»Hm! — Paris måtte väl vara värdt en messa, sade
Henrik den IV, och kanske tänker Casper Rud något 
dylikt om Wanås. För öfrigt lefver han nog ännu i den
tron, att de danska vapnen till slut skola segra och
Skåne åter bli danskt.»

»Men, nådiga fru, hafven I, som är svenskt sinnad,
aldrig känt några betänkligheter mot att lämna edert gods
i händerna på en man, som är fiende till allt svenskt?»
frågade Maglow.

»Jo, visserligen har jag det», genmälde fru Maren,
»men för mig äro gammal vänskap och gamla löften för
mer än politikens växlingar. Dock vill jag icke förneka,
att jag på sista tiden börjat hysa stora farhågor just
med anledning af denna sak. Dock — men jag har ju
ännu ej kommit till det trångmål, om hvilket jag ville
rådföra mig med er. Saken är den, att för omkring tre
veckor sedan ankom Casper Rud förklädd hit och, det
må jag medgifva, beredde mig genom sitt plötsliga
uppträdande just under denna kritiska tid en allt annat än
glad öfverraskning. Han sade, att han hade ingen frid
i sin själ, icke ro eller lugn, hvar han än vistades, förr
än han af Lena Sofia fått ett bestämdt svar på sitt frieri.
Hvad jag fruktade har emellertid inträffat. Genom en
förtrogen vän vet jag, att det i svenska högkvarteret
blifvit inberättadt, att en dansk ädling, som kommit hit
i en bondes dräkt, vistas på Wanås, och med den
misstänksamhet, som nu råder på det hållet, kan detta
besök bereda mig stora svårigheter. Det är i främsta
rummet om denna sak jag ville höra er tanke.»

»Den unge mannen måste genast begifva sig bort.»

»Han vägrar att resa förr än han fått ett bestämdt
svar. Och icke kan jag låta mina tjänare drifva ut min
bästa väns ende son! — —»

»Hvad edra tjänare icke kunna göra, det bör hans
mors bästa väninna kunna uträtta genom att tala till den
unge mannens förstånd och hjärta. Och om han, trots
de faror och obehag, som han åsamkar eder genom sin
genstörtighet, framhärdar i sitt beslut att ej lämna Wanås
förr än han erhållit ett bestämdt svar på sitt frieri, så
tillkommer det fröken Lena Sofia att gifva detta svar,
det må nu utfalla huru som helst.»

»Ja, jag har själf tänkt att nu i dagarne bringa det
till ett dylikt afgörande, och det gläder mig att ert råd
går i samma riktning som mitt eget förstånd säger mig
att jag måste handla. Redan i dag vill jag tala med
Lena Sofia — hon måste säga det afgörande ordet, och
huru gärna jag än skulle hälsa en son af Karen Kaas
som blifvande borgherre på Wanås, skall jag dock icke
med tvång framkalla hennes jaord. Flickan har, mer än
de flesta unga flickor, en vilja för sig, och då härtill
kommer att politiska svårigheter skulle kunna medfölja
realiserandet af min gamla plan, skall jag med
resignation bära äfven om svaret blir sådant, som jag
misstänker det blir, nämligen ett nej.»

Härmed tycktes fru Maren sinnad att afsluta
samtalet, men hon märkte att den gode kyrkoherden hade
något mera på hjärtat och hon uppmuntrade honom
därför med en vänlig nick.

»Min nådiga fru», började Maglow, sedan han
harskat sig och rättat på kruskragen såsom inledning till
hvad komma skulle, »min nådiga fru värdes med den
godhet, som ofta blifvit mig eder ringaste tjänare i Kristo
bevisad, tillgifva mig att jag begagnar tillfället att för
eder framställa ett svårt bekymmer, som länge tryckt
mig och som nu djupt upprör mig, sedan jag af en
tillfällighet under färden hit vunnit bekräftelse på mina
värsta farhågor.»

»Tala, vördige fader Maglow, tala fritt. Vi äro utan
vittnen, och jag behöfver väl ej försäkra eder om allt
det deltagande och hjälp, som står i min förmåga att
gifva», yttrade fru Maren vänligt och gaf den tydligen
något tveksamme prestmannen en uppmuntrande blick.

»Som ni väl vet, nådiga fru», fortsatte Maglow,
»har min anspråkslösa vagga stått inom ert gods,
nämligen i Gryt, efter hvars gamla benämning, Magleby, jag
tagit mitt namn. Min fader var under många år en högt
värderade trotjänare i Billesläkten, som den tiden
innehade Wanås. Det hemman under Wanås, som han i
många år brukade, hade han på så billiga villkor och
åtnjöt dessutom ett så godt understöd från gården, att
ekonomien var ganska god, och då jag vid tidiga år
visade lust och fallenhet för boken, blef jag med särskildt
understöd af fru Elisabeth Bille, salig Sivert Becks
efterlefverska, satt i skola för att studera till prest. Redan
år 1636, d. v. s. vid fyllda sexton år, kom jag som
student till Köpenhamns universitet. Då jag två år senare
under sommaren besökte barndomshemmet, skedde mig
en stor och kär öfverraskning. Jag hade hittills varit
den yngste af fyra bröder, men liksom Sara blef min
moder fruktsam i sin ålders höst och skänkte mig en
broder, som var 18 år yngre än jag själf. Jag förde den
lille, knubbige pilten till dopet och uppkallade honom
efter en af mina bästa vänner och studiekamrater <i>Severin</i>
samt föresatte mig att särskildt taga mig an honom och
uppfostra honom till en Herrans tjenare, liksom jag själf
traktade efter att blifva.

»Och Gud understödde min broderliga välmening.
Pilten växte upp till en både kroppsligen och andligen
rikt begåfvad yngling — i båda dessa afseenden, det
erkänner jag utan skrymtan eller afund, mig vida
öfverlägsen. Ja, ni har ju själf, nådiga fru, hört Severin 
såsom student predika i Gryts kyrka, då jag i tanke att
låta viga honom till mitt biträde i predikoämbetet
emottagit honom i mitt hus, och helt säkert skall ni erkänna,
att sådana gåfvor som han hade, är det icke mången
prestman förunnadt att äga.»

»Ja, ni har rätt!» — Jag minnes ännu väl den unge,
vackre studenten med de flammande ögonen och den
käcka, glödande vältaligheten.»

»Ni vet ock hvilka djupa sorger han beredt mig.
Icke dess mindre, och på det ni, nådig fru, må erhålla
en tillförlitligare inblick i hvad som tilldragit sig, än
hvad i orten gängse tal förmått gifva, vill jag än en
gång rifva upp de gamla såren och låta edra upplysta
ögon mäta djupet af den otacksamhet, som denne af
mig så innerligt älskade broder bevisat mig.»

»Fortsätt, gode kyrkoherde! Jag tror att det skall
bereda eder någon lisa att öppna ert hjärta för en
förstående kvinna, som själf ingalunda är obekant med
lifvets pröfningar», sade fru Maren deltagande.

»Då jag erhöll Qviinge pastorat för 23 år sedan,
skedde det under löfte att enligt allmän sed konservera
min företrädares änka, Birgitta Clausdotter, och, vare
det sagdt på hennes döda mull, sämre hustru hade jag
kunnat få. Men utom pastoratet och boet medförde hon
tre oförsörjda döttrar, af hvilka den ena, Lisbeth Franck,
genom sin mindre vanliga skönhet och benägenhet för
kärleksintriger blef orsaken till min och min brors olycka.
Hon var 20 år då Severin såsom ung student kom i
huset, och nog såg jag att mycket flams och ras var
mellan de båda, men aldrig hade jag föreställt mig att
en syndig kärlek dem emellan skulle uppväxa. Han var
ju min styfdotters farbror.»

»Men likväl skedde det.»

»Det uppstod ett kärleksförhållande dem emellan,
och då jag, efter den förfärliga upptäckten, förehöll dem
den gräsliga synd, de stodo i begrepp att begå, voro de
gudlösa nog att midt i ansiktet säga mig, att intet i
världen skulle skilja dem åt. Dels med lock och dels med
pock lyckades jag dock förmå Severin att åter begifva
sig till akademien i Köpenhamn mot löfte om
försträckning i matvaror och penningar, så att han där skulle
kunna aflägga examen för den filosofiska graden. En
man, som icke aktat förbjudna led, kunde ej gärna bli
prest, och jag hoppades att fortsatta studier skulle komma
honom att glömma sina lättsinniga fantasier från den
skånska prestgården.

»Nog tror jag att han glömde Lisbeth, ehuru den
gamla lågan snart åter flammade upp, men tyvärr glömde
han på samma gång sina studier. Han kom i dåligt
sällskap, drack och dobblade, och då jag, med anledning
däraf, tog min hand ifrån honom, blef han en »flagrant»,
som drog omkring litet hvarstädes i Europa, mera känd
på krogar och taverner än i föreläsningssalarne och
lefvande som en ’lyckoriddare’ för dagen.

»Så gingo fem år. Då fick jag ett bref från Severin,
som för tillfället befann sig i Rostock; han begärde däri
att åter bli upptagen i mitt hus. Han hade nu, skref han,
kommit på allvarligare tankar och insåg att mitt
giftermål med Lisbeths mor hade rest oöfverstigliga skrankor
emellan honom och hans älskarinna. Nu ville han åter
bli prest.

»Jag tvekade länge. Men så läste jag i den heliga
skrift historien om den förlorade sonen. Mitt hjärta
veknade för den broder, jag trots allt alltid älskat som en
son. Jag skickade respengar och han kom.

»Som Argus vakade jag öfver dem. Men han måste
därute på vilse stig bland skarnsfolk och simulanter ha
i grund lärt sig förställningens konst, ty på honom kunde
jag intet märka utan det som ärbart var. Men hon, den
enkla landtflickan, var ej mäktig samma förställning. Hos
henne flammade åter den gamla kärleken upp, det sågo
både jag och min hustru. Och därför beslutade vi att
sända henne bort till släktingar. Troligen var det detta
beslut som påskyndade katastrofen. När sol gick upp
öfver den dag, då jag skulle ha fört den förvillade flickan
till en släkting och aktad ämbetsbroder, voro både Lisbeth
och Severin borta — spårlöst försvunna.»

Kyrkoherden torkade svetten ur pannan och fortsatte
sin synbarligen mycket påkostande berättelse.

»Nu hade skandalen skett. Mitt enkla herdetjäll
hade blifvit till en visa för hela landet, ty min styfdotter
hade ju rymt med sin farbror. Ja, ni mins nog denna
svåra tid, nådiga fru, och jag skall aldrig glömma den
godhet ni då visade en af olyckan förkrossad man.»

»Och ni lyckades aldrig uppspåra flyktingarne?»
frågade fru Maren.

»Aldrig! — Troligen hade de medhjälpare i sin flykt
och jag hyser däruti starka misstankar mot Pus-Else.
Hon hade nyss kommit hit till Wanås vid min brors
sista återkomst, och de voro, efter hvad jag sedan fått
veta, bekanta. Gud vet hvar de förut under hans
äfventyrliga lif träffats. Hon hade varit synlig i Qviinge
aftonen före flykten, och det är min tro, att hon därvid
varit dem behjälplig.»

»Ni blef ju också bestulen!»

»Ja, samma natt försvunno 400 blanka silfverdalrar,
som tillhörde kyrkan och förvarades i ett järnbeslaget
skrin i prestgården. Skrinet fanns på morgonen
uppbrutet i trädgården.»

»Har ni aldrig hört något om flyktingarne under de
många år som gått sedan denna sorgliga händelse
tilldrog sig?»

»Aldrig om henne. Men om honom har jag på
omvägar hört att han skulle ha gifvit sig in i knektehopen,
och ur säker källa vet jag att han förra året, då kriget
utbröt, kom öfver till Skåne i egenskap af underofficer
vid det tyska rytteri, som konung Kristian värfvat.»

»Men», återtog fru Maren», »det framgick af edra
ord att ni nyligen, och det till och med under er hitfärd,
skulle ha förnummit något som kom er att ånyo
upprifva dessa sorgliga minnen. Är det icke så?»

»Jo, tyvärr är det så! Redan för någon tid sedan
framfördes till mig ryktet, att Severin skulle ha slutit
sig till friskyttarne, de s. k. snapphanarne, och att han
till och med skulle vara anförare för ett band af dem,
som huserar här i trakten. Bekräftelse härpå fick jag
helt nyss af en flicka i Vesterslöfs by, som i natt
bevittnat ett snapphanarnes öfverfall i Långaröds skog på
några ströfvande svenska dragoner. Hon hade hört
anföraren benämnas Severin. Och en ännu säkrare
bekräftelse fick jag af Pus-Elses hotelse: ’Hvad friskyttarne
anbelangar, så skulle jag kunna hviska ett ord i örat på
svenskarne, som skulle göra det hett i helvete för presten
i Qviinge.’ — Hvilka ord skulle väl det vara om ej
dessa: ’Snapphaneanföraren Severin är köttslig bror till
presten i Qviinge.’ Då man känner den svenska
styrelsens misstänksamhet mot oss prester, är det icke svårt
att förutse hvilka slutsatser som skulle dragas af denna
nära släktskap.»

»Ja, ni har rätt. Vi hotas båda af samma öde —
svenskarnes misstroende.»

»Helt visst! Men för er torde dock faran icke vara
så stor. Ni tillhör de mäktiga i landet och ni har vänner
och förespråkare i det svenska högkvarteret. Men med
mig är det en annan sak. Hvem frågar efter om en
fattig landtprest krossas under stormen. Då stora träd
falla i skogen, biir det buller och brak, men hvem märker
om en torr gren trampas ned vid vägen? Men äfven
den obetydligaste är rädd om sitt skinn, och därför är
mitt långa tals korta mening en ödmjuk bön, att ni måtte
öka er mot mig så ofta bevisade godhet med att låta ert
inflytande stödja och hjälpa mig, om jag kommer i
oförskylld nöd för svenskarne.»

»Därom kan ni vara förvissad, jag —»

Fru Maren, som under den senare delen af samtalet
blickat ut genom det åt vindbryggan vettande fönstret,
afbröt sitt tal midt i meningen, reste sig häftigt och
bleknade. Hvad hon såg var ock väl egnadt att väcka
hennes bestörtning. Nedför sluttningen mot vindbryggan
kommo trenne ryttare, af hvilka tydligen de två voro
sårade. Den främste var slottsfogden Lars Ryding och
det syntes att den gamle soldaten varit med i en hård
dust. En blodig bindel om pannan och de blodfläckade
kläderna visade att han var sårad, men han höll sig rak
och karsk i sadeln och såg bister ut. Efter honom följde
ridefogden Jesper, som tydligen var värre däran, ty han
tycktes med möda hålla sig kvar på hästryggen. Den
tredje var en slottsknekt. Alla tre voro svärtade af krutrök,
och på deras rifna kläder syntes att de varit i hårdt
handgemäng.

Fru Maren gaf sig icke tid att uppe i sina rum
afvakta rapport om hvad som händt, utan skyndade i egen
person ned på borggården, åtföljd af kyrkoherden.

Skälfvande af förbittring berättade här Ryding
tilldragelsen. Expeditionen mot Pus-Else hade misslyckats.
Åtföljd af ridefogden Jesper och tre slottsknektar hade
han begifvit sig ut för att fånga zigenerskan och i början
lofvade allt en lycklig utgång, ty de fingo veta att hon
efter mötet med kyrkoherden varit synlig på en stig, som
ledde till Qvittinge, och slöto däraf att hon begifvit sig
hem. Detta bekräftades äfven då de kommo till det i
utkanten af Qvittinge by belägna Pusetorpet, ty genom
stugans fönster sågo de Else sitta i spiseln och steka
rofvor i glöden. De begåfvo sig in och stodo just i
begrepp att binda och släpa ut kvinnan, som därunder
öfveröste dem med skällsord och otidigheter, då plötsligt
bösspipor stuckos in genom fönstren samtidigt med att
en del vilda, till tänderna beväpnade karlar gledo ned
från loftet, där de legat gömda, och anföllo Ryding och
hans män. Ryding var dock för van vid dylika lekar
för att ge sig vid första hugget. Efter en het och blodig
strid, hvarunder två slottsknektar blefvo på platsen, men
många flera snapphanar fingo bita i gräset, lyckades de
tre återstående slå sig ut ur stugan, komma upp på sina
hästar och retirera till Qvittinge by. Därvid hade
ridefogden Jesper fått en kula i benet.

I byn hade Ryding försökt att samla folk för att
ånyo angripa snapphanarne, men flertalet karlar var borta
på arbete och de som anträffades voro modlösa och
vågade icke ge sig i delo med de fruktade friskyttarne.
Det återstod då ingenting annat än att med oförrättadt
ärende begifva sig tilbaka till slottet, huru påkostande
detta än kändes för den gamle soldaten.

Kyrkoherden Maglow, som i likhet med flertalet af
den tidens landtprester var en smula läkekunnig, erbjöd
de sårade sin hjälp. Gamle Ryding hade dock ganska
lindrigt kommit ur leken, och han ville alls inte anlita
pastorns biträde för sina »skråmor», som han kallade det,
men ridefogdens sår var ganska allvarligt, ehuru icke
lifsfarligt.

Ryding erbjöd sig att med en skara af de raskaste
slottsknektarne återvända till Qvittinge för att fånga bandet,
men detta ville fru Maren alldeles icke höra talas om.
Därtill ansåg hon sin styrka för svag. Ingen enda man
finge lämna borgen och bud utsändes för att inkalla
förstärkningsmanskap från godset. Därjämte befallde
slottsfrun att alla försvarsmedel skulle sättas i stånd, kanonerna
laddas och proviantförråden i källrarne förstärkas. Hon
tänkte på zigenerskans hotelse att den röda hanen skulle
gala på Wanås’ tak.

Fru Maren var allvarligt bekymrad. Väl visste hon att
snapphaneband varit synliga i godsets skogar, men aldrig
förr, så vidt hon kände, hade de vågat sig så nära gården,
och aldrig förut hade de angripit någon af hennes folk.

Nu var kriget förklaradt, och nu kunde man vänta
hvad som helst. De svenska och danska arméerna hade
dragit bort från trakten, den förra till Herrevadskloster
och den senare till Malmö. Nu kunde snapphanarne spela
herrar och ingen kunde veta hvad de hade i sinnet. Fru
Maren beslöt att vara på sin vakt.

Äfven kyrkoherden Maglow var djupt bekymrad, då
han något senare, afslående fru Marens anbud om eskort,
ensam begaf sig på hemfärden. Svåra tider voro i
antågande. När en så aktad och fruktad man som
slottsfogden Lars Ryding blifvit anfallen, hvad kunde ej då
andra vänta af dessa vilda snapphanar, hvaraf skogarne
vimlade. Och så hans egen, mest älskade fast vilseförde
broder som deras höfvitsman!

Det var just detta senare som gjorde honom mest
bekymmer.

*
</chapter>
<chapter name="Kap. 4. Den falske ridefogden">
<table o>
<td c><big>Kap. 4.</big>
<td c><h2><small>Den falske ridefogden.</small></h2>
</table>

Vid middagstiden dagen efter den, då kyrkoherden
Maglow gjort sin händelserika färd till Wanås, sågs en
ryttaretrupp om något öfver 100 man makligt tåga fram
å den väg, som från Torsebro leder norrut uppåt
gränssocknarne. Det var en del af den svenska postering, som
större delen af vintern bevakat brohufvudet vid Torsebro,
där, då som nu, stora landsvägen från Smålandsgränsen
genom Östra Göinge härad till Kristianstad går öfver
Helgeå. Då svenska armén tågade söderut mot
Herrevadskloster, hade posteringen blifvit kvarlämnad, och
hufvudstyrkan, omkring 200 man, låg ännu kvar på denna
i strategiskt hänseende ytterst viktiga punkt. Den
afdelning, hvarom vi nu tala, hade nyss blifvit afskild från
brovakten och beordrad att åtfölja riksrådet Ebbe Ulfeld
norrut.

Stolt fladdrade öfver truppen en fana af gul damast,
å hvars ena sida broderats Smålands vapen och å den
andra ett dubbelt C. Man fann däraf att den tillhörde
Smålands rytteri, en af kärntrupperna inom kung Carls
armé. Ryttarne voro klädda i gula kyller med bröstplåt,
vida grå hattar, uppvikna på ena sidan, samt gula, stramt
åtsittande bockskinnsbyxor. I ett bredt gehäng öfver
axeln hängde en blank hjullåskarbin, ur sadelhölsterna
framtittade pistolkolfvar och vid sidan hängde långa
huggvärjor i messingsskodda läderbaljor och med korgfästen
af stål. En stor del af truppen utgjordes af gamla, ärriga
veteraner, som på polska och danska slagfält sett fienden
i hvitögat otaliga gånger redan under Carl X Gustafs
segerrika fanor, och att truppen ej heller sparat sig under
det gångna krigsåret, därom vittnade månget ganska färskt
ärr, mången buckla i bröstharnesket och för öfrigt den
slitna, allt annat än paradmässiga munderingen.

Främst — ett par hundra steg före den öfriga truppen
— red såsom »blänkare» med spända karbiner gamle
gefrejter Svensson och två man, den förre en verklig typ
för en svensk veteran af det kärnfriska slaget — vi skola
senare göra hans bekantskap —, och på den oaflåtliga
uppmärksamhet, hvarmed han och hans kamrater
granskade hvarje buske vid vägen, märktes nog att man,
fastän midt på ljusa dagen och i ganska stark trupp,
icke ansåg vaksamhet öfverflödig.

Man visste ju att starka snapphaneband höllo till i
skogarne, och större trupper än denna hade blifvit
öfverraskade och svårt decimerade af dessa säkra skogsskyttar,
hvilka träffade sitt mål utan att själfva synas. Förra
året hade en af Carl XI:s egna drabanter på sådant sätt
blifvit skjuten vid Fagerhult midt bland en större trupp.

I spetsen för själfva hufvudtruppen redo tvenne män,
af hvilka den äldre var riksrådet och riksjägmästaren
Ebbe Ulfeld, en man som, ehuru infödd skåning och som
sådan till börden dansk och därtill gift med en dotter af
danske konungen Christian IV i hans morganatiska
äktenskap med Christina Munk, redan 1652 öfvergått i svensk
tjenst och vunnit stor gunst ej mindre af Carl X Gustaf
än hos Carl XI. Och i olikhet med sin släkting och
svåger, den bekante riksförrädaren Corfitz Ulfeld, hade
han också städse gjort sig förtjänt däraf genom
trofasthet och nitisk tjenst åt den svenska kronan. Efter
freden i Roeskilde blef han befälhafvare för den skånska
milisen och utnämndes 1661 till generallöjtnant i svenska
armén. Någon tid därefter förordnades han till
hofrättsråd i Göta hofrätt, en den tiden ingalunda ovanlig
befordran för en militär. 1664 blef han riksråd och 1675
riksjägmästare. Från krigets utbrott 1676 tillhörde han
Carl XI:s närmaste omgifning och användes särskildt, på
grund af sin skånska börd — han var född på gården
Råbelöf nära Kristianstad — till underhandlingar med
den skånska allmogen och för undertryckande af
snapphaneresningen, det senare dock hittills med föga
framgång.

I Skåne ägde han gårdarne Råbelöf, Araslöf,
Ovesholm och Hanaskog.

Ebbe Ulfeld var vid tiden för vår berättelse en 61 års
man, ganska korpulent samt med ett godmodigt och något
flegmatiskt uttryck i sitt frodiga, rödlätta och af en
kolossal lockperuk omgifna ansikte. Han tyckte om goda
viner och ett godt bord, men fruktade dock icke krigets
strapatser eller ämbetsmannens trägna arbete.

Den yngre mannen, som red vid hans vänstra sida,
var truppens befälhafvare, ryttmästaren Erland
Gyllenspets, en officer, hvilken såsom adjutant hos öfversten
för Smålands rytteri, Ramsvärd, utmärkt sig i slaget vid
Lund och på valplatsen blifvit utnämd till ryttmästare.

Riksrådet Ulfeld underhöll med sin unge följeslagare
en politisk diskurs, företrädesvis rörande sig om
utsikterna för Malmö att hålla sig tills konung Carl hunnit
till undsättning. Ulfeld var af den åsikten att det
afgörande slaget skulle komma att stå utanför Malmö murar,
något som, såsom vi veta, ingalunda gick i fullbordan,
enär konung Kristian efter en misslyckad stormning
upphäfde belägringen och åter drog sig tillbaka till
Landskrona.

Vi skola dock icke vidare lyssna till detta samtal,
utan i stället presentera de tre unga officerare, som
utgjorde andra ledet. Det var löjtnanten Axel Hård, hvilken
nyligen med depescher från svenska armén i Pommern,
som han tillhört, ankommit till högkvarteret i Skåne och
blifvit placerad på Smålands rytteri, samt kornetterna von
Borneman och Stålhammar.

Löjtnant Hård var en högväxt, axelbred ung man
med ädla, allvarliga drag, blondt hår, hvilket han efter
tidens sed bar i naturliga lockar ned på skuldrorna, samt
trohjärtade, äkta nordiskt blå ögon af ett drömmande,
nästan svårmodigt uttryck. Hans närmaste sidokamrat,
cornetten Borneman, var däremot mera undersätsig och
mörk med bruna, blixtrande ögon och ett i öfrigt ganska
sydländskt men mycket fördelaktigt utseende. De röda,
af små, svarta mustascher skuggade läpparne krusades
gärna af ett muntert leende och hela hans yttre bar
prägeln af lefnadslust och godt lynne. Stålhammar var en
något gänglig jättefigur med godmodiga, men grofva,
ehuru ej egentligt fula drag, och tydligen i besittning af
en ovanlig kroppsstyrka, för hvilken han också vunnit
en viss ryktbarhet inom armén.

Officerarnes dräkt liknade manskapets. Den skilde
sig därifrån hufvudsakligen genom fjäderplymen i hatten,
halskragen af silfver samt den försilfrade bröstplåten, de
förgyllda knapparne och de dyrbarare vapnen.

Lyssnom ett ögonblick till de unga männens samtal.

»I ären lyckliga», sade löjtnant Hård, »som fått vara
med om segrar, och i synnerhet en så härlig victoria som
slaget vid Lund. Vi där ute i Tyskland, vi ha fått många
hugg, men föga ära. Allt sen den olyckliga fäktningen
vid Fehrbellin, där svenskarnes gamla vapenlycka gick i
moln, ehuru, Gud skall veta det, icke på grund af
bristande tapperhet och god vilja, bar det utför med oss.

Segrade man i småträffningar då och då, så hade man
dock icke makt att fullfölja sin seger. Det gick väl
ändock an så länge det gällde att träffa på fria fältet, men
snart blef det ett belägringskrig, då man jagades som
vargen i lyan, ur den ena fästningen och i den andra.
Då är det friska lifvet på fältet mera i min smak.»

»Du har dock», invände Borneman, »utfört en vacker
bragd, som vi gärna kunna afundas dig, då du ensam i
öppen båt och förklädd till fiskare smög dig med
Königsmarks depescher genom danskarnes flotta, som tyvärr
ännu betraktar Östersjön som sitt arf och eget. Nog var
det en äfventyrlig färd du där gjorde.»

»Ja, visst hängde lifvet på ett hår mer än en gång,
men det var mera storm och oväder än fiendens makt,
som vållade faran.»

»Men», inföll Stålhammar, »i vintras ett år sen lära
ni ju i Stralsund ha left glada dagar, efter hvad min kusin
Johan, som är där ute, skref en gång. Det var ju
ständigt baler och picknicker och du var, skref Johan, en af
de mest firade balhjältarne.»

»Jo, då voro vi glada, ty vi voro ej så hårdt
inneslutna, och så väntade vi undsättning af flottan.»

»Du lär till och med, påstod Johan, ha där gjort
en eröfring, som var mera värd än alla Tysklands
fästningar, d. v. s. vägd på hjärtevigt.»

»Johan Stålhammar är en sladderhane, som man föga
må sätta tro till», svarade Hård, men den djupa rodnad,
som beledsagade dessa ord, skvallrade om att kamraten
vidrört ett ömtåligt ämne.

Vi lämna härmed herrar officerares bemödanden att
med samtal förkorta marschen och begifva oss i stället
till förtruppen, där gefrejter Svensson med en gammal
veterans plikttrogenhet och pålitlighet utförde det vida
vanskligare värfvet att hålla utkik.

Truppen hade för en stund sedan passerat Bjerlöfs
by, där en mängd nakna skorstenar vittnade om krigets
ödeläggelser, och vägen var nu på båda sidor omgifven
af en härlig bokskog, hvars ännu i försommarens friska
grönska skimrande löfhvalf uppbars af i ljusare och
mörkare grått skiftande stammar, hvilkas täta pelarrader
förlorade sig i skogens dunkel. Här och där växte dungar
af en för blicken ogenomtränglig underskog, och det var
företrädesvis åt dem Svensson egnade sin uppmärksamhet.
Men en eller annan af vapenskramlet uppskrämd solsvärta,
som hade sitt bo i de täta snåren, eller en vig ekorre,
som skuttade från gren till gren, voro de enda lefvande
varelser han hittills lyckats upptäcka. Snart fick han
dock ett mera intressant föremål för sina vaksamma blickar.
Då förtruppen passerat en krökning af vägen varsnade
han nämligen en ryttare, som från en smal sidoväg stod
i begrepp att rida in på stora landsvägen men vid åsynen
af soldaterna häftigt drog tyglarne åt sig och ett
ögonblick syntes hågad att taga till flykten. Men han
besinnade sig och red upp på landsvägen just som
Svensson och hans följeslagare, hvilka sporrat sina hästar,
hunno fram och anhöllo honom.

»Du blef rädd och tänkte taga till schappen,
främling!» ropade Svensson och höjde hotande sin karbin.
»Hvem är du?»

»Hvem vet i dessa tider om han möter vän eller
fiende», svarade främlingen lugnt och tillade: »Din sista
fråga skall jag svara på när jag blir tillfrågad af
anföraren för den trupp, hvars hofslag jag hör där bortom
vägkröken.

»Du är en morsk herre, du», genmälde Svensson,
»men håll stilla och rör inte ett finger till flykt tills
truppen hunnit fram, så skall det ske dig som du vill.»

Främlingen var en hög kämpagestalt, som, ehuru
tydligen närmande sig sextiotalet, tycktes vara i
besittning af en mindre vanlig kroppsstyrka. Hans af väder
och vind brynta anletsdrag voro vackra och det
gråsprängda skägget väl vårdadt. De små, stickande ögonen
vittnade om klokhet och list och munnens och hakans
läggning om djärfhet och beslutsamhet. Dräkten liknade
den, som den tiden bars af adelns förnämligare tjänare.
Han var väl beväpnad, ty vid sidan bar han en lång
huggväija och ur sadelhölsterna framstucko kolfvarne af
ett par pistoler.

Emellertid hade hufvudtruppen hunnit fram.
Svensson rapporterade sitt fynd för ryttmästaren, men denne
hänvisade med en vink främlingen åt riksrådet Ulfeld,
som genast började förhöret.

»Hvem är ni, min gode man, som så här ensam,
men med goda vapen i följe, drager omkring på små
skogsvägar?» frågade riksrådet och betraktade främlingen
med en forskande blick.

Men denne mötte blicken utan att slå ned ögonen
och svarade med lugn röst:

»Ej kan jag, ringe tjänare, begära att ers höga nåde
riksrådet Ebbe Ulfeld skall känna igen mig, men visst
och sant hade jag den äran att för tvenne månader sedan
i lägret vid Wä till ers nåde öfverlämna en viktig
skrifvelse från min ädla matmor och därpå undfå svar.»

»Nog tycker jag», medgaf riksrådet, »att jag sett ditt
ansikte förr, men hvem är du?»

»Jag är Jesper Svensson, fru Maren Juuls till Wanås
ridefogde, och befinner mig stadd i hennes ärenden.»

»Ja, nu minns jag dig», utropade riksrådet och 
klappade med ett välvilligt leende den bugande ridefogden på
axeln, »och det var lyckligt att jag träffade dig, ty jag
och denna trupp äro just på väg till Wanås. Men nu
har jag satt mig i sinnet att undfägna dessa herrar på
min gård Hanaskog — officerarne bugade sig i sadlarne
— och låta truppen ligga öfver där i natt, medan jag
håller räfst med min fogde. Men jag önskar att skrifva
ett bref till fru Maren redan i dag, och då faller det sig
lyckligt att jag kan få ett säkert bud. Sätt dig nu upp
på din häst, min gode Jesper, och följ med ned till
Hanaskog, så skall brefvet snart vara färdigt.»

Efter detta lilla afbrott satte sig truppen åter i
rörelse och vek kort därefter af till höger, där vägen går
ned till Hanaskogs gamla säteri.

Vid ankomsten till Hanaskog höll sig ridefogden
anspråkslöst i skuggan, men Svensson, som trots allt följde
honom med sina skarpa ögon, tyckte sig märka att han
växlade hemliga tecken med ett par af gårdens folk.

»Hvar f-n har jag sett honom förr?» mumlade
Svensson i sitt skägg, där han i djupa tankar vandrade fram
och tillbaka på den öppna borggården.

Men han kunde icke reda ut sina minnen. Efter ett
tämligen långvarigt funderande hit och dit beslöt han sig
dock för att tala med någon af officerarne.

Efter en stund träffade han cornetten Borneman, åt
hvilken han meddelade sina misstankar rörande ridefogden.

»Hvad nu», gamla gråskägg, skämtade denne, »tror
du att riksrådet Ulfeld ligger i maskopi med bedragare?
Du hörde ju att han kände igen ridefogden såsom den
där fört bud till honom i lägret vid Wä från fru Maren
Juul på Wanås.»

»Ursäkta, herr cornett, men ta mig f-n har jag inte
någon gång skiftat hugg med karlen.»

»Mycket möjligt, hederspascha, men kom ihåg att
du varit med i många år, och skåningarne ha ju inte så
länge varit svenskar.»

Detta argument förstummade Svensson, och i det
samma såg han ridefogden stiga till häst och i sakta mak
aflägsna sig från gården.

*
</chapter>

<chapter name="Kap. 5. Svaret">
<table o>
<td c><big>Kap. 5.</big>
<td c><h2><small>Svaret.</small></h2>
</table>

Medan den svenska ryttaretrupp, hvilken vi nyss
beledsagat till Hanaskog, som bäst njuter af riksrådet Ulfelds
gästfrihet, en allt för sällsynt omväxling i fältlifvets
besvärligheter för att icke högt uppskattas både af officerare
och manskap, återvända vi med läsarens benägna tillåtelse
till Wanås.

Den vackra Junidagens sol hade börjat att dala bakom
de omgifvande skogarnes löfmassor och det tecknade sig
till en ovanligt vacker sommarafton. Allt var så fridfullt
och tyst, som hade aldrig mänsklig krigslystnad och
blodtörst blandat sina missljud i naturens fagra symfoni. Den
gamla borgen låg där som i djupaste fred, och dess
smårutiga fönster glänste i den sjunkande solens strålar som
facetter af eld. På en af bastionerna stod en slottsknekt
lutad mot sitt gevär, men detta var nästan det enda som
påminde om de orosfyllda tider som rådde. Och liksom
för att göra idyllen fullständig syntes på sluttningarne
öster om borgen blixtrande liar, förda af kraftiga armar,
afmäja det ymniga gräset.

Då sågs en ung flicka med lätta steg skynda öfver den
nedfällda vindbron och begifva sig upp till den förut 
omtalade trädgård, som låg på sluttningen väster om gården.
Det var den blifvande arftagerskan af Wanås och
Bifvaröds gods, Lena Sofia von Putbus.

Wanås’ blifvande slottsfru var icke någon strålande
skönhet, och allra minst motsvarade hon den guldlockiga
skönhetstypen för en nordisk borgfröken. Ätten von
Putbus, ehuru en afläggare af den urgamla danska släkten
Podebusk, hade genom giften inympat sydländskt blod i
den gamla nordiska stammen, och hos denna, den yngsta
grenen af dess stamträd syntes detta sydländska drag
starkt framträda. Lena Sofia var mörk som en Italiens
dotter, dock med ljusare och friskare hudfärg. Det rika
håret var nästan kolsvart, dragen kanske något väl starkt
markerade för att motsvara det nordiska tycket, men ögonen
voro utomordentligt vackra, mörka som söderns natt, men
med ett djup som då man blickar ned i en
granomskuggad källa i nordanskog. Voro ögon och hår sydländska,
så var dock växten af nordisk stam, hög och kraftig,
men dock smärt och böjlig. Blickade man in i ögonens
skiftande djup eller studerade det ungdomliga ansiktets
rörliga minspel, märkte man snart att man här stod inför
en kvinna med utvecklad intelligens, fast vilja och ett
rikare och djupare själslif än det, som finner sig
tillfredsställdt af stundens fladdrande lek på ytan af tingen.
Och man förstod då, att denna flicka skulle ha väckt
uppseende och vunnit hjärtan äfven om hon varit en
anspråkslös kojans dotter i stället för en rik arftagerska af
ädelboren släkt.

För närvarande hvilade ett drag af drömmande
svårmod öfver hennes ansikte, där hon med dröjande steg
vandrade mellan trädgårdens klippta häckar. Hon hade
nyss haft ett långt och allvarligt samtal med sin tante och
hade då lofvat att gifva det bindande svar, som skulle
afgöra hennes framtid. Här i trädgården hade hon stämt
sig till mötes vid solnedgång den barndomsvän, som hon
under barndomens lekar betraktat såsom sin blifvande
make, men hon kände att det <i>måste</i> så ske; för honom
skulle detta möte tillika bli en solnedgång öfver svikna
förhoppningar, och hon visste, att hon därigenom
smärtsamt skulle öfverkorsa länge närda, kära förhoppningar
hos den ädla kvinna, som varit henne i moders ställe,
den tante, som skänkte henne huld och gods och som
hon älskade med en dotters kärlek.

Det var tanken på detta senare som förorsakat att
hon så länge uppskjutit det afgörande ordet, hvilket för
öfrigt — egendomligt nog — den unge mannen på sista
tiden liksom med afsikt undvikit att framkalla.

Men nu skulle det ske.

Under dessa tankar hade hon hunnit sin favoritplats
i trädgården, en kulle på hvars topp ett väldigt bokträd
med tre stammar från samma rot, därför kallad 
»treenighetsboken», växte och hvälfde sin ovanligt täta, runda
krona öfver de bänkar, som blifvit placerade rundt kring
stammarne. Här hade man en fri och vacker utsikt, och
här tyckte hon om att sitta och låta sina blickar glida
öfver det vågiga haf af grönska, i hvilket den gamla
borgens murar, återspeglade i grafvarnas vatten, utgjorde
liksom en grå klippö, mot hvilken de gröna bränningarna
bröto sig.

Hon satte sig på en af bänkarne, lutade hufvudet
i handen och försjönk i tankar. Han dröjde,
barndomsvännen. Icke var det med bråda steg, kunde man förstå,
han gick för att hämta ett svar, hvars innehåll han anade.

I djupa tankar ritade hon med skaftet af sin
parasoll streck vid streck i den lösa sanden och hur det var,
så, kanske utan att hon visste det, formade sig 
<img><i><small>Ill. A.L.[=Alex. Langlet]</small></i>
SVARET.</img>

slutligen strecken till bokstäfver och af bokstäfverna blef ett
namn — — —

Då smällde det hårdt i trädgårdsporten där nere och
en ung man, klädd i en ädlings eleganta dräkt, inträdde
i trädgården.

Hon skyndade honom till mötes, räckte honom
vänligt handen och en lång stund gingo de sida vid sida,
utan att någondera af dem yttrade ett ord.

Och de, som annars brukade ha så mycket att säga
hvarandra! Man märkte att det å ömse håll låg en
tryckande stämning öfver detta möte.

Fru Maren Juul hade icke öfverdrifvit, då hon i sitt
samtal med kyrkoherden Maglow skildrat Casper Rud
som en ung man med fördelaktigt utseende. Han var
till och med en ovanligt vacker karl. De konstnärligt
krusade, naturliga lockarne af askblond färg beskuggade
ett ansikte med harmoniskt vackra drag, hvilket
ytterligare förskönades däraf, att de djupt svartblå ögonen och
de små, väl vårdade mustascherna voro i en vida
mörkare färgton än det blonda håret och den ljusa, friska
hyn. Det enda man skulle kunnat anmärka mot den i
öfrigt särdeles välbildade växten var att han som karl
föreföll något liten, till och med ett par tum kortare än den
flicka, vid hvars sida han gick. Dessutom låg kring
hans friska, fylliga läppar ett drag af spotskhet och
högmod, som icke klädde honom eller ingaf förtroende.

Slutligen bröt han tystnaden:

»Om vi ska’ ha ett sådant där högtidligt samtal,
som det lät på din ton, då du bad mig komma hit, så
låt oss sätta oss i Dianas tempel; där råder en gudom,
som ju var mycket sträng mot friare», yttrade han med
ett visst konstladt bemödande att anslå en lätt ton.

De satte sig i den hvita, tempelformiga byggnad,
som, prydd med en Dianastaty, utgjorde medelpunkten i
en rik blomsteranläggning efter den tidens smak.

»Ja, Casper», började hon, i det hon vänligt fattade
hans hand, »jag vill nu gifva dig det svar, som du, då
du förklädd kom hit och öfverraskade oss, sade dig ha
kommit för att hämta, ehuru, synes det mig, den
nuvarande tidens oro och osäkerhet äro allt annat än
lämpliga för giftastankar.»

»Hur låter då detta svar?»

»Att jag <i>icke</i> kan blifva din maka.»

Han reste sig häftigt och det låg något af hot i
hans uttryck då han svarade:

»Hittills har jag trott att en von Putbus alltid stod
vid sitt ord och gifna löfte. — Eller gäller denna regel
kanske endast för svärdssidan.»

»Den gäller äfven kvinnosidan, men har du glömt,
Casper, att till det löfte, hvarmed du anser att den
femtonåriga flickan bundit sin framtid, var fogadt ett villkor?
Har du glömt detta villkor?»

»Jag har icke glömt, utan uppfyllt det.»

»Det har du <i>icke</i>, Casper! Jag lofvade att framdeles
blifva din hustru, om du, innan du kräfde löftets
fullbordan, genom någon manlig bedrift eller ädel handling
visat, att du vore något för mer än en vanlig pojke, en
munter kamrat i lekar och löjen och en kärkommen gäst
i frustugan. Redan då hade jag satt mig i sinnet att
aldrig länka mina öden vid en man, som jag icke kunde
se upp till, en man, som icke i ädel handling visat sig
vara en man. Det är detta villkor du icke har uppfyllt
och likväl kräfver du min hand, icke som en hjärtats
frivilliga gåfva, utan som en löftesbunden rättighet. Och
därigenom har du gifvit mig fri.»

»Och jag säger dig, Lena, att jag uppfyllt villkoret,
och ehuru jag icke är den man, som älskar att rosa sina
egna bedrifter, så skall jag visa dig huru. Då kriget bröt
ut, kände jag en brinnande håg att ställa mitt svärd till
konungens tjänst för att åter eröfra de provinser, som
genom svek och våld blifvit oss frånröfvade. Men jag
undertryckte min käraste önskan, ty jag visste, att du
med alla dina sympatier stod på andra sidan, och jag
ville ej bidraga till de dinas nederlag, ej i öppen fejd
möta dina vänner. Därför blef jag sittande på mitt
fädernegods, då stridstrumpeten skallade, och båda mina
föräldrar styrkte mig i denna uppoffring.

Men att vara feg ligger ej i släkten Rud. Jag
beslöt därför, att midt genom fiendens armé företaga min
giljarefärd och rycka min brud undan krigets faror. Och
den färden trodde jag icke skulle underkännas som
mannabragd. Genom den ansåg jag mig hafva fyllt villkoret,
och nu kräfver jag att du lika väl håller ditt löfte som
jag uppfyllt din fordran.»

»Må vara att du visade manligt mod, då du förklädd
till bonddräng smög dig hit, ehuru jag hört mången säga,
att den som går fram i de skånska skogarne med danskt
fripass icke löper särdeles stor fara. Dessutom var det
icke genom svenska armén, som den tiden låg söder om
Kristianstad, du kom hit från Helsingborg, utan förbi
dess glest spridda posteringar. Men därmed må vara
huru som helst; det var icke endast bevis på mannamod
jag fordrade, utan fastmera bevis på manlig ädelhet. Men
det är icke ädelt handladt af dig, att, för att främja dina
själfviska intressen, ådraga din mors bästa väninna
misstankar för hemliga förbindelser med danskarne. Och att
du gjort detta genom din hemlighetsfulla ankomst hit
och ditt kvarstannande här, vet du mycket väl.

»Lena, hör mig! — — —»

»Jag har strax slutat. Du säger att du icke ville
möta mina vänner i öppen fejd. Nej, men att söka deras
argesta på hemliga vägar, att öfva förbindelse med
stigmän, som lura i skogarne för att sända den oförberedde
svensken en dödande kula, aktar du det ädlare? Jag vet
att du, medan du varit den svensksinnade fru Marens
gäst, haft hemliga möten med misstänkta personer, som
varit rädda att visa sig i guds klara solsken. Kan du
neka att du med dessa ljusskygge spunnit hemliga
ränker mot dem, som du säger dig icke vilja möta i öppen
fejd? Ack, hur mycket hellre skulle ej jag, som hållit
dig kär sedan barndomens lyckliga tid, sett att du,
lydande ditt hjärtas maning, dragit i fält för ditt fosterland
och för den sak, som du anser rättvis.
Fosterlandskärleken är en helig känsla, och för dess kraf måste allt
annat vika. Om du kämpat mot svenskarne i öppen och
ärlig strid, skulle ej <i>detta</i> ha behöft att skilja oss, då en
gång fred blir i landet. Men med stigmäns vapenbroder
gifter jag mig aldrig.»

»Lena, vet du hvad du säger?» afbröt Casper Rud,
som under sista delen af hennes djärfva anklagelse rest
sig från bänken och med flammande ögon stod framför
henne. »Är du genast färdig att tro om barndomsvännen
hvad bakdantare och örontasslare säga ondt om honom?
Det är», tillade han, knytande handen mot slottet,
»slottsfogden, den gamle räfven, och hans slinka till dotter, som
spionerat på mig.»

Äfven hon reste sig nu och hennes mörka ögon
blixtrade af harm, då hon sade:

»Jag tål inga förolämpningar mot den ädlaste flicka
jag känner och hennes vördnadsvärde far. Ingen har
spionerat på dig, men Gud låter stundom ljus falla öfver
mörka stigar. Själf har jag af en ren händelse sett dig
ha ett, som du trodde, hemligt möte med Sven Puse, och
klokt gjorde den mannen att ställa sig i skymundan för
gårdens folk, ty annars skulle han ha jagats bort med
skott.

»Men», tillade hon med mildare röst, »ej må vi
skiljas i vrede. Hvad jag nu sagt dig veta ej många, och de
som veta det skola för gammal vänskaps skull väl förvara
hemligheten. Farväl, Casper, akta dig för hemliga vägar,
ty de leda ofta ut för branta bråddjup, och tänk med
vänskap men utan saknad på barndomsvännen.»

Med dessa ord ilade hon bort och var försvunnen,
innan Casper hunnit samla sina känslor till ett svar. Han
följde med en dyster blick den bortilande smärta
gestalten och mumlade för sig själf: »Så är hon då förlorad
för mig, hon och hennes gods, men — <i>hon</i> är tusen
gånger mera värd än godset.»

Casper Rud kände behof af att i ensamhet reda upp
sina tankar, och som ingen fanns i trädgården, stannade
han där och vandrade med snabba steg upp och ned åt
de raka gångarne. Slutligen kom han äfven till
»treenighetsboken» och slog sig ned på en af bänkarne under
dess löfhvalf. Plötsligt spratt han till. Han såg ett
namn skrifvet i sanden. Solen hade länge sedan gått
ned, men i den ljusa Juniskymningen läste han, om ock
med en viss möda, namnet: <i>Axel Hård</i>.

»Axel Hård!» Det var honom ett alldeles
främmande namn, men han visste att det fanns en svensk
adelssläkt med namnet Hård. — Ah! — — <i>Hon</i> hade
suttit här då han kom, det hade han tydligt sett. Hon
hade skrifvit namnet. — Var det namnet på en gynnad
rival? — Det måste han ha reda på. Han kände att
något nytt steg upp inom honom och växte, något som
han hittills icke känt. Det var svartsjuka.

I det samma hördes ett lätt prassel bakom honom.
Han vände sig häftigt om och bak »treenighetsbokens»
stammar stod — Pus-Else. Häxan, som liksom stigit
upp ur jorden, log sitt mest inställsamma leende och
räckte honom tigande ett bref. Han vecklade upp det
och läste:

<small>»En svensk garnison under befäl af löjtnant Axel Hård
kommer att i morgon inläggas å Wanås’ borg. Ingen på Wanås vet
ännu om det. Riksrådet Ulfeld medföljer truppen och har konung
Carls befallning att förhöra och fängsla Er, hvars vistelse på Wanås
väckt misstankar. Ni måste fly. Möt mig vid jätteeken i afton
kl. 11, där mera skall meddelas Er, men var beredd på att ej vidare
för närvarande återvända till slottet.»</small>
<br><tab><tab><tab><tab><tab><tab><tab><tab><small>S. P.</small>

Rud stoppade brefvet i fickan och såg sig om efter
budbärerskan, men hon hade försvunnit lika obemärkt som
hon kommit. Ett tätt buskage af afvenbok vid kullens
från slottet vettande sida hade förmodligen tjänat henne
som gömställe.

Casper Rud tog ännu en gång upp brefvet och läste:
— — »under befäl af löjtnant Axel Hård» — — »Ingen
på Wanås vet ännu om det» — —

Och likväl stod det skrifvet i sanden vid hans fot
namnet: »Axel Hård». <i>Hon</i> måste således veta om det.
Ah, den falska! Nyss, mumlade Casper Rud, var jag så
godt som öfver ens med mig själf att afstå från henne,
men nu — nu, vid alla djäflar, skall hon bli min. Hvarken
våld eller list skall jag sky för att nå detta mål.

Han sparkade ut det i sanden skrifna namnet, som
hade det varit en rival han krossade under sin fot, och
begaf sig till slottet.

*
</chapter>
<chapter name="Kap. 6. »Göingehöfdingen»">
<table o>
<td c><big>Kap. 6.</big>
<td c><h2><small>»Göingehöfdingen».</small></h2>
</table>

Ett litet stycke nordost om Wanås’ slott, helt nära
det s. k. »Porthuset», låg ett litet undangömdt torp, så
kringvuxet af den höga, lummiga löfskogen, att det var
alldeles osynligt från vägen, som dock gick ganska nära.
Där bodde gårdens jägare, den gamle Måns Skytt, hvarför
torpet kallades Skyttehuset, och än i dag nämnes den
hage, som omger torpet, »Skyttamarken». Måns Skytt
var en gammal ordkarg man, som troget skötte sitt yrke
i mark och skog, rörlig som en yngling, trots de 60
åren, men han brydde sig föga om att sällskapa med
andra, och nu, sedan hans enda barn, den vackra och
hurtiga Kjerstin, kommit till gården som frökenpiga, lefde
han som en enstöring i sitt skogstorp utan annat
umgänge än sin ständige följeslagare, hunden Tusse. Enkling
hade han varit i många år, men brydde sig numera ej
om kvinnlig hjälp. Maten lagade han själf, bäddade med
egna händer sin tarfliga säng och själf skötte han det
lilla torpets steniga åkerlappar.

Det enda man egentligen visste om Måns Skytt var,
att han, fastän han kommit från Seland till Wanås, var
född Göing samt att han i yngre dagar lossat skott på
ädlare vildt än skogens vilda djur. Dessutom var han
vida berömd för sin till och med bland de skjutkunniga
Göingarne uppseendeväckande skjutskicklighet.

Samma afton som junker Rud haft ofvan skildrade
möte i trädgården med den blifvande härskarinnan öfver
Wanås, men något senare, stod Måns Skytt i sin låga
stuga ifrigt sysselsatt att i en säck nedpacka det
viktigaste och lättast transportabla af sina enkla
tillhörigheter. Han hade nämligen fått befallning att flytta in
på slottet, bland hvars fåtaliga besättning hans aldrig
felande bössa och rika erfarenhet voro af allt för högt
värde för att lämnas utanför i en tid, då man när som
helst kunde vänta ett anfall af de vilda snapphanarne.
Men på det vresiga brummande, hvarmed Måns
beledsagade sitt arbete, märktes att han icke tyckte om
flyttningen. Visst kunde han, så länge fred rådde, gå hem
och se om torpet, då det föll sig så, men han hade blifvit
allt för van vid det ensliga lifvet i skogen för att rätt
kunna trifvas inom borgens trånga murar.

Men att å andra sidan visa sig genstörtig mot fru
Marens bestämda bud, däråt hade han aldrig egnat en
tanke. Därtill var han en allt för trogen tjänare och för
djupt fäst vid sin härskarinna.

Tusse följde arbetet med en viss förvåning i sina kloka
ögon, men plötsligt spetsade han öronen och morrade.

»Hvad nu, Tusse, hör du någon komma?» mumlade
Måns och lyssnade. Ja, nu hörde han tunga, men
försiktiga steg där ute, och någon, tydligen en obekant,
famlade på dörren. Tusse gaf till ett ljudligt skall, men
nedtystades af sin herre, som hastigt sköt säcken in
under bordet och grep sin bössa. I dessa tider kunde
hvarje främling vara en fiende och Måns var ingalunda
den, som läte vapenlös öfverraska sig. Hastigt hade han
inpassat skrufnyckeln i hjulbössan, och man hörde det
surrande ljudet af dess fjäder, då den drogs upp. Den
som stod där utanför hörde nog också detta ljud och
förstod varningen.

Men helt lugnt öppnades dörren och böjande sin
höga kämpagestalt i den låga öppningen inträdde den
man, som tidigare samma dag inför riksrådet Ebbe Ulfeld
uppgifvit sig vara Jesper Svensson, fru Maren Juuls
ridefogde.

»Sätt bort bössan, Måns Skytt, och se efter om du
känner igen mig, innan du skjuter», sade främlingen
småleende.

»Måns ryckte till vid ljudet af denna klangfulla röst
och skuggande sina ögon med handen sökte han, så godt
den dunkla Juniskymningen medgaf, granska hvarje drag
i den främmandes ansikte. Så sant jag lefver, utbrast
han slutligen och hans bistra drag lystes upp af reflexer
från soliga ungdomsminnen, är det min gamle kapten —
Göingehöfdingen. — Nog tyckte jag genast att jag kände
igen rösten, men nu ser jag det.

»Just den samme! gamle, hederlige Måns», sade denne
och räckte den gamle jägaren sin hand, hvilken denne
med en blandning af vördnad och trohjärtad förtrolighet
fattade.

»Kunde väl tro», fortsatte Göingehöfdingen, i det han
slog sig ned på bänken vid fönstret och leende betraktade
sin gamle vapenbroder, »kunde väl tro, att du skulle känna
igen Sven Pålsson, fast många väder blåst sedan vi sist
träffades. Minns du, gamle kamrat, när jag värfvade dig
till dragon och huru vi på Hallandsås lågo i bakhåll
för svensken och hade mången het dust till samman?
Eller huru vi, det är nu ungefär tjugu år sedan, då
svenskarne gått öfver Bälterna och öfversvämmade Seland,
lågo i skogarne där och gjorde dem månget afbräck? Du
var ju med, vill jag minnas, då vi räddade skatten i
Vordingborgs kyrka, och då vi frälste Ib, när han låg på
taket af Gjörslöfs torn.<footnote>De tilldragelser, som här åsyftas, skildras i Carit Etlars
bekanta roman »Göingehöfdingen», där ett tidigare skede af denne
märklige mans lif behandlas. En historisk framställning af
»Göingehöfdingens» dunkla saga har utgifvits af Severin Kjær under titeln:
»Gjöingehöfdingen Svend Povlsen og Snaphanerne.»</footnote>


Måns nickade jakande och strök med afvig hand
bort en tår, som vid väckandet af dessa gamla minnen
dallrade i den gamle snapphanens ögonhår.

»Och nu», fortsatte Sven Pålsson, »återfinner jag dig
som herrgårdsskytt i din gamla födelsebygd, som också
är min.»

»Ja, och ni, Sven Göing, fick ju för edra många
tjänster åt Danmarks krona en gård i förläning af kung
Fredrik, har jag hört.»

»Ja, kungen gaf mig omsider, det var först 1661,
Lundbygaard i Vordingborgs län, men», tillade han med
en suck, »jag var aldrig skapad för att hänga fast vid
torfvan, såsom andra kunna göra. Gården var utarmad,
då jag fick den, och för att sätta den i stånd måste jag
skuldsätta mig, kom i händerna på ockrare — ja, du
förstår, jag var till slut glad att komma ifrån hela subberten.
När det nya kriget ändtligen bröt ut förra året, erhöll
jag hans maj:t konung Christians fullmakt att värfva ett
kompani dragoner. Och efter intagandet af Landskrona
var konungen så nådig att utnämna mig till major.»

»Men likväl ser jag eder nu här i en drägt, som
dock icke är en majors uniform, och danska styrkan
ligger ju nu vid Malmö, har jag hört.»

»Sant, hederlige Måns, men — åt mig har han gifvit
ett annat uppdrag, som han väl visste att jag kunde sköta
bättre än någon annan.»

Måns nickade, men hans panna mulnade. Han
förstod nu hvad det var för ett uppdrag, som fört den gamle
snapphanehöfdingen till dessa trakter, långt bort från
danska armén och från det kompani dragoner, med hvilket
han dragit i fält.


Sven Pålsson satt en stund och betraktade den gamle
skytten forskande. Slutligen sade han: »Vi ha blifvit
gamla båda två, tiden är en sträng herre och de många
striderna och umbärandena i fält mot rikets fiender lägga
ock sten på börda. Men ännu äro vi dock friska och
kraftiga och kunna nog se en fiende i hvitögat än en
gång utan att blekna. — Vi hafva stått mången blodig
dust tillsamman — hvarför skulle vi ej ännu en gång
kunna bli stridskamrater?»

Måns skakade afböjande på hufvudet, men Sven
Pålsson fortsatte:

»Vår gamla fosterbygd, hvars tappra män klädt så
mången blodig skjorta för Danmark och sedan
århundraden räknats bland dess bästa och trognaste stridsmän,
har med våld och list blifvit sliten från moderlandet och
genom en skändlig fred fastlänkad vid arffienden. Nu
har gamla Danmark rest sig för att i blod aftvå denna
skymf och för att rycka sina käraste barn ur fiendehand.
Ej vore vi rättskaffens Göingar, om vi ej ville hjälpa
till att genomföra ett så godt verk — om vi ej ville
offra lif och blod för att åter bli goda danskar.»

Sven Pålsson höll upp, som hade han här väntat
ett svar eller åtminstone ett bifallstecken, men då detta
uteblef fortsatte han:

»Tyvärr har icke konung Christian medel i sin hand
att ordentligt väpna och utrusta sina trogna Göingar,
så att de som reguliera soldater kunna kämpa för hem
och härd, men ej behöfva vi fälla våra vapen för det.
Medan konungens tappra armé kämpar på öppna fältet,
kunna vi nu i egen hembygd uträtta, hvad många
Göingar, och du en bland dem, gjort i Selands skogar
under det svenska infallet. Ja, vi böra nu kunna utföra än
större bragder, ty det gäller den egna härden, och 
striden föres i milsvida skogar, där vi känna hvarje
smyghål, hvarje sten, men fienden famlar omkring i blindo
under det döden lurar bakom hvarje buske. Också hafva
Göingarne med hänförelse lyssnat till det rätta
fosterlandets maning. De hafva rest sig som trofaste, tappre
män, och den skägglöse pilt, som sitter på Sveriges tron,
kan intyga att de inte varit overksamma. Men det
behöfves större enhet, bättre sammanhållning och framför allt
en bättre ledning för att något stort skall kunna uträttas.
Det är därför jag har kommit hit. Jag har vår nådige
konungs, Christian den V:tes, muntliga befallning och
skriftliga fullmakt att sätta mig i spetsen för resningen.
Konungen har utnämnt mig till alla de skånske friskyttarnes
anförare och befallningsman, och det är på grund af denna
mig i nåder förlänade myndighet jag nu befinner mig
här. Och det är som sådan jag nu bjuder dig, gamle
kamrat, handen och säger: följ mig såsom min högt
betrodde underbefälhafvare och låt din rika erfarenhet och
pröfvade trofasthet mot din rätte herre bli ungdomen en
föresyn. Hvad svarar du på det, Måns Skytt?»

»En ärlig fråga förtjenar ett ärligt svar, och ett
sådant vill jag nu gifva, sade Måns i det han reste sig
upp och med en fast blick såg Göingehöfdingen in i
ögonen. Ej höfves det mig, en ringa och olärd man, att
döma i hvad statssaker tillhörer, och ej häller förstår jag
att så lägga mina ord, som ni, Sven Göing. Men det
vet jag, att salig kung Fredrik för många år sedan löst
mig från den ed, jag svurit danska kronan och mer än
en gång med mitt blod bekräftat. Men sedan har jag,
jämte min husbonde fru Maren Juul till Wanås, som
bättre än jag förstår hvad rätt är, svurit Carl den XI:te
trohetsed, och vid den vill jag förblifva tills jag ur den
löses.»

Sven Pålsson gjorde en otålig rörelse, men Måns
fortsatte:

»Ej häller likar mig väl att slå vapenbrödraskap
med de friskyttar, som nu husera i skogarne här, så
landsmän de än äro. Mellan dem och de friskaror, som
under ditt befäl gjorde svensken afbräck på Seland, och
hvilka jag tillhörde, råder en ganska stor olikhet. Vi
voro bondens hjälpare, försvarare och hämnare, då han
förtrycktes och plågades af de svenske soldaterna. Men
hvad äro desse? Den fredliga befolkningen här, som
utplundras af än svenska, än danska partier, är dock
räddare för de s. k. snapphanarne än för soldaterna. Som
röfvare och rånsmän fara de fram mot värnlös man,
kvinnor och barn, och den sista matbiten, den sista slanten,
som bonden gömt undan för soldaterna, stjäles af
snapphanarne. Och hvad är det för folk, som sluter sig till
dem? Så vidt jag känner och hvad denna orten angår,
så är det inga andra än skarnsfolk och skojare, sådana
som Sven Puse och hans trollkona till mor. Bland det
folket passar inte jag och, den sanningen må ni höra af
en som känner både er och dem, icke häller ni, Sven
Göing. Detta är mitt svar och därvid blir jag.»

Säkert hade icke Måns Skytt på år och dag hållit
ett så långt tal. Också torkade han svetten ur pannan
och satte sig ned med en uppsyn såsom dens, hvilken
uppfyllt en tung plikt.

Göingehöfdingen kände sig synbart besviken i en af
sina käraste förhoppningar, och det dröjde en god stund
innan han återknöt samtalets tråd. Slutligen sade han:

»Icke hade jag väntat det svaret af en gammal
stridskamrat, som fordom varit lika så god dansk som jag,
och hvars hjälp jag så väl hade behöft i det tunga värf,
som blifvit mig pålagdt. Men fullväl inser jag att här
båtar ingen öfvertalning. Du har alltid varit trogen som
guld, Måns Skytt, mot den du ställt dig under, det vet
ingen bättre än jag, men att tänka och handla
själfständigt har aldrig varit din sak. Icke är det heller din
aftvungna trohetsed till svenske kungen, som nu binder
dig, utan det är din blinda hörsamhet mot fru Maren.
Hon är det, som bär ansvaret för att Danmark mist
en god stridsman, och, vid Gud, en dag skall jag ställa
henne till ansvar för detta och mycket annat. Men i en
sak har du rätt. Folket, som nu ligger i skogarne för
att strida för Danmarks sak, är icke sådant som jag
skulle önska eller sådant, som mina gamla friskyttar från
Göinge. Men felet är ledarnes. Severin är en tapper
man, en våghals som ingenting skyr, men icke är en
afdankad student, som i åratal strukit omkring på
landsvägarne och varit i slang med de tyska legoknektarne,
rätte mannen att föra an en folkresning. Också är det
nu mindre han än den leda zigenerskan, som kallas
Pus-Else, hvilken är den verklige befälhafvaren för
friskyttarne här i trakten. Och då kan man ju lätt inse
hurudant folket skall blifva. Men nu har jag kommit hit,
och nu skall ledningen bli en annan. Ärliga hjärtan
klappa äfven under snapphanetröjan, och jag skall nog
veta att draga fram dem. Fastän du svikit mig, skall
jag väl finna andra hederlige, fosterlandsälskande män,
som vilja hjälpa mig att göra snapphanarne till goda
och ärliga stridsmän.»

»Nog vet jag, Sven Göing», återtog Måns Skytt, »att
verket kommit i bättre händer nu, sedan en sådan
befälhafvare som ni blifvit satt att befrämja det, men jag
fruktar det är för sent; den smak kärilet en gång fått
går ej lätt ur, och blir det tukt och ordning inom
snapphanehoparne, så misstänker jag att de flesta hellre löpa
sin väg och arbeta på egen hand, ty de ha nu blifvit
för vana vid själfsvåld för att tåla några band.»

Man såg på Göingehöfdingens min att den åsikt,
som den gamle skytten nu uttalat, icke var främmande
för hans egen tankegång. Hans blick blef hård och
hvass, men då han nu reste sig och bjöd handen till
afskedshelsning åt sin gamle stridskamrat, ljusnade den och
det kom något vekt och varmt i rösten, då han sade:

»Så skiljas då våra vägar! Aldrig hade jag trott att
vi två skulle stå som fiender emot hvarandra. Men må
vårt öde gå i fullbordan. Möter mig i striden den kula,
som blifvit satt som mitt lifs gräns, så skall den ej bli
mindre välkommen för det, om den kommer som en
sista hälsning från en vän och gammal vapenbroder. Att
du alltid skall möta mig med ärliga vapen, vet jag!»

»Tack för det ordet, Göingehöfding», sade Måns
med rörd stämma. »Mötas vi i striden, så sänder jag
dig kanske en kula som en hälsning och en varning.
Men inte skall den utsläcka min gamle kaptens lif.
Måns Skytt vet hvar hans kulor träffa.»

Göingehöfdingen log ett godt löje, skakade den gamle
snapphanens hand än en gång och försvann i skogens
dunkel.

Måns Skytt tog åter vid med sin packning, och
snart sågs äfven han med säcken på ryggen och Tusse
troget i hälarne lämna sin koja.

*
</chapter>
<chapter name="Kap. 7. Vid jätteeken">
<table o>
<td c><big>Kap. 7.</big>
<td c><h2><small>Vid jätteeken.</small></h2>
</table>

Öster om Wanås’ slott, ett stycke in i den tjocka
skogen, men dock helt nära gården, växer en väldig ek,
en skogens knotiga veteran från hedenhös, som sett otaliga
generationer människor växla i brokigt tåg under sin
krona. Vildmannen med båge och pilar, riddaren i
rustning och hjälmbuske, snapphanarnes vilda hopar,
allongeperuker och den gustafvianska tidens cirklade later,
empirtidens skånska nobless och nervösa barn af ångans och
telefonens tidehvarf. Ännu står den gamla kvar, och
sena tiders barn mäta med häpnad den väldigas midja.
Längsta tiden af sin långa lefnad har den gamla stått i
vilda skogen, en vilde bland vildar, men under 19:de
århundradets fjerde decennium flyttades hon in i en städad
park med slingrande gångar, vårdade gräsplaner och
målade bänkar för trötta vandrare.

Flyttades? Ja, det låter otroligt till och med i en
tid, då »trädgårdsarkitekter» och ingeniörer anse
ingenting omöjligt. Men förklaringen är ganska enkel.
Gärdesgården, som utgjorde gränsen mellan parkens
civilisation och skogens vilda snår, flyttades i en rundel kring
eken, och så blef den gamla, som sett vår kultur så att
säga i blotta chemisen, själf en högt aktad medlem i en
fin, putsad parks civiliserade trädsocietet.

Och äfven under detta sena skede har nog den gamla
sett mycket och hört mycket. Bygdens fagra flickor och
glada gossar ha glammat under hennes krona, främlingar
ha flockats omkring henne, hjärtan och läppar ha mötts
i hennes skugga, ja, hvem vet om icke hennes krona
susat sin välsignelse öfver någon del af den kärlekssaga,
som Louis de Geer så vackert tecknat i sina »Minnen».

Vid tiden för vår berättelse stod jätteeken ännu i
villande skog. Men vare sig på grund af den starkares
rätt eller till följd af respekt för ålderdomen hade den
gamla eken lyckats vidmakthålla en ganska stor och nästan
cirkelrund öppen plats omkring sin väldiga stam. Skogens
småfolk hade dragit sig tillbaka för den ärrige jätten och
därigenom bildat en kolossal löfsal midt i skogen, en sal,
hvars tak utgjordes af jätteekens krona.

Ungefär samtidigt, som Göingehöfdingen aflade sitt
besök i Skyttetorpet, var denna jättelöfsal ganska talrikt
befolkad. Det var ett hundratal af det snapphaneband,
som huserade i orten, och de vilda skepnaderna, vårdslöst
grupperade i spridda klungor, stående, sittande eller
liggande på marken, gjorde ett hemskt och spöklikt intryck
i Juninattens genomskinliga dunkel. Det var
groflemmade, skäggiga karlar med vildt utseende och lappade,
trasiga kläder, den tidens vanliga bonddräkt,
vadmalsrocken och skinnbyxor, som någon gång varit gula. Det
enda som tydde på »fältutrustning» var det kruthorn,
som hvarje karl bar vid vänstra sidan, under det att vid
den högra hängde en smutsig linneväska, hvari förvarades
födoämnen, kulor, elddon och andra förnödenheter. Hvarje
man var dessutom försedd med ett gevär, flertalet
göingerefflor af den kända snapphanetypen, men äfven en eller
annan från stupade soldater röfvad musköt eller
hjullåskarbin förmärktes i hopen. Många voro dessutom
beväpnade med långa pikar, snarlika dem som den tiden
begagnades inom infanteriet i såväl svenska som danska
armeerna.

Lutad med ryggen mot ekens stam och med armarne
korslagda öfver bröstet satt en person, som både till 
utseende och klädedräkt betydligt skilde sig från de andra.
Det var en knappast 40-årig man, som säkerligen i yngre
dagar sett ovanligt bra ut och ännu, trots de allt för
tydliga spåren af ett utsväfvande lif och stormiga öden,
synbarligen att döma af det vårdade skägget å la Gustaf
Adolf och den för en skogsströfvare ovanligt snygga
dräkten, något midt emellan landsknekt och vandrande
student, lade an på att räknas som gentleman. Det låg
ock öfver de något pussiga dragen ett uttryck af käckhet
och godt lynne. Det var den gamle studenten,
»flagranten» och legosoldaten Severin, kyrkoherden Maglows
förolyckade broder och snapphanebandets anförare. Han
bar en dyrbar värja, som påtagligen tillhört någon högre
officer, och i bältet af gult hjortläder sutto instuckna ett
par pistoler med konstnärliga inläggningar på kolfvarne.

Det hela var en figur som skulle gjort sig bättre på
en teater än i detta allt annat än eleganta sällskap.

Men trots sin skrytsamma äfventyrareelegans egde
dock Severin vissa mera solida egenskaper, som gjort det
möjligt för honom att uppnå och bibehålla en anförares
ställning, och däribland i främsta rummet en hänsynslös
tapperhet, som icke skydde någon fara, och ett mycket
godt hufvud. Under hvarje skifte af sitt lif var och
förblef han dock den lättsinnige, men godlynte studenten.
Hans onda genius, åtminstone under det nuvarande skedet
af hans stormiga lif, satt vid hans sida — det var
Pus-Else. Hon underhöll honom med ett hviskande samtal,
af hvars spridda ord tycktes framgå, att hon försökte
uppreta honom mot den nya makt, som på sista tiden
inträngt i den krets, där <i>hon</i> förut varit så godt som
allrådande — Göingehöfdingen.

En annan person, en helt ung man, som nära paret
vid eken stod lutad mot sitt gevär, skilde sig ock rätt
mycket från mängden, mindre genom sin klädedräkt, som
liknade de öfriga snapphanarnes, än genom sin mörka
zigenaraktiga skönhet. Men en verklig banditskönhet.
Det var Sven Puse — häxans son och värdige afkomling.
Hans yttre tydde mera på en italiensk bravo än på en
infödd dansk.

Plötsligt ljöd en gäll hvissling och man hörde
dämpade rop från osynliga vakter. Markens torra kvistar
knastrade under tunga steg och en man framträdde ur
skogens dunkel och ställde sig vid eken. Det var Sven
Pålsson — Göingehöfdingen.

Efter en hälsning till Severin, som mottog sin förman
vänligare än synbarligen Pus-Else tyckte om, ställde sig
Sven Pålsson vid eken och talade till snapphanarne, som
vid hans ankomst flockat sig omkring honom.

»I veten, friskyttar», sade han, »att konung Christian
utnämnt mig, som själf är född Göing, till Göingarnes och
alla skånska friskyttars öfverbefälhafvare. Jag har visat
er det dokument, hvari han med namn och insegel
bekräftat denna utnämning, och eder närmaste anförare,
Severin, som är väl förfaren i dylika stycken, kan intyga
att allt eger sin riktighet. Mycket har jag att säga er
med anledning af denna fullmakt, men det måste
uppskjutas till ett lägligare tillfälle. I afton skall jag för er
utveckla de planer jag uppgjort för våra närmaste företag.
Men först vill jag afvakta ankomsten af en ung man,
som jag stämt hit och som kommer att taga del i dessa
planers utförande.»

Men Göingehöfdingen slapp att vänta. Ånyo ljöd
en hvissling, åter hördes vakternas rop och en ung man
trädde in i kretsen. Det var junker Casper Rud.

Sven Pålsson hälsade honom med ett förtroligt
handslag och fortsatte därefter:

»För att få enhet och kraft i våra företag, behöfva vi
en fast stödjepunkt, en befäst, men dock inom våra
skyddande skogar belägen plats, hvilken vi i nödfall kunna
försvara äfven mot en större styrka. En sådan finnes
alldeles i vår närhet och det är Wanås’ fasta borg. Den är
som vore den byggd för oss. Försvarsverken äro goda, den
omgifves af milsvida skogar, i hvilka vi äro väl
hemmastadda, och de vägar, som föra dit, äro icke lätta att
passera för artilleri, helst om hvarje pass försvaras af
behjärtade män. Viljen I taga Wanås’ slott?»

Ett skallande ja blef svaret.

»Huru många äro vi?» frågade Sven Pålsson.

»Vi äro väl två hundra, då alla blifvit samlade»,
svarade en röst.

»Godt!» återtog Sven Pålsson. Men med två hundra
man kunna vi ej intaga Wanås borg, så länge den
försvaras af en så försiktig och erfaren man som Lars
Ryding.»

Ett allmänt mummel blef svaret.

»Jag säger er att vi icke kunna det, och jag tror att
jag förstår mig på den saken. Men hvad vi icke kunna
göra med två hundra man, kunna vi göra med två tusen.
Därför har jag ock gått i författning om att kalla
förstärkningar. Från Norra Åsbo härad kommer på mitt
bud Per Stensson, från Västra Göinge härad Ubbe i
Frisholmen, från Villands härad ’Lille Mats’ och från Bjäre
härad Tideman. Och alla dessa chefer tillföra oss
manstarka skaror. Men att samla dem tager tid. Ännu en
vecka dröjer det, innan vi kunna angripa Wanås, men
sedan blir ock vår seger dess vissare.

Ett allmänt jubel hälsade detta meddelande.

»Men», återtog Göingehöfdingen, »i natt ligger på
Hanaskogs gård en svensk rytteritrupp om 110 man utom
officerarne, och i morgon förmiddag är den att vänta hit
till Wanås. Enligt ett bref från riksrådet Ebbe Ulfeld
till fru Maren Juul, hvilket jag bär i min ficka, kommer
närmare hälften af denna trupp att inläggas som garnison
på Wanås. Det är Smålands rytteri, d. v. s. några af de
bästa soldater, som finnas i svenska armén. Kunna de
ej i längden hindra oss att intaga Wanås, sedan vi blifvit
tillräckligt manstarka, så kunna de dock i förening med
den goda om än fåtaliga besättning af gårdens folk, som
redan finnes, förhindra att vi taga det med storm och
genom däraf vålladt dröjsmål draga oss andra svenska
trupper på halsen, och så kan vårt byte gå oss ur
händerna. Man måste därför söka förhindra att denna
garnison kommer till Wanås, och hvad som skall ske, måste
göras snart.»

»Ja, ja, ja», ljöd det i korus.

»Jag har därför uppgjort plan till ett bakhåll, och
någon bättre plats för ett dylikt vet jag ej än passet vid
Spånga bro, där den marscherande truppen, efter att ha
passerat bron, måste gå fram i en brant hålväg, som viker
af i annan riktning än bron och således ej kan synas
från denna.»

»Per Jovem», utbrast Severin, »du har rätt, ädle
Göingehöfding, du skall hänga. — I morgon, då truppen
passerar Spånga, ligga vi i bakhåll och plocka ned hvar
enda man från hästryggen.»

»Din tapperhet, vän Severin», återtog Sven Pålsson,
»löper af med ditt förstånd. Icke tror du att denna trupp
af krigsvana veteraner låter plocka bort sig på det sättet
midt på ljusa dagen. På sin höjd skulle vi skjuta ned
förtruppen, men så ginge eftertruppen öfver ån på ett
annat ställe och toge oss i ryggen, och så blefve det
kanske vi till sist som råkade i fällan.»

»Hur vill du då ha det, Sven Göing? Sjung ut!
våra öron stå vidöppna, och vi brinna af längtan att
höra huru du vill ordna ett bakhåll, som är efter ditt
sinne», svarade Severin och strök sina knäfvelbårar.

»Jo, vi skola lägga oss i bakhåll vid Spånga, men
det får ej vara vid ljusan dag. Vi måste därför tvinga
truppen att ge sig i väg redan i natt — om en timme.»

»Och huru skall detta gå till?» frågade Severin.

»Jo, beträffande den saken skall, hoppas jag, junker
Rud hjälpa oss.»

Denne såg frågande ut.

»Kan någon här», sporde Sven Pålsson, »skaffa oss
en sådan dräkt, som bäres af fru Maren Juuls
slottsknektar?»

»Det kan jag», svarade Sven Puse.

»Godt», återtog Göingehöfdingen, »då anmoda vi
junker Rud att i fru Marens namn skrifva ett bref till
Ebbe Ulfeld, hvari hon på det bevekligaste anhåller om
snabb undsättning, alldenstund borgen håller på att stormas
af snapphanarne.»

»Ett bifallsmummel gick genom skaran och man
hörde en röst, som sade:

»Han är slugare än själfva Pus-Else.»

Junker Rud såg icke ut som om han blifvit glad
öfver uppdraget. Slutligen invände han:

»Men Ebbe Ulfeld har förr emottagit skrifvelser från
fru Maren och torde känna hennes stil.»

»Sant», medgaf Sven Pålsson, »ingen vet det bättre
än jag, ty jag har själf en gång varit hennes budbärare.
Men förnäma fruar få ofta nervattacker vid farliga
tillfällen, och det faller sig då naturligt att de begagna
främmande hjälp. Ni kan ju under hennes namn skrifva:
med Casper Ruds hand.»

Men junker Rud hade ännu en invändning: »Ni
har själf skrifvit till mig i det bref, som kallade mig hit,
att jag vore misstänkt af svenskarne. Skola de icke då
äfven misstänka ett bref, som härstammar från min hand?»

»Sant som evangelium, unge man», erkände Sven
Pålsson, »och det gläder mig för er fru mors skull, som
jag väl känner sedan ungdomsåren, att hon har en så
klok son. Men har icke fru Maren ett par systerdöttrar
i huset?»

»Jo», förklarade Rud, »Vivika Lindenow och Lena
Sofia von Putbus.»

»Godt, skrif då: med Lena Sofia von Putbus’ hand —
den unga flickan har visst aldrig korresponderat med Ebbe
Ulfeld.»

Icke heller nu var Casper Rud fullt belåten, men
så tänkte han på, att just det namnet vore kanske det
bästa att locka den där mystiske Axel Hård i fällan, och
så lofvade han att skrifva brefvet.

Och åt Sven Puse uppdrogs att i en slottsknekts
kläder och ridande allt hvad en häst förmådde springa
bringa det fram till sin bestämmelseort.

»Det mulnar», sade Sven Pålsson med en blick mot
himlahvalfvet, »och det lofvar att om en timme vara
ganska mörkt. Det blir dock icke mörkare än att I Göingar,
som äro vana att knäppa tjädern på nattkvisten, böra
kunna taga svenskarne på kornet».

Härefter skingrades mötet vid jätteeken, i det en hvar
gick att vidtaga förberedelser till den blifvande striden,
ty att svenskarne skulle komma, därpå tviflade man icke.

*
</chapter>
<chapter name="Kap. 8. Ett bakhåll">
<table o>
<td c><big>Kap. 8.</big>
<td c><h2><small>Ett bakhåll.</small></h2>
</table>

Riksrådet Ebbe Ulfeld var en frikostig och angenäm
värd, och allt sedan krigets början hade icke den trupp,
som nu gästade honom på Hanaskog, mått så väl som
i detta förträffliga kvarter. Manskap och hästar blefvo
ypperligt förplägade nere i gårdsbyggnaderna, och uppe
i hufvudbyggnaden, ett tämligen anspråkslöst
envåningshus, gick det muntert till vid den bankett, hvartill han
inbjudit officerarne, och vid hvilken både fransk och
ungersk drufva pärlade i glasen. Själf var han ingen
kostföraktare och han tyckte om att se andra njuta af
Guds gåfvor.

Truppen hade icke gjort någon lång dagsmarsch,
utan tvärt om en mycket kort, därför jagades ingen till
sängs af trötthet, och när midnattstimmen slog sutto
ännu riksrådet och hans gäster kvar i matsalen under
glam och skämt vid fyllda pokaler.

Värden hade just själf berättat några
ungdomsminnen från det danska hofvet, då dörren öppnades och en
soldat inträdde, gjorde ställningssteg och meddelade att
just nu en slottsknekt från Wanås hade ankommit med
ett viktigt bref till riksrådet.

Denne blef visserligen förvånad öfver det sena budet,
men befallde att budbäraren skulle föras in.

Sven Puse inträdde, och det måste erkännas att
ingen skulle i denne vackre, mörkhyade yngling, klädd
i ett snyggt livré med de förenade Juulska och Reedzska
vapnen, kunnat misstänka en bland skogens vilda 
<img><i><small>Ill. A.L.[=Alex. Langlet]<tab><tab>G.L.A.[=Gen. Stab. Lit. Anst.]</small></i>
ETT BAKHÅLL.</img>

snapphanar. Sven Puse hade <i>varit</i> slottsknekt, fast han för
tjufnad och oordentlighet blifvit afskedad för ett par år
sedan. Han visste således mycket väl huru han skulle
skicka sig som sådan.

Riksrådet bröt brefvet och hans uppsyn mörknade
under läsningen.

»Det ser ut», sade han, »som om desserten på vår lilla
anrättning väntade oss på Wanås, men den kan bli
hårdsmält nog för en eller annan. Snapphanarne angripa
Wanås’ borg och fru Maren anhåller om ögonblicklig
undsättning. Hon tyckes själf ha tagit sig det så när,
att hon måst låta sin systerdotter skrifva brefvet. Till
häst, mina herrar!»

Därpå höll han ett kort förhör med budbäraren. Sven
Puse ljög med vana och säkerhet. En stormning var
afslagen, då han med stor möda och lifsfara lyckades smyga
sig igenom snapphanarnes ställning, och en ny
förbereddes. Borgfogden Lars Ryding vore lifsfarligt sårad.

Under allt detta rådde en väldig uppståndelse på
Hanaskogs gård. Trumpeten smattrade och ryttarne
störtade om hvarandra, somliga från nyss sökta bäddar,
andra direkt från kannor och krus. Men på förunderligt
kort tid voro hästarne sadlade och truppen uppsutten,
och så bar det i väg i skarpaste traf i den milda, men
ganska dunkla sommarnatten. Invånarne i Qviinge by,
genom hvilken ridten gick med hvinande fart, reste sig
förfärade i sina sängar och lyssnade med bäfvan till de
dånande hofslagen.

Framåt Vesterlöfs by saktades ridten, ty här
slingrade sig vägen fram genom skogig mark, och man måste
se sig för så godt det tilltagande mörkret tillät.
Förtruppen var nu starkare än hvad på dagen ansetts nödigt.
Den utgjordes af tjugu man under befäl af cornetten

Borneman. Men gamle gefrejter Svensson var en bland
de främste, ty man kände af erfarenhet hans påpasslighet
och sällsynt skarpa blick.

Då förtruppen hunnit fram till Spånga bro,
kommenderade cornett Borneman »halt!» och, kallande gefrejter
Svensson fram till sin sida, sade han: »Det här tycks
vara ett ovanligt anfallstäckt ställe, och om
snapphanedjäflarne lagt ut ett bakhåll för att hålla sig ryggen fri,
medan de storma borgen, så skulle det just passa här.
Vi två rida fram ett stycke på bron för att se oss om,
medan förtruppen håller vid brohufvudet.»

Sagdt och gjordt! Den unge cornetten och
veteranen höllo sida vid sida in sina hästar midt på bron
och ansträngde sina ögon för att noga granska den
motsatta stranden, hvars mörka löfmassor bildade en för
blicken ogenomtränglig mur.

»Ser du något misstänkt?» frågade cornetten.

»Nej!» svarade Svensson.

»Då rycka vi fram, afgjorde Borneman och ämnade
just ropa ett kommandoord till truppen, då gefrejtern
hejdade honom och hviskade: »Ser herr cornetten den
gamla eken högt uppe på backen midt för oss?»

»Ja, visst!»

»Jag tycker att en af de nedre grenarne har en så
besynnerlig utväxt.»

»Gamla ekar ha ofta knotiga och besynnerligt vridna
grenar.»

»Ja, men jag skulle i alla fall ha lust att närmare
undersöka den där utväxten.»

»Gör så!»

Svensson höjde i blinken sin karbin, ett skott
knallade och i samma ögonblick hördes ett skrik från andra
sidan och en människokropp föll tungt ned från eken.

Cornetten och gefrejtern tvungo sina hästar att stegra
sig och i samma ögonblick upplystes den dunkelgröna
fonden af blixt på blixt, en salva dånade, kulorna
hvisslade öfver bron, och det lät som en hagelskur, då de
smattrade mot trädens löf på motsatta stranden. Våra
båda ryttare sluppo tämligen lyckligt undan denna
blyskur. Gefrejterns häst fick en kula i bringan och blef
på platsen, men ryttaren kom lyckligt tillbaka till
förtruppen och likaså cornetten, och han hade egendomligt
nog äfven sin häst i behåll.

Göingarne hade skjutit sämre än vanligt, men
förmodligen hade det oväntade skottet och dess följder
förvirrat dem.

Nu var ställningen klar och härmed kunde det så
fint planlagda bakhållet betraktas som misslyckadt, ty
känd fara är endast half fara i ett sådant fall som detta.

Under tiden hade äfven hufvudtruppen hunnit fram,
och ryttmästare Gyllenspets vidtog genast sina
dispositioner.

Han beordrade löjtnant Hård att med en trupp
ryttare följa ån ett stycke åt vänster, söka komma öfver den
och falla snapphanarne i ryggen. Därjämte skickades
några afsuttna ryttare ned i strömmen, där de i skydd
af kvarnhuset lyckades, tack vare det låga vattenståndet,
uppnå kvarndämmet och därifrån smyga sig upp till
kvarnhusets västra gafvel, där de i skydd af en gärdesgård
underhöllo en kraftig eld mot den af snapphanarne
besatta hålvägen. Snåret midt för bron rensades medelst
några täta salvor, och därefter stormade truppen i
galopp öfver bron och lyckades uppnå backens öfre del
utan större manspillan. Här möttes de dock af en
kraftig eld från de bak buskar och trädstammar gömda
snapphanarne.

Men nu begick Severin, eldad af sin stridslust och
dessutom uppeggad af junker Rud, som ville möta
löjtnant Hård i personlig strid, det för snapphanarne
ödesdigra felsteget att med en trupp af sina oförvägnaste
sällar rusa fram och gifva sig i handgemäng med
ryttarne. Härigenom hindrade de sina i busksnåren gömda
kamrater att skjuta och blefvo själfva ömkligen
nedhuggna af de i dylik strid ofantligt öfverlägsna ryttarne.

Severin var själf nära att bli tillfångatagen och junker
Rud undslapp med knapp nöd samma öde. Den senare
varsnade nämligen bland ryttarne en högväxt, blond officer,
och i tanke att det vore löjtnant Hård, störtade han emot
honom, i sitt blinda raseri troende sig lika lätt kunna
förpassa honom ur världen, som han utplånat hans namn
i sanden i Wanås’ trädgård. Först aflossade han mot
honom en pistol, men då skottet felade, angrep han med
värjan.

Men det skulle junker Rud icke ha gjort, ty officeren
var cornetten Stålhammar, känd för sin ovanliga
kroppsstyrka och därjämte en ypperlig fäktare. Med sin
väldiga huggvärja slog han vapnet ur handen på Rud, grep
honom därefter i nacken och släpade honom med sig
bredvid hästen. Ruds fångenskap var så godt som
gifven, ty ur detta förfärliga skrufstäd skulle han aldrig
själf kunnat befria sig, och snapphanehopen hade glesnat
allt mer och mer omkring honom. Det var ett förfärligt
ögonblick för Casper Rud, helst som han fortfarande var
öfvertygad om att motståndaren vore den misstänkte rivalen.

Men när nöden är som störst, är ofta hjälpen
närmast, och hjälpen var denna gång Sven Pålsson. Han
såg från sitt bakhåll Ruds fångenskap och trots sin
föresats att undvika handgemäng, beslöt han att befria
honom. Samlande några af de närmaste snapphanarne 
rusade han fram och angrep Stålhammar. För att värja
sig själf måste då denne släppa sin fånge, och Rud kom
undan.

Då snapphanarne sågo Göingehöfdingen kasta sig in
i stridstumultet, fattade de nytt mod och angrepo
ursinnigt. Men i det samma ljödo skott bakifrån. Det var
löjtnant Hård som lyckats komma öfver ån med sin trupp
och nu anföll snapphanarne, som därigenom kommo mellan
tvenne eldar. Nu insåg Sven Pålsson att striden måste
uppgifvas. Han blåste i sin pipa signal till reträtt, och
snapphanarne voro icke sena att följa den. I ett
ögonblick voro de försvunna i skogens dunkel. Bakhållet
hade misslyckats tack vare svenskarnes vaksamhet och
framför allt gefrejter Svenssons skarpsynthet.

Rytteritruppen hade förlorat 7 man och flera hästar,
men många flera voro sårade. För snapphanarne hade
dock, särskildt till följd af Severins oförsiktighet,
manfallet varit vida större. Deras lik lågo i hela hopar vid
vägen, och säkert hade minst ett trettiotal fått släppa till
lifvet. Däremot hade ryttarne icke lyckats göra några
fångar.

Fmellertid fortsatte truppen, sedan de sårade blifvit
upptagna, sin väg mot Wanås. Men då den hunnit till
böljan af allén, där det fanns en öppen plats, gjordes
halt och hölls krigsråd.

Ställningen ansågs nämligen fortfarande allt annat
än trygg. Ty då en så stor styrka snapphanar kunnat
läggas i bakhåll vid Spånga, så syntes det sannolikt att
den del, som belägrade borgen, vore ännu större.
Dessutom hade under striden saker förekommit, som voro af
sådan beskaffenhet att de väl förtjänte öfvervägas. Det
hade upptäckts att junker Rud, fru Marens gäst, deltagit
i striden. Riksrådet Ulfeld kände honom personligen,
och cornetten Stålhammar hade ju haft honom i sina
händer.

Men ännu värre var att fru Marens egen ridefogde,
som riksrådet också kände, icke blott varit med bland
snapphanarne utan synbarligen till och med såsom deras
anförare ledt striden. Många hade känt igen honom.
Det var ju ännu icke ett dygn sedan han sällskapat med
truppen och fört bref från riksrådet till fru Maren. Och
den senares nattlige budbärare, slottsknekten! Han hade
på ett hemlighetsfullt sätt försvunnit under det
förtruppens befälhafvare rekognoscerade bron, men flera
försäkrade att de senare sett honom på snapphanarnes sida
i striden.

Hade upprorsmännen anhängare bland fru Marens
gäster och egna tjänare, och så hade ju visat sig, så i
hvems hand befunne sig borgen nu? Och vore fru Maren
själf att lita på? Se där frågor, som lifligt upprörde
riksrådet Ulfeld, och om hvilka han ville rådgöra med
officerarne.

Efter en kort öfverläggning beslöts att utsända flera
patruller, som skulle rekognoscera ställningen vid borgen,
och att afvakta deras återkomst på den plats, där truppen
nu befann sig.

Medan öfverläggningen pågår, begifva vi oss
emellertid till Wanås och gå därvid något tillbaka i tiden.

Lugn och fridfull låg den gamla borgen i
sommarnattens dunkel. Allt var stilla och tyst, endast
grodornas kväkande i kärret och en ugglas skrik störde då
och då den landtliga ron. Borgen hade dock icke helt
och hållet slumrat in. Både uppe i tornet och bakom
palissaderna skymtade man enstaka vakter. Tiderna voro
sådana, att slottsfogden ansett nödigt flerdubbla den
vanliga vakthållningen.

På den sydvästra bastionen stod en ensam man,
stödd på sitt gevär, och vid hans fötter hade en hund
lagt sig till ro. Det var Måns Skytt och hans trogne
Tusse.

Redan första aftonen af sin garnisonstjänst hade
Måns frivilligt anmält sig till nattvakt. Han trifdes bättre
här ute på bastionen, än i den kvafva kammaren, och
dessutom kunde han icke sofva. Göingehöfdinges
besök hade rört upp en hel här af gamla, länge sedan
bleknade minnen och gifvit den gamle mycket att tänka på.

Han hade länge stått där, försjunken i sina tankar,
orörlig som en staty, och hunden tycktes djupt
inslumrad. Men plötsligt höjde Tusse hufvudet och började
vädra. Han reste sig, gick oroligt fram och tillbaka och
slutligen lade han tassarne upp på en af de små
kanonerna liksom för att bättre kunna speja ut i dunklet.

»Hvad nu, Tusse», frågade Måns, som af hundens
rörelser återfördes från minnets till det närvarandes värld,
»hvad nu? Smyger en räf där borta kring kärret och slår
efter andstek, eller är det snapphanar, du har vind af?»

Men Tusse kunde ej närmare förklara saken utan
bara viftade med svansen.

Då hörde Måns tydligt ett skott på afstånd. Han
lyssnade, och nu hörde han en hel salva.

Det var åt Spånga till.

Tusse satte nosen i vädret och ljöt, långdraget och
melankoliskt, som hundar göra vid utomordentliga
tillfällen.

Äfven de andra vakterna hade hört skotten.

Måns beslöt att väcka slottsfogden. Denne sof
nämligen i kläderna i denna oroliga tid, och han hade
befallt vakten att genast väcka honom, så fort något
ovanligt förmärktes.

Snart återvände Måns med slottsfogden i sitt
sällskap, och båda stälde sig att lyssna vid bastionen. Det
dröjde inte länge förr än nya skott hördes, än enstaka
och än i hela salvor.

Tusse var fortfarande i högsta grad orolig och tjöt
emellanåt.

Skottens antal ökades alltjämt. Den ena salvan
brakade efter den andra och dess emellan smattrade
enskilda skott med allt mindre och mindre mellanrum. Det
var tydligt att en strid påginge i trakten af Spånga, och
af skottens antal kunde man förstå att deltagarne å ömse
sidor icke voro få, men hvilka? Att snapphanarne
utgjorde den ena parten, därom tviflade ingen. Men hvilka
voro de andre? Det hade sagts att de sista svenska
trupperna dragit åt söder för några dagar sedan, men
det måtte inte ha varit sannt.

Så resonnerades på bastionen.

»Jag skulle ha god lust att taga snapphanarne i
ryggen, men i dessa farliga tider anser jag det inte
rådligt att minska besättningen här», anmärkte Lars Ryding.

Måns erbjöd sig att gå ut och kunskapa, men
slottsfogden afböjde det. Han ville tydligen icke utsätta den
gamle för skogens faror.

»Det anar mig», sade han, »att vi snart få veta hvad
striden gällt.»

Slutligen tystnade skotten så godt som med ens. Åter
rådde sommarnattens stillhet och frid. Men Tusse var
fortfarande orolig, och hans oro tycktes till och med växa.

»Jag ser på Tusse att det fins folk i skogen», sade
den gamle jägaren.

»Väl möjligt, svarade slottsfogden, och just därför
skola vi hålla ögonen öppna. Jag går nu att kalla upp
slottsfolket, ty ingen vet hvad som kan hända.»

Måns återtog sin ställning på bastionen och spejade
ut i natten. Så hade han stått en god stund, då han
märkte något som rörde sig längst bort vid kanten af
kärret. Och det närmade sig allt mer och mer. Än
stannade det hemlighetsfulla föremålet, och än närmade
det sig. Först då det kommit fram till det bortre hörnet
af trädgårdsmuren såg han att det var ryttare. Det
föreföll misstänkt, ty där gick ju ingen väg. Måns kallade
på fogden och äfven han ställde sig på bastionen för att
iakttaga. Ryttarne höllo stilla en stund, men så
närmade de sig åter och gledo fram som skuggor. Men nu
hade de kommit så nära, att man såg att det var tre.

»Halt, werda!?» ropade slottsfogden med en stämma
som ekade i skogen.

Ryttarne stannade, men om en stund kom svaret:
Svensk patrull!

»Kom närmare så att vi kunna se om I talen
sanning!»

Åter tycktes ryttarne tveka, men så skilde sig den
ene från de två andra och red ensam fram ända till
grafven. Det var en ryttare i svensk uniform och med
Smålands rytteris välkända fältbindel.

»Hvem innehar slottet?» frågade ryttaren.

»Fru Maren Juul till Wanås», svarade Ryding.

»Hvem är slottsfogde?» frågades åter.

»Slottsfogden, det är jag, och mitt namn är Lars
Ryding.»

»Är ni Lars Ryding? — det var bra», återtog
ryttaren, »ty riksrådet har sagt att om jag kunde komma
till tals med Lars Ryding, så kunde jag lita på att få
ärligt besked.»

»Det skall du också få, min gode man; fortsätt med
dina frågor, sen blir det min tur.»

»Hvar äro snapphanarne, som belägra slottet?»

»Vi veta ej af någon belägring och hafva ej sett
några snapphanar framme vid gården.»

»Men fru Maren Juul har i natt skrifvit ett bref till
riksrådet Ulfeld, som vistades på Hanaskog, och begärt
undsättning, emedan snapphanarne höllo på att storma
hennes slott.»

»Det har hon icke gjort.»

»Och sändt en af sina slottsknektar med brefvet.»

»Det är osanning, ty ingen af våra slottsknektar
har varit utom borgen i natt.»

»Och slottsfogden Lars Ryding är ju dödligt sårad.»

»Det ser du väl att jag icke är, karl.»

»Det gör jag, och det gläder mig, men jag ser också
att de förbannade snapphanarne dragit oss vid näsan»,
sade gefrejter Svensson, ty det var han, och vände sin
häst, ropande: »vi komma snart igen med hela truppen»,
hvarefter han begaf sig af samma väg som han kommit.

Efter en stund smattrade en trumpetsignal, den
svenska rytteritruppen red makligt ned mot borgen,
vindbryggan gnisslade och fru Maren, hvilken slottsfogden
efter ryttarens försvinnande låtit underrätta om hvad som
händt, stod själf på trappan och emottog i denna tidiga
timme sin frände Ebbe Ulfeld och hans följeslagare.

*
</chapter>
<chapter name="Kap. 9. Ett återseende">
<table o>
<td c><big>Kap. 9.</big>
<td c><h2><small>Ett återseende.</small></h2>
</table>

Följande morgon finna vi riksrådet Ebbe Ulfeld,
officerarne vid truppen samt fru Maren Juul vid
frukostbordet i den ståtliga »riddarsalen», belägen i borgens
östra länga.

Mycket af hvad som hittills synts dunkelt var nu
utredt — den falske ridefogden, den falske slottsknekten
och det falska brefvet voro afslöjade, endast en mystisk
punkt återstod, den nämligen att riksrådet Ulfeld på det
bestämdaste vidhöll, att han i den falske ridefogden
igenkände samme person, som i lägret vid Wä bringat
honom bref och hälsningar från fru Maren. Men den
senare påstod lika bestämdt att hennes bud vid detta
tillfälle varit den verklige ridefogden Jesper Svensson, som
ärligt och troget tjänat henne i flera år.

Denna gåta kunde ingen annan än Jesper Svensson
själf lösa, men som han låg sjuk af sitt sår och därför
ej kunde inställa sig till förhör, hade man beslutat att
efter frukosten göra honom ett besök vid sjuksängen.
De upplysningar han skulle komma att lämna emotsågos
med desto större nyfikenhet, som fru Maren försäkrade
att hon aldrig erhållit något svar på sin skrifvelse, men
riksrådet heligt bedyrade att han lämnat ett ganska
vidlyftigt svar med budet.

I ett afseende stod dock fru Maren fortfarande
ganska illa till boks inför svenska styrelsen, och det var
lyckligt för henne att hon kunde lägga sin sak i så
välvilliga händer som Ebbe Ulfelds — det var beträffande
junker Rud.

Genom en uppsnappad skrifvelse hade nämligen i
svenska högkvarteret klara bevis vunnits för att han
under sitt vistande på Wanås stått i förbindelse med
snapphanarne, och ett bland ändamålen med Ulfelds besök på
Wanås nu var att försäkra sig om hans person. Detta
hade han äfven meddelat i det bref, han afsände från
Hanaskog, men som denna lika litet som hans föregående
skrifvelse kommit fru Maren till handa, hade hon ingen
aning om vare sig besöket eller dess ändamål. Då hon
på natten emottog sina gäster, trodde hon att junker
Rud sof godt i sin säng, och hon blef på det högsta
uppskakad öfver underrättelsen att han deltagit i det
nattliga öfverfallet.

Allt detta jämte sin fullkomliga ovetenhet om Ruds
hemliga förbindelser med friskyttarne hade hon nu
förklarat, och Ulfeld, som kände henne för väl för att
misstro hennes ord, lofvade att för den unge konungen
framställa hennes sak i den bästa belysning. Emellertid var
det en ledsam historia att junker Rud kommit undan,
och Ulfeld lofvade sig själf att ingen möda skulle sparas
för att gripa honom. Fru Maren hoppades dock — för
hans mors skull — att detta icke skulle lyckas, men
den tanken behöll hon, klokt nog, för sig själf.

»Vi hafva ännu icke», sade Ulfeld i det han mätt
och belåten reste sig från frukostbordet, »haft det nöjet
att se edra tvenne unga systerdöttrar, fru Maren, men
kanske söka de nu i en ostörd morgonsömn en
ersättning för nattens oro, som förmodligen låtit förnimma
sig äfven i jungfruburen. Jag brinner af nyfikenhet att
få återse dem som vuxna kvinnor, ty de voro barn, då
jag sist såg dem, och förmodligen äro mina unga vänner
här ej mindre angelägna att få nedlägga sin hyllning
för deras fötter.»

»Åh nej», svarade fru Maren, »mina flickor sofva ej
bort en vacker morgonstund, men vi ha ju hittills haft
så viktiga och allvarliga saker att tala om, att jag
ansåg deras närvaro mindre lämplig, synnerligast som jag
förmodar att Casper Ruds sorgliga beteende måste gå
Lena Sofia djupt till sinnes, eftersom de äro
barndomsvänner. Nu skall jag emellertid hämta dem för att
tillmötesgå eder smickrande önskan.

Fru Maren aflägsnade sig, men återvände snart,
åtföljd af sina båda systerdöttrar, hvilka hon på tidens
ceremoniösa sätt presenterade, först för riksrådet, som
med frändens och ålderns rätt kysste de båda flickorna
på pannan, och därefter för officerarne. Under den senare
delen af presentationen tilldrog sig något som icke
undgick den skarpsynta fru Maren och som väckte hennes
förundran. Då Lena Sofias ögon mötte löjtnant Hårds,
blef hon röd som blod och äfven han syntes i hög grad
öfverraskad — rodnade och vardt med ens så tafatt som
en skolpojke.

Fröken Lena Sofia blef själf ganska förargad öfver
det spratt hennes djupa öfverraskning spelat henne, men
resolut beslöt hon att trotsa förlägenheten. Räckande
löjtnanten sin hand sade hon:

»Det gläder mig att återse er, löjtnant Hård. Kanske
medför ni hälsningar till mig från mina vänner i
Stralsund.»

Löjtnant Hård bugade sig och svarade:

»Hade jag anat att jag skulle träffa er, fröken von
Putbus, i Skåne, skulle jag nog ha försedt mig med
dylika hälsningar — men i alla händelser kan jag meddela
er nyheter från Stralsund, hvilka ännu ej äro en månad
gamla.»

Fru Maren förstod nu sammanhanget, men hon
undrade i sitt stilla sinne om <i>endast</i> öfverraskningen vållat
rodnaden och den ömsesidiga förlägenheten, eller om
orsaken låg djupare.

Fröken Vivika Lindenow, den andra af
systerdöttrarna, var i yttre hänseende i mycket en motsats till
sin kusin. Lika ljus som denna var mörk, var hon till
växten mindre och spädare än denna. Men hon ansågs,
och detta med skäl, som en mycket vacker flicka. Ehuru
ett år äldre än kusinen och redan trolofvad sedan mer
än ett år tillbaka, såg hon yngre och barnsligare ut än
denna. Det var tydligen en vek, men föga djup natur,
en ranka som kräfde stöd för att fullt utveckla sina
blomblad, under det man hos kusinen spårade en kraft
och viljefasthet, som i värsta fall förmådde trotsa lifvets
stormar på egen hand.

Då fru Maren och riksrådet Ulfeld kort därpå
aflägsnade sig för att besöka ridefogden Jesper, ryttmästaren
dragit sig tillbaka på sitt rum och cornetterna Borneman
och Stålhammar underhöllo en lätt konversation med
fröken Lindenow, gick fröken von Putbus bort till
löjtnant Hård, som ställt sig i en fönstersmyg och såg ut
öfver landskapet.

»Jag kan knappast hämta mig efter min förvåning»,
sade hon, »öfver att möta er här på Wanås, löjtnant Hård,
ty man har alltid sagt mig, att till följd af danskarnes
olyckliga öfverlägsenhet till sjös vore den svenska armén
i Pommern alldeles afskuren från hvarje förbindelse med
fosterlandet. Hur har ni då kommit hit?»

»Jag kom för tre veckor sedan till svenska lägret
såsom kurir från general Königsmarck, och då
möjligheten att komma tillbaka till armén i Pommern ansågs
tvifvelaktig, blef jag af konung Carl placerad på 
Smålands rytteri, som genom det stora manfallet vid Lund
fått många befälsvakanser. Detta är så godt som min
första expedition på svensk mark.»

»Men hur kom ni öfver Östersjön?»

»I en liten fiskebåt. Jag hade ackorderat med en
fiskare att han skulle föra mig öfver, men då i det samma
en del af danska flottan blef synlig utanför Rügen, drog han
sig tillbaka. Jag måste då köpa en liten öppen båt och,
förklädd till fiskare, ge mig af på egen hand.
Lyckligtvis har jag som pojke plaskat omkring på Venern, så att
jag hade någon sjövana, — men det var i alla fall»,
tillade han leende, »nära att jag tagit mig vatten öfver
hufvudet vid utförandet af mitt uppdrag.»

»Ni är icke skrytsam, löjtnant Hård, — jag känner
dem som skulle ha vidt och bredt ordat om saken, om
de hade utfört en dylik bragd; men — för att öfvergå
till ett annat ämne — är det sant, som jag nyss tyckte
mig förstå af de andras samtal, att ni kommer att stanna
här på Wanås?»

»Ja, jag har order att taga befäl öfver den del af
truppen, som tills vidare kommer att kvarligga här som
garnison.»

»Är det med nöje», frågade hon med en viss
förlägenhet, »som ni emottagit detta uppdrag?»

»Om jag skall vara uppriktig — nej.»

»Jag värderar er uppriktighet, men — om det
tillåtes mig att vara lika ogrannlaga som ni är uppriktig —
hvarför icke?»

»Därför att detta krig mot förvillade och förvildade
bönder, som äro eller åtminstone böra betraktas som våra
landsmän, förefaller mig motbjudande. Och dessutom»

»Har ni kanske ett annat skäl, som ni icke vill
anförtro mig?»

»Ja!»

»Tack för er uppriktighet, löjtnant Hård, men —
anser ni då det för ingenting att vara värnlösa kvinnors
skydd och beskärm i farliga tider?»

»Icke värnlösa, fröken von Putbus! Wanås tyckes
mig vara en ganska fast borg — åtminstone gent emot
sådana fiender som snapphanarne — och dessutom har
den ju till fogde en af hjeltarne i Gustaf Adolfs armé.»

»Ni känner då Lars Ryding?»

»Inte alls, men jag har hört honom omtalas, och
jag såg hans vördnadsvärda kämpagestalt i natt. På mig
gjorde han ett mycket godt intryck.»

»Han skall göra det än mer, då ni lär närmare känna
honom. Jag håller af honom som en far. Och så har
han en dotter, som jag älskar och beundrar, tänk er en
strålande, men blyg skönhet i vår undangömda
skogsbygd. Kan ni gissa hvad namn folket gifvit henne?»

»Nej!»

»Göingerosen — är det inte ett vackert namn?»

»Jo visst, i synnerhet om hon förtjänar det.»

Då samtalet därefter fördes in på gemensamma
minnen från Stralsund, hvilka icke äga något intresse för vår
berättelse, förflytta vi oss i stället till den enkla kammare
i bottenvåningen, där ridefogden Jesper Svensson låg på
sin sjuksäng.

Fru Maren hade vänligt tagit plats vid sängen och
riksrådet Ulfeld vid fönstret. Ridefogdens hustru, den
mycket talföra mor Annika, hade blifvit alldeles utom
sig öfver det hedersamma besöket och det deltagande,
som visades hennes man af det höga herrskapet. I sin
förvirring for hon omkring och torkade på alla möjliga
och omöjliga ställen.

Det var så hennes sätt att ådagalägga sin
gästvänlighet.

Då Jesper fick höra hvad frågan gällde, tycktes han
däremot bli allt annat än förtjust öfver besöket och stora
svettdroppar sipprade fram på hans väderbitna panna.
Men enkelt och utan försök att ställa sig själf i bättre
dager än sanningen bjöd, berättade han hur denna
färd gått till. Med undvikande af Jespers något
långrandiga omständlighet, skola vi i korthet sammanfatta
hans ord.

Under färden till det svenska lägret hade han i
Färlöfs by kommit i sällskap med en annan vägfarande,
honom alldeles obekant, men en förbåldt hygglig karl,
som sade sig vara kreaturshandlare från Halland och på
väg till svenska lägret för affärer. De följdes åt tills de
kommo till en krog, kallad Ringelikors, där en svensk
fältvakt låg, af hvilken Jesper mot uppvisande af sitt
intyg från fru Maren, att han vore i rätter ärende stadd,
skulle erhålla passersedel för att komma in i svenska
lägret. Af en händelse dröjde det något länge innan
Jesper blef expedierad af den svenska vaktbefälhafvaren,
och under tiden bjöd kreaturshandlaren på förtäring.
Men själfva hin måtte ha varit i ölet, menade Jesper, ty
då omsider passersedeln erhölls, kände han sig så
knäsvag och yr i hufvudet, att han med tacksamhet emottog
kreaturshandlarens erbjudande att mot erhållande af
passersedeln uträtta Jespers ärende. Därefter somnade Jesper.
Då han slutligen vaknade, blef han helt belåten öfver att
se kreaturshandlaren återkommen. Denne försäkrade sig
ha personligen framlämnat brefvet till riksrådet Ulfeld,
men därvid erhållit det svar, att riksrådet skulle skrifva
till fru Maren senare, då han träffat konung Carl, och
sända brefvet med särskildt bud.

Detta var ock det svar han framförde till fru Maren,
men han förteg att han icke själf varit i svenska lägret
utan begagnat ombud.

Jesper erkände, att han burit sig dumt åt, men
bedyrade, att han handlat i god tro, och bad om tillgift, hvilket
han äfven erhöll.

Då fru Maren och riksrådet lämnat ridefogdens stuga,
sade Ulfeld:

»Jag skulle vilja gifva mycket för att få veta hvem
den man är, som lurat Jesper och — mig. Det har nog
mindre skett för att intränga i våra brefhemligheter än
för att komma in i svenska lägret såsom spion.»

Han skulle emellertid erhålla ett svar på denna fråga
förr än han väntat.

Vid utträdet på borggården möttes han nämligen af
gefrejter Svensson, som gjorde ställningssteg och anhöll
att få säga några ord till riksrådet.

»Säg ut, min vän! Jag hoppas det är ingenting som
icke äfven fru Maren kan höra», svarade denne och
stannade jämte fru Maren, som stödde sig på hans arm.

»Jo, herr riksråd», återtog gefrejtern, »jag har tänkt
och grubblat fram och tillbaka hvar jag förr sett den
mannen, som i går falskeligen utgaf sig som fru Maren
Juuls ridefogde och i natt anförde snapphanarne emot oss,
ty jag visste att jag icke blott sett honom för många år
sedan utan äfven mött honom i strid; men förgäfves.
Först helt nyss gick det upp ett ljus för mig. Nu vet
jag hvem han är och är så viss på min sak, att jag skulle
kunna taga det på min salighetsed.»

»Låt höra, gefrejter Svensson — jag brinner af
nyfikenhet, ty jag vill bra gärna veta hvem den mannen är.»

»Det är den man, som, då vi år 1658 lågo i fälttåget
på Seland under högst salige konung Carl X Gustaf, var
anförare för de s. k. snapphanarne — mest Göingar sades
det —, hvilka dolde sig i de Seländska skogarne, föllo
öfver oss svenskar, då vi det minst anade, och gjorde
stor skada. Han kallades då Sven Göing eller
Göingehöfdingen och ett högt pris vardt satt på hans hufvud.
Jag känner honom dess bättre som jag en gång den tiden
var med om att taga honom till fånga, men han undgick
oss kort innan han skulle skjutas. Det är han, så sant
som jag är en fattig syndare och en redlig svensk soldat.»

»Tack, gefrejter Svensson, för din viktiga upplysning,
som jag har flera skäl att tro på. Nyss sade jag till fru
Maren att jag skulle vilja gifva mycket för att få veta
hvem den mannen är, och jag vill härmed infria mitt
löfte», sade riksrådet i det han lät en blank dukat falla i
gefrejterns hand och tillade: »Hade du sagt de orden i går,
då vi hade mannen fast, skulle du ha fått tiodubbelt mera.»

Då gefrejtern, förtjust öfver gåfvan men rifvande sig
i hufvudet af förargelse öfver att ljuset i hans minne gått
upp för sent, aflägsnat sig, sade Ulfeld till fru Maren:

»Jag känner mig öfvertygad om att gefrejtern hade
rätt. Det är en af de pålitligaste krutgubbarne i hela
svenska armén och särskildt känd för sin skarpsynthet.
Men man kan spricka af harm då man tänker på, att man
haft den där Göingehöfdingen i sina händer och låtit
honom löpa. Emellertid skall jag ännu ett par dagar taga
eder gästfrihet i anspråk, min ädla fränka, och därunder
skola vi göra vårt bästa att spana upp snapphanarne i deras
kula och om möjligt tillfångataga både honom och Casper
Rud, den vettlöse pojken. Jag hoppas vi skola lyckas.»

Men riksrådets förhoppningar gingo ej i uppfyllelse.
Med tillhjälp af Lars Ryding och Måns Skytt, som noga
kände alla smygvrår i trakten, i synnerhet den senare,
genomsöktes skogarne vidt omkring Wanås, men inga
snapphanar stodo att upptäcka. Efter det misslyckade
bakhållet vid Spånga kvarn voro de som bortblåsta.

Då riksrådet Ulfeld afreste från Wanås, kvarstannade
50 man under befäl af löjtnant Hård såsom garnison.
Dessutom beordrades cornetten Erik von Borneman att
kvarblifva såsom underbefälhafvare.

*
</chapter>

<chapter name="Kap. 10. Jöns Hornsked">
<table o>
<td c><big>Kap. 10.</big>
<td c><h2><small>Jöns Hornsked.</small></h2>
</table>

Djupt inne i Långaröds skog och helt nära gränsen
emellan Qviinge och Gumlösa socknar låg vid denna tid
en liten halmtäckt koja, så låg att en medelstor karl
mycket väl kunde plocka af taklöken, som ymnigt
frodades på taket, och så undangömd i skogen, att äfven den,
som möjligen passerade den smala och steniga skogsväg,
hvilken från Vesterslöfs by ledde mot Långaröd och gick
fram på mindre än ett bösskotts afstånd från kojan,
svårligen skulle kunnat upptäcka den, åtminstone vid sådan
årstid, då träden äro löfvade. Här bodde en äldre man
vid namn Jöns, kallad »Jöns Hornsked» enär han
försörjde sig med tillverkning af hornskedar, hvilka han
sedan under sina vandringar i bygden försålde, samt hans
hustru Stina, som genom sin skicklighet i spånad och
väfnad äfven verksamt bidrog till underhållet. Också
stodo sig de båda gamla ganska bra, så mycket mer som
de icke hade några barn.

Jöns Hornsked var en liten spinkig gubbe, något
puckelryggig, betydligt skefbent och med ett riktigt 
nötknäppareansikte, som åtminstone icke gjorde anspråk på
manlig skönhet. Han ansågs som ett original och många
trodde honom vara en smula fjoskig. Detta var dock
endast en skyddande förklädnad, hvilken gubben anlade
vid tjänliga tillfällen och som nog i dessa näfrättens tider
kunde vara bra mången gång såsom nödvärn för en dylik
svag stackare. I själfva verket var Jöns en mycket klippsk
gubbe, som man inte tog där man släppte’n, såsom
ordspråket säger. Genom sitt kringvandrande i byarne var
han mycket känd inom hela häradet och alltid en
välkommen gäst i stugorna, ty han tjänstgjorde som ett
vandrande nyhetsmagasin, den enda form af tidningar
man den tiden visste af. Men Jöns förstod sig mycket
väl på hvad han skulle tala om och hvad han skulle tiga
med och kom därför aldrig »i olycka för sin mun», en
ganska sällsynt egenskap hos en byskvallra, med eller
utan kjolar. Dessutom var han läkekunnig och det var
något som högt uppskattades i byarne den tiden, då
verkliga läkare sällan eller aldrig hittade ut på
landsbygden.

Kriget hade visserligen vållat ett betydligt afbräck i
Jöns Hornskeds hufvudaffär, ty då bönderna åtminstone i
de mest hemsökta trakterna knappast hade något att äta,
så hvad skulle de väl med hornskedar? Hemslöjdade
träskedar kunde ju göra tjänst, om något i grytan funnes
att taga. Hornskedarne hade blifvit lyxartiklar i denna
af krigets hemsökelser vållade allmänna fattigdom. Det
började därför gå skralt med hornskedsaffären.

Men Jöns Hornsked var icke den som tappade modet
för det. Han slog sig på en annan gren af hornarbeten
— han förfärdigade kruthorn. Härigenom kom han i
beröring med snapphanarne, bland hvilka den varan var
mycket efterfrågad, och Jöns var icke den som ratade
kunder äfven från det hållet. Också ansågs han af
snapphanarne som vän och medhållare, fastän han såsom mindre
vapenför icke vore att medräkna i striden och ej heller
öppet ville visa några sympatier för dem.

Jöns lät dem gärna behålla denna tro, som
tillskyndade honom åtskilliga fördelar, men i själfva verket hade
deras kruthornsmakare snarare ett »horn i sidan» till dem,
och detta af flera orsaker. För det första var Jöns en
fredlig man, som icke tyckte om våld och blodsutgjutelse,
fastän han nog kunde förtjäna en slant på sådant då och
då, och för det andra plågade och misshandlade de
bönderna, och dem räknade han som sina bästa vänner.
Kanske bidrog äfven den omständigheten, att hans hustru
Stina, vid hvilken han var djupt fäst, var född och
uppfostrad på andra sidan Smålandsgränsen, till att han i
hemlighet hyste svenska sympatier. I alla händelser
förstod han förträffligt konsten att till det yttre bära kappan
på båda axlarna, en ytterst värdefull konst i dessa svåra
tider.

Som »kunskapare» var Jöns Hornsked ovärderlig. Vi
skola framdeles finna på hvilken sida han i detta
hänseende gjorde de största tjänsterna.

Ungefär en vecka efter de tilldragelser, som förut
skildrats, skola vi med läsarens tillåtelse göra ett besök i
Jöns Hornskeds torftiga hem. Det är på eftermiddagen
och solen står föga öfver trädtopparne. Det lider mot
aftonen. Vi passera ett litet prång, som tjänar såsom
förstuga, och inträda i stugan, hvilken upptager nästan hela
huset, utan att dock vara särdeles stor. Det är en s. k.
»ryggåsastuga», den tiden de mest vanliga i
Göingebygden. Midt på ena väggen står en väldig murad spisel,
ty stugan är tillika kök, och på spiselkroken hänger en
blank koppargryta, en sällsynt artikel i dessa tider, helst
i en sådan liten fattig stuga, ty de kopparkärl, som icke
röfvats af soldater eller snapphanar, voro den tiden
vanligen nedgräfda jämte husets andra förnämsta
värdeföremål. Men Jöns Hornskeds stuga låg för väl gömd för
att uppletas af marodörer, och med snapphanarne stod
han ju på god fot. Därför behöfde han icke gräfva ned
sina dyrbarheter. För resten pryddes spiselkappan af
grönt och doftande häggblommor och allt var så putsadt
och fint, att man genast fick en god tanke om mor
Stinas ordningssinne.

Jöns var själf hemma. För tillfället var han
apotekare. Han höll nämligen på att tillreda en »kostelig
dryck», hvars hufvudsakliga innehåll tycktes bestå af ett
uppkok på åtskilliga örter.

Mor Stina dunkade friskt på i sin väfstol.

»Slå inte så hårdt i väfven, mor», sade Jöns, »ty då
kanske han vaknar, men sömn är det bästa medikament
han kan få.»

»Näst Ingar», invände mor Stina.

»Ja, det förstås», medgaf Jöns.

För att förstå hvad detta samtal rör sig om, behöfva
vi endast glänta på den smala dörr, som befinner sig vid
sidan af den stora spiseln. Där innanför är en liten
kammare, mycket liten, föga större än kajutan på ett mindre
fartyg. Större delen af utrymmet där inne upptages af
en grofhyflad säng. I sängen ligger en ung, blek man
och sofver. Han är synbarligen sjuk och mycket
utmattad. På de bleka, liksom stelnade, men vackra
dragen, som för öfrigt tyckas vittna om styrka och lifskraft,
synes att döden varit nära. Ett öfver den halfblottade
skuldran synligt förband antyder att han är sårad.

Vi förstå nu hvarför Jöns tillreder en läkedryck och
hvarför han vill att »mor» skall slå sakta i väfven.

Låtom oss ännu en stund lyssna till de båda gamlas
samtal.

»Mor», sade Jöns, »du var ju vid Wanås med
lakansväfven i går. Såg du nå’t krigsfolk?»

»Ja, men, gjorde jag visst, det! Det var så fullt med
gula tröjor inne på borggården, att en knappt kunde
komma fram.»

»Ville di inte ta dej?» sporde Jöns mysande.

»Kors, du milde tid, jag har ju glömt att tala om
det märkvärdiga som hände mej!»

»Ville di kanske kyssa dej?»

»Åh, vet skäms, gamle filur! Jo, di talte om att dä
va’ smålänningar. Och därför, när jag skulle gå, så
stannade jag i porthvalfvet och tittade på dom, för det var
ju landsmän allihop, och jag blir alltid så gla’ när jag
ser en smålänning. Men rätt som dä va’, så kom där
en som såg ut att vara liksom lite för mer än de andre,
och ställde sig midt för mig och böljade glo mig rakt
i synen. Glo du, tänkte jag, grannare har du väl sett,
fast inte var han så öfver måttan grann själf och såg ut
att vara vid min ålder. Men när han hade glott en stund,
så sa’ han: Ä, dä inte Pölseboa Stina? Jo, gu ä’ dä så,
sa’ jag. Känner du inte igen mig? sa’ han. Nä gu’ gör
jag ej, sa’ jag. Du måtte väl komma ihåg Grimmekulla
Sven, sa’ han. Jo, men, gör ja’ så, sa’ jag. Dä ä’ jag, dä,
sa’ han. Dä ä’ väl så i helsike heller? sa’ jag. Kors, du
måtte väl känna igen mej, sa’ han, vi ha ju varit
fästefolk ihop. Dä ljög han mä, förstås, fast nog va’ dä lite
på dä viset, men ja gu’ va’ dä verkligen Grimmekulla
Sven. Och ja’ ble’ så gla’, så ja’ hade så när kysst’en
midt på mun, så skäggig han va’.»

»Kunde ja’ inte tro att det skulle bli kyssas ändå»,
smågrinade Jöns.
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. Langlet]</small></i>
JÖNS HORNSKED.</img>


»Herre Gud, vi hade ju lekt ihop som barn och läst
oss fram tillhopa i Stenbrohults kyrka. Och vi taltes vid
en lång stund. Och slutligen frågade han hvar jag bodde
och om han inte fick komma hit och se hur jag hade
det. Men så tänkte jag att det kanske vore farligt om
han kom hit, och därför sa’ jag att jag bodde så långt
in i skogen, att han visst inte hittade dit.»

»Hm!» sade Jöns, »det vore kanske bra för honom
där inne, om han komme hit. Hvad hette han annars?
— jag menar som krigsman?»

»Svensson, heter han, och de skällde honom för
gefrejter.»

Gubben skulle just fortsätta samtalet, då dörren
öppnades och in trädde en ung, rosenkindad flicka, hälsande:

»Guds fred här inne!»

Det var Ingar, Trued Perssons i Vesterslöf vackra
dotter, med hvilken vi förut gjort bekantskap.

»Hur är det med honom?» frågade hon med en röst
som vibrerade af hopp och fruktan.

»Åh jo, bättre nu, sen jag fått ut kulan», svarade
Jöns; »men han sofver.»

»Då sitter jag ned en stund tills han vaknar —»

Men förmodligen hade den sjuke lyssnat till
samtalet, ty man hörde en matt stämma ropa:

»Ingar!»

Flickan skyndade in, lutade sig öfver den sjuke och
kysste honom på pannan. Hon satte sig därpå vid hans
säng och höll hans hand i sin.

Vi skola ej störa de älskande, utan i stället berätta,
huru denna egendomliga kärlekssaga utvecklats.

Aftonen före den dag, då kyrkoherden Andreas
Maglow företog sin förut omtalade färd till Wanås, hade
Jöns Hornsked erhållit besök af några snapphanar, hvilka
sutto och hvilade sig i hans stuga. Men efter en stund
gingo de, sägande att deras kamrater väntade dem i
skogen. Jöns och hans hustru, hvilka icke hade aning om
att någon strid stundade, gingo tidigt till sängs, men ett
stycke fram på aftonen väcktes de plötsligt af skott och
stridsbuller i närheten af deras stuga. Det var tydligen
nere på skogsvägen.

Jöns vågade icke gå upp för att se hvad som
föreföll, men han antog att det var snapphanarne som
öfverfallit någon vägfarande, möjligen svenskt krigsfolk, ty
han tyckte sig höra klangen af värjhugg. Han och hans
hustru drogo täcket öfver hufvudena och befallde sina
själar i Guds hand, men sömnen flydde deras läger.

Snart hördes dock dånande hofslag aflägsna sig allt
längre bort i fjärran och det blef åter tyst.

Ingenting vidare hördes af.

Då det började dagas, steg gubben Jöns upp, smög
sig försiktigt allt närmare och närmare den plats,
hvarifrån bullret hörts, och vågade sig slutligen ända fram
till vägen. Allt var stilla och tyst, ingen lefvande själ
syntes. Snapphanarne hade för länge sedan begifvit sig
bort från platsen. Men då Jöns kommit fram till vägen
och följt den ett litet stycke, blef han snart varse allt för
tydliga spår efter striden. Tre döda hästar och tvenue
lik lågo i sitt blod på vägen. Liken voro plundrade och
så godt som nakna, men på det lilla, som fanns kvar,
sågs att det varit svenska dragoner. Vid sidan om vägen
låg en dragonvärja; den hade likplundrarne icke gifvit
akt på.

Jöns började titta sig omkring för att se efter om
möjligtvis flera föremål blifvit glömda. Kanske var det
därvid icke så alldeles utan att han tänkte på en liten
efterskörd. De döda hade ju ingen nytta af 
kvarlåtenskapen. Plötsligt fick han se ett par ryttarestöflar sticka
fram ur en buske ett par famnar från vägen. Han gick
dit och såg efter. Herre Gud, där låg ännu ett lik, men
det var icke plundradt. Dragonen hade haft krafter nog
att krypa in i busken, innan han dog, och därigenom
och tack vare nattens mörker hade han undgått
likplundrarne.

Jöns lyckades med stor möda draga fram liket. Det
var en helt ung man med vackert utseende och ståtlig
växt och på uniformen syntes att han var korporal.

Hvad Jöns tänkte på, där han stod lutad öfver liket,
har han aldrig anförtrott någon, men säkert är, att helt
plötsligt blef han lika bestört som tvehågsen. Karlen
lefde ännu. Han andades svagt, men tydligt. Jöns ref
upp vapenrocken och undersökte såret noga.

»Jag skulle möjligen kunna läka honom», mumlade
han.

Jöns försökte att taga dragonen på sina armar, men
han var för tung. Jöns var nog ganska stark i de skefva
benen, då det gällde att skala omkring på vägar och
stigar, men till att bära bördor dugde han föga. Men han
visste råd. Skyndsamt hämtade han mor Stina, och med
förenade krafter buro de båda gamla dragonen hem till
deras stuga. Stina ställde i ordning sängen i den lilla
kammaren, och Jöns förband med van hand den unge
dragonens sår. Efter ett par timmar slog denne upp
ögonen och återkom till sans. Men snart inställde sig
en våldsam sårfeber. Än yrade han så att de båda gamla
måste hjälpas åt för att hålla honom, och än låg han
som försänkt i dvala. Det var mycket osäkert hvad
utgången skulle blifva — lif eller död.

Bort mot aftonen ankom en främmande till det
ensliga torpet. Det var Ingar. Hon hade för ett par år
sedan varit i väfskola hos mor Stina, och sedan den tiden
gjorde hon ofta besök hos de båda gamla. Nu kom hon
för att omtala sitt äfventyr föregående afton.

De gamla förgrufvade sig öfver att tösen varit med
om nattens hemska äfventyr och prisade hennes mod att
lyckligt kunna dra sig ur spelet. Mor Stina förvånade
sig öfver att hon ej snarare sökt sig fram till deras stuga
än att i natt och mörker ge sig ut i villande skog.

Ingar sade sig visserligen ett ögonblick ha tänkt
något dylikt, men stugan låg på motsatt sida om den,
där hon funnit sitt gömställe i snåret, och hon vågade
ej begifva sig öfver vägen.

Då flickan slutat sin berättelse, ansåg gubben att
han för en så god vän, som Ingar, mycket väl kunde
omtala äfven sitt äfventyr, och så berättade han nattens
och morgonens tilldragelser. Och som bekräftelse på
äfventyret öppnade han dörren till den lilla kammaren och
lät Ingar se den unge dragonen, som låg i feberdvala.

»Jag känner honom», sade Ingar, som blef häftigt
upprörd, »han heter Åke Silfver.»

»Hur kan du så noga känna honom?» frågade Jöns
helt förvånad.

»Det var han som tog mig upp på hästen — —»

De gamla blefvo förskräckta, ty de trodde att flickan,
då hon stod ansikte mot ansikte med den, som utöfvat
ett så hänsynslöst våld mot henne, skulle brusa upp i
vrede och kanske till och med, i känslan af att nu vara
den starkare, hämnas genom att utsläcka den unge
mannens flämtande lifslåga.

Men de bedrogo sig. I stället böjde hon sig ned
öfver honom, strök mildt det fuktiga håret från hans
feberheta panna och såg på honom med en blick, som snarare
skvallrade om en gryende kärlek än om hämnd och hat.

Kvinnohjärtat är ett underbart ting. Det trotsar ofta
de lagar, som psykologerna uppställt. Då psykologen
säger: älska! hatar det, och då han säger: hata! älskar det.

Och likväl var denna enkla landtflicka ingalunda
någon psykologisk gåta. Då den öfvermodige dragonen utan
annan rätt än krigets råa näfrätt ryckte henne bort från
fädernehemmet, med våld satte henne upp på sin häst
och red bort i natten med henne, nesliga öden till mötes,
då kände hon, att om hon haft en knif i sin hand, så
skulle hon kunnat borra den i hans bröst.

Men ändå var det något i hennes hjärta som drog
henne närmare honom.

Men nu, då han låg där bruten och svag, kanske
döende, fallen under utöfvandet af sin våldshandling mot
henne, nu kände hon att hon älskade honom, att hennes
hjärta trånade efter denne vildt främmande man.

Kanske, när allt går omkring, ligger i den enkla
naturkvinnans inre en från tidigare kulturstadier, då
mannen ännu röfvade sin hustru, kvardröjande böjelse för att
bli tagen med makt.

Hur som hälst, så blef Ingar från denna stund en
trägen gäst i det undangömda skogstorpet och en
hängifven sjuksköterska. Och kanske var det snarare hennes
förtjänst än Jöns Hornskeds, att den unge mannens
förbättring gick framåt med stadiga om än små steg. Och
därunder utvecklades mellan den sjuke och
sjuksköterskan ett kärleksförhållande, som vid tiden för vårt besök
i stugan var fullt medvetet och öppet å ömse sidor.

*
</chapter>
<chapter name="Kap. 11. I snapphanekulan">
<table o>
<td c><big>Kap. 11.</big>
<td c><h2><small>I snapphanekulan.</small></h2>
</table>

Misslyckandet af bakhållet vid Spånga rubbade icke
Göingehöfdingens stora plan att bemäktiga sig Wanås
och göra det till en befäst stödjepunkt för
snapphanerörelsen. Men han insåg mycket väl, att med en
förstärkning af 50 man af svenske konungens bästa trupper
hade motståndskraften vid borgens försvar stigit betydligt
och att det nu erfordrades en ganska stor öfvermakt och
troligen äfven en verklig belägring för att få den i sina
händer. Desto angelägnare var det att samla de spridda
snapphanebanden till gemensamt anfall mot borgen, och
därför begaf han sig samma natt, som striden vid Spånga
stått, själf på resa ut i bygderna för att påskynda
samlingen. Därvid åtföljdes han af junker Rud, hvars
egenskap af dansk adelsman och hvars förbindelser i
Danmark han ansåg kunna gifva större eftertryck åt sina
underhandlingar med de olika snapphaneanförarne.

Dessa underhandlingar voro nämligen icke på långt
när så afslutade, som han för att uppmuntra sitt folk
låtit förstå under mötet vid jätteeken. Han hade redan
allt för väl erfarit hur svårt det var att sammanhålla de
spridda snapphanehoparne och förmå dem att lyda en
gemensam öfverbefälhafvare. »Vi ä’ officerare allihop!»
hade de en gång svarat en af konung Christians
utskickade, då denne försökte organisera dem på militärisk fot.
I denna motvilja att lyda andra än själfvalda anförare
och i de senares obenägenhet att underordna sig något
gemensamt befäl låg snapphanerörelsens största svaghet.
På grund af sitt gamla rykte och sina för ett dylikt krig
alldeles särskildt lämpade anförareegenskaper och
erfarenhet hade visserligen Sven Pålsson lättare än någon
annan för att sammanhålla snapphanarne, och det var ett
fint drag af skarpsynthet hos konung Christian, att han
för ett dylikt uppdrag valde just honom; men äfven han
hade stora svårigheter att bekämpa vid dess utförande
och — misslyckades till sist.

Vid sin afresa hade Sven Pålsson befallt att Severins
snapphaneband genast skulle draga sig tillbaka i sina
gamla gömställen och hålla sig stilla och väl doldt ända
tills han återvände eller gåfve order om uppbrott. Han
ville insöfva besättningen på Wanås i säkerhet för att
utsikterna att taga borgen med öfverraskning, när slaget
en gång föll, skulle bli dess större.

Denna befallning blef också punktligt utförd. Däraf
kom det sig att skogarne kring Wanås hastigt blefvo så
tomma för snapphanar, att ingen enda kunde upptäckas,
då under de närmaste dagarne efter truppens ankomst
starka patruller genomsökte dem. Däraf kom det sig ock
att för denna trakt efter striden vid Spånga inträdde en
period af fred och lugn, som lät den pinade befolkningen
åter draga andan. Den danska armén hade tågat åt södra
Skåne, och med undantag af de afdelningar, som lågo
vid Torsebro och Wanås samt några posteringar längs
etappvägen öfver Ousby och Loushult, fanns numera icke
något svenskt krigsfolk i nejden.

När så därtill kom att snapphanarne höllo sig i
stillhet, tyckte bonden att det åter kändes som fred vore i
landet. Gudstjänst hölls åter i kyrkorna om söndagarne,
och man såg folket arbeta på åker och äng. De nakna
skorstenarne här och hvar samt den allmänna fattigdomen
och nöden voro nästan det enda, som i omgifningarna
kring Wanås vittnade om krigets hemsökelser.

Detta lugn fortfor ända till efter midsommarshelgen.
Det var lugnet före stormen.

Vi skola emellertid besöka snapphanarne i en af
deras kulor.

Föga anade riksrådet Ebbe Ulfelt, då han lät söka
efter snapphanarne, att de funnos, fast väl gömda, på
hans egna ägor.

Men likväl var det så.

Vid sitt besök på Hanaskog hade han frågat sin
fogde därstädes, Sivert Gren, om några snapphanar
funnos eller varit synliga på Hanaskog, men denne svor en
dyr ed på att ingen enda snapphane vore till finnandes
på Hanaskogs ägor. Och riksrådet trodde honom.
Därför blefvo ej heller undersökningarna utsträckta till
Hanaskog. Det ansågs för öfrigt äfven sannolikare att de höllo
till i de milsvida skogarne kring Wanås, verkliga
urskogar den tiden, än på det mera fritt och öppet belägna
Hanaskog, hvars skogar visserligen voro betydliga nog,
men ej särdeles stora efter den tidens förhållanden.

Och likväl hade snapphanarne icke mindre än <i>tvenne</i>
tillhåll på gårdens ägor, i hvilka större delen af Severins
band uppehållit sig hela vintern och dit de nu dragit sig
tillbaka.

Innan vi göra ett besök i den ena af dessa
snapphanekulor, må dock nämnas något om Hanaskogs tidigare
historia.

Omkring en half fjärdingsväg från den plats, där
Almaån förenar sig med Helgeån, skjuter den senare en
liten vik åt väster. I denna vik, som troligen från
början danats af människohand, ligga trenne holmar. På
den yttersta och den mellersta af dessa holmar, där ännu
i dag synas obetydliga spår af vallar och murar, låg det
gamla Hanaskogs befästa slott. Åtskilliga år före den
tid, som vår berättelse omfattar, blef det förstördt af
eldsvåda. Men ur lågorna svingade sig en tupp (hane), flög
öfver till västra landet, slog ned i en lund ett stycke från
ån och hälsade där den inbrytande morgonen med ett
ljudligt galande. Gårdens ägare repade mod vid
hanesången och byggde den nya gården på den plats, där
hanen slagit ned. Däraf namnet Hanaskog.

Så mäler sägnen.

Hanaskogs tidigaste öden äro insvepta i dunkel. Man
vet dock att gården tillhört Walkendorffska släkten, hvars
mest kände medlem, ärkebiskopen i Trondhjem Erik
Walkendorff, lefde i slutet af 1400- och början af 1500-talen.
En sten med hans vapen och initialer har i senare tid
funnits på en af de ofvan omtalade holmarne. Ännu år
1646 var en Walkendorff ägare af Hanaskog och år 1653
tillhörde det fru Maren Ugerup, riksrådet Ebbe Ulfelds
moder. Gården såldes därefter till fröken Anna Citzwitz,
som skänkt den ännu befintliga altartaflan till Qviinge
kyrka, men återbördades år 1671 af Ebbe Ulfeld.

Det ena af de snapphanegömställen vi ofvan antydt,
och själfva hufvudkvarteret till och med, var just de å
nyss omtalade holmar vid denna tid ännu kvarstående
och delvis ganska väl bibehållna ruinerna af det gamla
Hanaskog. Men besöket där spara vi till längre fram.
Den snapphaneborg, vi nu begifva oss till, låg i den s. k.
södra utmarken, norr om den smala skogsväg, som då
liksom nu förde till Balingstorps vid Helgeå belägna och
endast af några få gårdar bestående by. Platsen kallas
ännu i dag »Snapphanekulan» och för ett antal år sedan
gjordes däri fynd, som tydligt hänvisade till
snapphanefejdens dagar.

»Snapphanekulan» utgjordes af en några tiotal fot
öfver marken uppstigande granitklint, hvari, antagligen

vid någon naturrevolution, öppnats en nära
halfcirkelformig remna, ganska smal i båda ändar, men tämligen bred
på midten. Öfver denna naturliga remna hade
snapphanarne lagt grofva stockar, däröfver ris och till sist jord
och torfvor, hvarigenom bildats en halfmånformig ganska
rymlig grotta, försedd med tvenne smala utgångar på
olika sidor af berget. Ungefär midt i grottan hade af
kullerstenar uppmurats en stor spisel, men utan skorsten.
Röken från en dylik skulle nämligen lätt kunnat förråda
gömstället. I stället leddes röken in i några smala
springor i berget, hvarigenom den fördelades utan att väcka
uppmärksamhet.

Grottans norra mynning låg åtminstone tjugu fot
öfver den omgifvande marken, hvadan den endast kunde
begagnas medels stege. Men dess ändamål var endast
att utgöra en nödfallsutväg, hvarför den för undvikande
af drag i grottan var igenstoppad med stora knippen af
granris, hvilka i händelse utgången behöfdes lätt kunde
undanrödjas. Den västra mynningen låg däremot i
jämnhöjd med marken. Framför den samma var en öppen
plats, i hvars midt växte ett väldigt bokträd, hvars täta
krona öfverskuggade den öppna platsen och om sommaren
förvandlade den till en stor löfsal, där man var ganska
väl skyddad för både storm och nederbörd. Också
utgjorde denna af trädets krona öfvertäckta plats, som för
att kunna försvaras omgifvits med en manshög mur af
kullersten, bandets sommarstuga, under det grottan vid
denna årstid begagnades endast som kök, förrådsmagasin
och sofplats.

Platsen var omgifven af tjock skog, hvars snår voro
så täta, att endast den med lokalen förtrogne kunde taga
sig fram där.

Snapphanekulan var således en både svårtillgänglig
och väl dold tillflyktsort, som i värsta fall kunde
försvaras mot en ganska manstark fiende, men hvilken
likväl medels den igenstoppade norra utgången lämnade en
reträttväg, som i nödens stund kunde vara god att ha.
Trots dessa fördelar utgjorde dock platsen såsom ofvan
nämnts icke det egentliga hufvudkvarteret. Severin
trifdes bättre i ruinerna på holmarne, i hvars väl bibehållna
källrar han inrättat sig riktigt hemtrefligt. Men stundom
besökte han dock sin »filial» i Snapphanekulan, och då
vi, några dagar före midsommar, göra vårt besök, är detta
just fallet.

På en sten vid bokträdets fot ha han och Pus-Else
tagit plats. Midt emot dem sitter en groflemmad,
rödhårig snapphane af vildt utseende, ehuru tämligen ung
till åren. Det är den vilde »Siktemölle-Nisse», en i orten
vida känd och fruktad bandit, hvars namn gått till
eftervärlden på grund af ett i historien bevaradt mord. Den
28 Juli 1676, således nära ett år före den tid, som nu är
i fråga, hade han nämligen jämte några af sitt band lagt
sig i försåt vid Kumle bro, det nuvarande Almö, för
riksrådet Ulfelds sekreterare Johan Pehrsson Kortz och
dödade honom jämte ett par af hans följeslagare. Kortz,
som ligger begrafven på Qviinge kyrkogård, där dock
ingen vård förvarar hans namn, kom från Hanaskog, där
han af fogden uppburit en större penningsumma, som
han skulle tillställa sin herre, hvilken stämt honom sig
till mötes i Markaryd. Penningarne jämte en del Ulfeld
tillhöriga värdesaker röfvades af Nisse, som den gången
gjorde ett lyckligt kap. Sitt tillnamn bar han efter
Siktemöllan i Sandby socken, där han var född, men kallades
äfven Nils Skytt, enär han några år varit jägare på
Hanaskogs gård. Oftast benämndes han dock »Röde Nisse»
på grund af sitt eldröda hår och skägg. Han hade varit
bandets anförare innan Severin utsågs till denna
värdighet, och han var ännu dennes underbefälhafvare samt
chef för den afdelning af bandet, som hade sitt tillhåll
i Snapphanekulan vid Balingstorpsvägen.

Förhållandet mellan Severin och hans vilde
underbefälhafvare, som ogärna böjde sig under någon annan
vilja än sin egen, var icke alltid så godt, och säkert
skulle svåra brytningar ha uppstått dem emellan, om ej
Pus-Else, som, fast på olika grunder, besatt en
förundransvärd makt öfver dessa båda hvarandra så olika naturer,
vetat att förekomma det.

De tre personer, som nu sutto till samman i
förtroligt samtal under bokträdets krona, voro sålunda bandets
hufvudpersoner, dess ledande krafter.

»Skall detta räcka länge», sade Röde Nisse, »så bli
karlarne dolska och lata af brist på sysselsättning. De
sofva både natt och dag, och när de inte kunna sofva
mera, så gräla och slåss de, bara för att ha något att
göra. Men medan vi sofva, går det ena fina bytet vår
näsa förbi efter det andra. Senast i går skulle det varit
en lätt sak att lägga vantarne på en fora, som kom norr
ifrån och skulle till posteringen i Torsebro. Den
bevakades af fem man och en korporal, men de hade snart varit
expedierade. Och bönderna börja åter gräfva upp sina
grejor. Får inte folket nu komma ut och leka
midsommar med dem, så svarar jag inte för att tio man finnas
kvar, när höfdingen kommer.»

»Kan tänka du längtar efter att röfva och plundra»,
svarade Severin, »och tråkigt som f-n börjar det bli att
ligga som en räf i lyan, utan att våga sig ut, det har
du rätt i, Nisse, men jag har lofvat Sven Pålsson att vi
skola hålla oss stilla tills han låter höra af sig, och det
löftet vill jag hålla.»

»Sven Pålsson ja», återtog Nisse, »om han bara själf
hållit sina löften! Hvad var det han sade under eken
där borta vid Wanås? — jo, en vecka dröjer det, sade
han, innan vi kunna angripa Wanås. Nu äro två veckor
gångna, och ännu låter han vänta på sig.

Severin ryckte på axlarna och ansåg förmodligen
annat svar öfverflödigt. Men Nisse, som retat upp sig
invärtes, hvilket syntes därpå att ärret på hans kind blef
alldeles blodrödt, fortsatte:

»Kan väl vara att du, Severin, känner dig bunden
af ett löfte, som du inte frågat oss andra till råds om att
gifva, men jag gör det icke. Och de män som varit med
mig, innan du synts till i skogarne, de göra det inte
heller. Och efter som du nu kommit hit, passar det sig
bra att du får veta det — i morgon dag ger jag mig
med mina män ut på bygden.»

»Det låter du bli, landsvägsröfvare!» röt Severin och
slog med handen på värjfästet.

Man såg på Nisse att han inte skulle bli svaret
skyldig, men nu fann Pus-Else, som hittills suttit tyst,
tiden inne att ingripa:

»Tyst, Nisse», sade hon; »mins du inte att jag nyss
sett den blå ormen, och då vet du att ofärd är dig nära,
om du ej lyder. Och nu säger jag dig, att du och dina
män skola ligga stilla tills du får befallning att gå.»

Röde Nisse kröp ihop, som hade han fått ett slag.
Det röda ärret på hans kind bleknade och den förut
sylhvassa blicken blef slö, nästan ödmjuk. Nisses svaga
sida, som häxan så väl förstod att begagna, var en
gränslös vidskeplighet. »Den blå ormen» var ett mystiskt
fantom, för hvilket denne vilde röfvare, som annars icke
fruktade hvarken Gud eller människor, hyste en
vanvettig förskräckelse och medels hvilket Else kunde leda
honom som ett barn.

»Ja, ja», stammade han, »är det så att du, Else,
äfven vill att vi skola ligga stilla, så är det väl bäst vi
göra det ännu en tid.»

I det samma ljöd en gäll hvissling.

Röde Nisse tillsade en ung snapphane, som lättjefullt
stödde sig mot ringmuren, att se efter hvem vakten
signalerade. Denne kom snart tillbaka med svaret: »fogden».

Märkvärdigt nog tycktes detta svar hvarken väcka
rädsla eller förvåning hos de tre under boken. Tvärt
om klarnade Severins förut något bistra drag upp vid
detta budskap, och då i detsamma en undersätsig man
i sina bästa år och klädd i en ganska vårdad jaktdräkt
trädde in under boklöfshvalfvet, steg han upp, räckte
handen kamratlikt åt den besökande och utropade:

»Där godt folk är, kommer godt folk till! — var
hälsad, vän Sivert.»

Det var verkligen Sivert Gren, riksrådet Ebbe Ulfelds
högt betrodde fogde på Hanaskogs sätesgård. Och att
det icke var första gången han besökte snapphanarnes
krets syntes tydligt af det obesvärade sätt, hvarpå han
gjorde sitt inträde, samt på den förtrolighet, med hvilken
han emottogs. Pus-Else var till och med älskvärd nog
att med sitt blidaste leende hämta en stol åt den
värderade gästen och bjuda honom sitta ner i deras krets,
en inbjudan som han med synbart nöje emottog.

Innan vi vidare lyssna till samtalet, som blef
särdeles lifligt efter fogdens ankomst, men till en början rörde
sig om ganska likgiltiga ämnen, skola vi nämna något
om denne otrogne gårdsfogde och det farliga dubbelspel,
han bedref.

Hanaskog hade allt sedan sin flyttning från
holmarne i Helgeå, hvilken, som ofvan nämnts, inträffat
långt före den tid, som nu är i fråga, varit en öppen
och obefäst gård, hvilken svårligen kunde försvaras mot
en mera manstark fiende. Det hade därför väckt en viss
förvåning att den aldrig i likhet med andra öppna
gårdar i trakten blifvit härjad och plundrad af snapphanarne.
Och detta var så mycket mera egendomligt, som den
tillhörde en man, Ebbe Ulfeld, hvilken var känd som hätsk
snapphanefiende och såsom medlem af den så kallade
snapphanedomstolen innerligt hatad tillbaka af dem.

Saken skulle synts alldeles oförklarlig och kanske
låtit en skymt af sanningen träda fram till stor fara för
fogden Sivert Gren, om icke gång efter annan inträffat att
foror, som afsändes från Hanaskog vare sig till Råbelöf,
där Ulfeld tidtals bodde, eller till svenska lägret, blifvit
plundrade af snapphanarne. Och Ulfelds sekreterare hade
ju blifvit mördad just då han kom från Hanaskog och
icke särdeles långt från gården. Då Sivert Gren
dessutom alltid uppträdde offentligt som en ursinnig
snapphanehatare, ja, till och med en gång låtit hänga tvenne
snapphanar — det var efter mordet på Kortz — så
insöfdes alla misstankar om att han skulle kunna stå i
hemligt förbund med skogsmännen.

Att de hängda snapphanarne voro för förräderi dömda
till döden af sina egna kamrater och att Sivert Gren af
bandets anförare utbedt sig som en ynnest att få
exekvera domen visste man icke. Ej heller hade man sig
bekant orsaken till att snapphanarne alltid hade så god
reda på när foror skulle afsändas från Hanaskog och åt
hvilket håll de gingo. Detta berodde nämligen på att
fogden, som sedan uppbar en viss andel af rofvet för egen
räkning, därom underrättade sina vänner snapphanarne.

Var allmänheten förd bakom ljuset beträffande detta
dubbelspel, så var Ebbe Ulfeld det i än högre grad. Han
hyste nämligen ett oinskränkt förtroende till sin fogde,
som också ypperligt förstod sättet att ställa sig in hos
sin herre och husbonde.

Naturligtvis ligger ock i ofvanstående en förklaring
af orsaken till att snapphanarne funnit med sin fördel
och trefnad mest förenligt att taga sitt tillhåll på
Hanaskogs ägor. Det bör tilläggas, att denna hemliga, men
förtroliga vänskap mellan fogden och skogsmännen hade
börjat redan vid snapphanerörelsens uppkomst. Men den
hade yttermera stegrats, sedan Severin blifvit bandets
anförare. Såväl i ruinerna på holmarne som bakom täta
fönsterluckor på själfva hufvudbyggnaden å Hanaskogs
gård hade nattetid utspelats orgier, hvari fogden och den
gamle studenten, Severin, druckit fostbrödralag i Ebbe
Ulfelds finaste och eldigaste viner.

Sivert Gren var, som ofvan nämndes, en man i sina
bästa år. Han var därjämte i besittning af ett
fördelaktigt utseende, ett välbildadt ansikte med rödlett, vacker
hy, mörkblå, skarpa ögon och ett kastanjebrunt, väl
vårdadt skägg, bakom hvilket de fylliga läpparne glänste röda
öfver hvita, starka tänder, som gärna blottades. Han
hade också ett ganska ledigt och vinnande sätt, bakom
hvilket äfven de skarpaste människokännare skulle haft
svårt att åtminstone vid första påseendet upptäcka de
två hufvudpassioner, som helt och hållet behärskade
honom, nämligen girighet och sinnlighet. Han skötte sin
tjänst med stor duglighet och åtnjöt ett ej ringa
anseende i orten. Sedan ett par år var han änkling, och
mer än en af ortens förnämligare flickor rodnade af
välbehag, då hennes blickar i kyrkan mötte Sivert Grens.
Och mången omtänksam moder skulle gärna velat kalla
honom svärson. Men Sivert Gren hade hittills icke
brådskat med att skaffa sina två söner styfmoder. Dock
var han ingalunda ohågad att gifta om sig. Hvart hans
planer i sådant hänseende voro riktade skola vi
framdeles erfara.

Efter dessa upplysningar återvända vi till sällskapet
under snapphaneboken.

Pus-Else, som fungerade såsom värdinna i
snapphanekulan, där hon i själfva verket utöfvade det egentliga
chefskapet, hade hämtat ut ett bord, som synbarligen
»sett bättre tider», och på det samma placerat en kanna
ädelt vin, som icke smakade sämre för det att det var
röfvadt, samt fyra silfverbägare, hvilka förvärfvats för lika
godt pris.

»Kan någon af er säga mig», frågade fogden i det
han välbehagligt smuttade på vinet, »hur det kommer
sig, att Sven Pålsson, Göingehöfdingen, som de kalla
honom, hyser ett så varmt intresse för den där junker
Rud? Jag har hört sägas att han under striden vid
Spånga i hög grad blottställde sig själf för att rädda
junkern från fångenskap.»

»Det är för hans mors skull», upplyste Pus-Else.
»Hon heter Karin Kaas och var en gång
Göingehöfdingens hjärtevän. Jag vistades den tiden i trakten af
Görslöws slott på Seland, där hon då bodde, och jag
känner mycket väl till den kärlekshistorien. Jungfru Kaas
var pin förliebt i honom och han i henne. Och efter
upphäfvandet af Köpenhamns belägring friade han öppet till
henne och hade själfvaste Hannibal Sehested till
böneman. Och flickan ville så gärna, som hon ville lefva.
Men släkten, som tyckte att sedan fred vore i väntan
behöfde de inte Sven Göing längre, sade nej och
tvingade jungfrun att gifta sig med sin kusin Holger Rud.

»Hur tog Sven Göing den motgången?» frågade
fogden.

»Illa, mycket illa i början», genmälde Pus-Else, »och
jag tror att däri låg anledningen till att han med ens
försvann från Köpenhamn, och i flera år, ja, ända tills
han af kungen fick Lundby gård, var det inte många
som visste hvar han fanns.»

»Du tyckes väl känna till Göingehöfdingen, Else»,
sade Sivert Gren.

»Ja, därom kan du vara förvissad, fogde; ingen här
i landet känner honom bättre än jag, men — —»

»Else», inföll här Severin, »jag har länge märkt att
du hatar Sven Pålsson och att du i hemlighet
motarbetar honom och söker att uppegga oss andra mot hans
befäl, och det fast du själf lyder hans minsta ord — säg,
är det där något som har sin rot i gamla tider?»

Elses ögon sprutade eld vid denna fråga, och hon
dröjde med svaret. Slutligen sade hon:

»Ja, det har det, och du skall en gång få veta det
och kanske ni andra också, men inte nu.»

Hon reste sig därefter och gick in i grottan.

De tre männen sutto äunu länge kvar vid sina
bägare, och Else måste mer än en gång fylla på kannan,
men slutligen, sedan det redan blifvit så skumt att man
knappt kunde se hvarandra under bokens täta löfhvalf,
reste sig fogden och sade:

»Tack för i dag, go’ vänner, och särskildt för det
ypperliga vinet. Nu är det lagom att komma hem —
från jagten», tillade han skrattande. »Men», återtog han,
»innan jag går är det en sak som jag af vissa skäl gärna
skulle vilja veta, och det är, hvilken dag I tänken
angripa Wanås.»

»Vi veta det ännu ej själfva», svarade Severin, »men
jag lofvar att därom underrätta dig, så fort vi fått besked.»
Fogden tackade för löftet och gick.

*
</chapter>

<chapter name="Kap. 12. En tidsbild">
<table o>
<td c><big>Kap. 12.</big>
<td c><h2><small>En tidsbild.</small></h2>
</table>

I en skogrik och ödslig trakt af Vestra Göinge
härad, afsides från de mera befarna stråkvägarne, ligger
Verums kyrkoby. Naturen är karg men vacker,
synnerligast i socknens östra del kring stränderna af den i
härliga bokskogar inramade Skeingesjön. Det var söndagen
före midsommar. Kriget, det vill säga de reguliära
arméerna och deras ströfkårer, hade föga berört denna
afsides ort; snapphanarne däremot vore här hemma hos
sig, men enär de, liksom räfven sällan jagar i närheten
af lyan, någorlunda skonade den närmaste hemtrakten, så
hade hittills Verums socken lidit jämförelsevis föga. Också
skulle en främling, som denna soliga söndagsförmiddag sett
folket i spridda hopar strömma till den på en backe nära
byn belägna sockenkyrkan, fruntimmerna med
blomsterkvastar instuckna i psalmboken och ett sedesamt
helgdagslugn i hela sitt väsende samt männen med kokarder af
gula maskrosor i hattarne och den mest fredliga
kyrkomin i sina grofva drag, svårligen kunnat tro att han
befann sig midt i en af härdarne för ett fruktansvärdt
folkuppror. Det enda han skulle funnit i sådant
hänseende misstänkt var att hvarje man, ja, till och med
äfven halfvuxna pojkar, bar sin göingereffla i rem öfver
skuldran på väg till Guds hus. Det så kallade
»vapenhuset» å Verums gamla bofälliga kyrka bar icke sitt namn
förgäfves, ty allt efter som folket gick in i kyrkan fylldes
det af mot murarne stödda gevär. Men sådant var i
själfva verket ingenting ovanligt i Göinge härad den tiden.
Midt i djupaste fred kommo icke sällan männen
beväpnade till kyrkan och ofta afslutades gudstjänsten med
målskjutning på kyrkogården, hvilken för sådant ändamål
alltid var försedd med en målskjutningstafla, en i vårt
tycke egendomlig företeelse bland kors och grafvar, men
för den tidens göingar ett kärt tillbehör till den kyrkliga
apparaten. Ånnu så sent som i början af 1700-talet
förekommer i protokoll från biskopsvisitationer i Göinge härad
påbudet att »målskjutningstaflor få icke finnas å
kyrkogården eller kyrkbacken». Sammalunda läses ock i
kungörelser från Carl XI:s senare regeringsår, att »spel,
dobbel, öldrickande och skjutande till måls» icke få
förekomma å kyrkbacken. Att dylika bestämmelser haft sin
befogenhet i en djupt rotad vana och plägsed inom
Göingebygden, kan väl tagas för gifvet.

Det hade ringt samman, folket hade »bänkat in sig»
i kyrkan, karlarne till höger om midtelgången och
kvinnorna till vänster. Församlingens åldrige kyrkoherde, hr
Jörgen Simonsson Schee, hade trädt inför altaret och
gudstjensten började.

Jörgen Schee,<footnote>Genom sin dotter Marna, gift med kyrkoherden Samuel
Brodersonius i Stenbrohult, blef Jörgen Schee mormors fader till
blomsterkonungen Carl von Linné. En annan dotter, Kristina,
var gift med kyrkoherden Anders Maglow i Qviinge i dennes
andra gifte.</footnote> till börden norrman och sedan 1640
kyrkoherde i Visseltofta och Verums pastorat, hade i sin

krafts dagar varit en mycket dugande församlingsherde,
men nu var han gammal och sjuklig samt hårdt pröfvad
af olyckan, hvaraf särskildt må nämnas att han, då
Visseltofta prestgård genom vådeld förstördes år 1674,
förlorade allt hvad han ägde, ända intill kläderna på kroppen.
Äfven de förändrade politiska förhållandena hade för
honom, som varmt var fäst vid Danmark, fastän han
motsträfvigt sökt att foga sig under det nya väldet, varit
en hård pröfning. Fortfarande var han dock mycket
omtyckt af sina församlingsbor, hvilka därför gärna öfversågo
med hans nuvarande svaghet, bl. a. en högst märkvärdig
sömnsjuka, som stundom angrep honom till och med på
predikstolen. Att åhörare somna under predikan har
förekommit i alla tider och händer väl stundom ännu i dag,
då predikan icke är dess mera väckande, men att
predikanten själf somnar midt under sitt föredrag torde vara
mera sällspordt. Sådant hände dock icke sällan den
stackars fader Jörgen i Visseltofta, och det stod skrifvet
i ödets bok att det skulle träffa honom just denna vackra
men något kvafva högsommardag. Då som nu brukades
det att läsa ett »fader vår» emellan inledningen och den
öfriga delen af predikan, den fromme fader Jörgen föll på
knä under bönen, som lästes tyst, hela församlingen följde
hans exempel i bänkarne och där hvilade en helig
stämning af from andakt öfver denna till en stor del af vilda
snapphanar bestående menighet.

Hvem skulle kunnat tänka sig att mången af dessa
män, som nu så andäktigt knäböjde i bönen inför Gud,
kanske då några solhvarf gått skulle från sitt bakhåll
lura på en intet ondt anande vägfarande eller som röfvare
eller mördare intränga i egna landsmäns fredliga, kanske
af vänner eller fiender redan utplundrade stugor? Sådan
är krigets hemska motsägelse. Trettioårakrigets svenska
soldater voro ju i allmänhet gudfruktige män med bibeln
i ränseln, men historien förmäler att de ock kunde vara
som djäflar i menniskohamn i en eröfrad stad eller med
storm tagen fästning. Och Hakvin Spegels fromma
skriftebarn, Carl XI:s soldater, kunde mot eget lands fredliga
befolkning eller gent emot en förvillad bondehop fara
fram som hjärtlösa barbarer, då de i krigets hemska skola
uppammade onda lidelserna råkade i svallning, Lifvet är
fullt af inkonsekvenser. Himmel och helvete ligga
hvarandra stundom så nära i en människosjäl, att det beror på
stundens ingifvelse hvem af dem som skall härska.

Men återvändom från denna digression till våra
bedjande Verumsboar. Bönen blef lång — allt för lång
tyckte den ene efter den andre och reste sig upp i bänken.
Snart satt hela församlingen som vanligt på sina platser,
kastande undrande blickar på predikstolen, där ännu ingen
prest syntes. Klockaren, som väl kände sin herde och
hans ålderdomsskröplighet, gick tyst och varligt upp åt
predikstolstrappan för att se efter. Snart kom han ned
igen och hållande händerna vid munnen för att dämpa
ljudet förkunnade han: »Far har ramlat i sömn på
bönpallen.»

Församlingen emottog denna upplysning utan
synbara tecken till förvåning eller missnöje. Det blef tyst
en lång stund. Slutligen reste sig en kämpalik, myndig
bonde, John i Horsaskog, och yttrade med en stämma
som, ehuru dämpad, hördes i hvarje vrå af det lilla templet:
»Go vänner, viljen I som jag, så gå vi ut och pröfva
våra bössor på taflan medan far sofver.»

Detta var ett ord i sinom tid, och det väckte allmän
genklang. Snart fanns ingen kvar i kyrkan utom klockaren,
som lofvat att passa på när far vaknade, ty äfven
fruntimren följde med för att beundra sina mäns, fästmäns
eller bröders skjutskicklighet, och det dröjde icke länge
förr än täta och ljudeliga knallar tillkännagåfvo att
skjutningen var i full gång. Men hvarken skotten eller de
högljudda bifallsropen, när någon träffat pricken, förmådde
väcka far, där han sof som ett godt barn på bönpallen,
sof och drömde sig kanske in i en bättre värld än den,
som brutit den gamles sista krafter och haft så föga
glädje och framgång att bjuda den trötte själasörjaren.

På den ena sidan låg vid kyrkogårdsmuren en hög,
murad källare. Mot denna hade man rest
målskjutningstaflan. Men vid skjutningens början yppade sig en
oväntad svårighet. Pojkarne, som tjänstgjorde såsom
markörer, d. v. s. efter hvarje skott utpekade träffen och slogo
en träplugg i hålet efter kulan, hade vid föregående
skjutningar brukat skydda sig mot skotten inne i källaren.
Men i dag var källarens ägare frånvarande och nyckeln
till källardörren kunde icke anskaffas. Men Göingar äro
sällan rådlösa. De goda Verumsskyttarne voro det ej
heller nu, utan funno snart en ypperlig skottvall för sina
markörer. Just framför målskjutningstaflan hade nämligen
i dagarne uppkastats en ny graf, där en medlem af Verums
församling oförtöfvadt skulle sofva sin långa sömn. Men
ännu hade han ej tillträdt sitt sista jordagods, grafven
var ledig och i den samma nedkröpo pojkarne medan
skotten affyrades. De lågo där desto säkrare för förlupna
kulor, som en hög jordvall var uppkastad åt den sida
där skyttarne stodo. Gräsade kulan framför taflan,
så voro pojkarne, tack vare jordhögen, i alla händelser
skottfria.

Emellertid fortgick skjutningen med lust och
gamman tills slutligen en händelse inträffade, som vållade en
smula afbrott och ganska blandade känslor, synnerligast
bland de å kyrkvallen församlade kvinnorna. En omkring
adertonårig yngling hade gång efter annan träffat pricken
och blifvit hyllad med allmänna bifallsrop för sin
skjutskicklighet. Framgången gick honom åt hufvudet, som
så ofta sker här i världen. Han ville än mera utmärka
sig och såg sig om efter tillfälle att göra det på ett nytt
och än mera raffineradt sätt. I den vid grafven
uppkastade jordhögen låg en grinande dödskalle. Den tog han
och satte upp på kanten af taflan. Han sköt, och träffad
midt i pannan föll dödskallen till marken.

Men bifallet efter detta skott blef icke så enhälligt
som ynglingen föreställt sig. Särskildt från de äldre
männen hördes ogillande tal, men det öfverröstades af den
tanklösa ungdomens stormande bifall och råa skratt.
Emellertid samlades man vid taflan. Den skjutna
dödskallen gick ur hand i hand, och snart började man
fundera öfver hvem den månde i lifvet ha tillhört. På
landsbygden har man god reda på hvarandra både i lifvet och
döden, och efter åtskilligt pratande hit och dit kom man
till det resultat, att den skicklige skytten skjutit sin egen
farfar, lyckligtvis trettio år efter dennes död. Denna
upptäckt tycktes i viss mån gripa de råa störarne af de dödas
frid, och slutet af leken vid grafvens brädd tecknade sig
att bli en smula allvarligare än början. Men plötsligt
afbröts den från annat håll. I kyrkdörren syntes
nämligen klockaren fäktande med armarne och ropande med
sina lungors hela styrka: »Far ä’ vaken, kommen in,
kommen in, far ä' vaken!»

Inom några få minuter satt församlingen, tyst och
andäktig, på sina platser i kyrkan, och fader Jörgen
började åter sin på ett så ovanligt sätt afbrutna utläggning
af dagens text.

Men det stod skrifvet i stjärnorna att den
välmenande gubben icke heller nu skulle få utan afbrott föra
<img><i><small>Ill. A.L.[=Alex. Langlet]</small></i>
EN TIDSBILD.</img>

sin predikan till slut. Just som han höll på med en
kvistig utredning af ett svårare bibelspråk, slogs nämligen
kyrkdörren upp på vid gafvel och en röst ropade: »här
kommer en svensk ryttaretrupp!»

Om blixten slagit ned i det åldriga templet, skulle
det icke ha blifvit hastigare utrymdt än hvad det nu blef.
Till och med klockaren följde den skingrade hjorden i
spåren, och den gamle herden stod ensam kvar på sin
predikstol, bäfvande för hvad komma skulle och suckande
öfver tidens ondska. Männen grepo sina bössor i
vapenhuset och ställde sig instinktmässigt bakom
kyrkogårdsmuren, med färdigt gevär väntande på truppen, och bakom
deras breda ryggar sökte kvinnor och barn skydd.
Hittills hade ingenting annat ovanligt synts till än ett
dammoln på Farstorpsvägen, hvilket inneslöt truppen och
närmade sig med god fart. Men då det hunnit till den
höga bro, som strax söder om byn leder öfver Verumsån,
klarnade de bakom kyrkogårdsmuren bidande männens
uppsyn, ty nu kunde man tydligt urskilja ryttarne och
räkna att hela styrkan icke uppgick till mera än sju man.
För en så ringa hop fruktade ej Verumsmännen. Den
främste af ryttarne och tydligen den förnämligaste af dem
vore till och med, att döma af dräkten, icke någon krigare
— snarare en prest, menade några af de skarpsyntaste
bönderna, ty han var tjock och fet och bar en lång rock
samt en af dessa vidskyggiga slokhattar, som den tiden
brukades af prester.

Snart hade emellertid den lilla truppen passerat det
korta afståndet emellan bron och kyrkan och svängde upp
till kyrkogårdsporten utan att blinka för eller det minsta
bry sig om de bössmynningar, som stucko fram mellan
kyrkogårdsmurens stenhällar.

De skarpsynte iakttagarne hade haft rätt. Truppens
anförare var icke någon svärdets man utan en andens och
pennans stridsman, och därtill en af de främste i sådant
hänseende på sin tid. Det var nämligen professorn vid
Lunds akademi Andreas Stobæus, vältalare, skald och
historiograf, men därtill en man af sällsynt mod och kraft
och ingalunda rädd eller ovan vid att i nödfall gripa till
värjan och pistolen, om andans vapen klickade. Varmt
tillgifven Sverige och dess unge konung, skydde han
ingen möda eller fara då det gällde att häfda Sveriges
rätt och intressen eller att söka dämpa den af danskarne
tända upprorslågan. Det var icke endast genom
svärdet och repet konung Carl försökte kväfva
snapphanerörelsen. Äfven mildare medel pröfvades, därom vittna
de många förmanings-, varnings- och amnestiplakat, som
tid efter annan utfärdades från det svenska
högkvarteret under krigsåren. Och för att icke heller lämna
det muntliga ordets bevekande och öfvertygande kraft
oförsökt, utsändes professor Andreas Stobæus, själf Göing,
enär han var född i Stoby prestgård af Västra Göinge
härad, till de delar af Göingebygden, där
snapphanerörelsen ansågs ha sin förnämsta härd, för att tala förstånd
med Göingarne. Den modige professorn, förlitande sig
på Gud och sin rättvisa sak, tvekade ej att gifva sig in
i getingboet, och det var under en af dessa politiska
missionsresor bland de vilda snapphanarne han nu
ankommit till Verum.

Då den lilla truppen hunnit fram till
kyrkogårdsgrindarne, svingade sig professorn af hästen och utan att
låtsa märka de hotande blickar, som mötte honom från
det på kyrkogården församlade folket, trädde han ensam
in på kyrkogården, i det han kort och godt tillkännagaf
hvem han var och slutade med orden: »Jag kan förstå
att eder gudstjänst, godt folk, blifvit afbruten genom min
ankomst. Låtom oss nu träda in i templet och afsluta
den samt gemensamt ödmjuka oss inför Gud. Då mässan
är slut har jag några ord att säga eder på kyrkvallen.»

Professorns lugna och fasta uppträdande gjorde ett
godt intryck på Verumsbönderna, hvartill i icke ringa
mån bidrog dels hans ståtliga och kraftiga yttre, dels den
omständigheten att han talade Göingemål, en dialekt som
skilde sig lika mycket från den i Skåne då öfvervägande
danskan som från svenskan. Utan tvekan åtlydde de
hans uppmaning, och för tredje gången fick fader Jörgen
återtaga sin afbrutna predikan, hvilken han denna gång
lyckades ostörd afsluta.

När efter gudstjänstens slut folket församlat sig på
kyrkvallen, steg professor Stobæus upp på en grafsten
och höll ett af dessa enkla, kraftiga tal, som sällan
förfelade att göra intryck på åhörarne, äfven om dessa
intryck icke alltid blefvo nog beståndande för att utöfva
afsedt inflytande på folkrörelsen. Att Stobæi politiska
missionsverksamhet afhöll många af de bättre elementen
inom Göingefolket från att sluta sig till snapphanarne
torde dock kunna tagas för gifvet.

Han utgick från den naturliga fördelningen af land
och haf och sökte visa att Skåne därigenom vore
hänvisadt att tillhöra Sverige; han påminde om den trohetsed
Göingarne för tjugu år sedan svurit svenska kronan och
gendref de i konung Christians manifester till skåningarne
framkastade anklagelserna mot Sverige. Vidare uppdrog
han en saftig skildring af de fruktansvärda straffdomar
upprorsmännen skulle draga öfver sig, utan att därigenom
väsentligt gagna danskarne, och afslutade talet sålunda:
»I klagen öfver det svenska krigsfolkets roflystnad och
hårdhet, därvid icke aktande på att I hafven eder själfve
att skylla för att den svenske soldaten beter sig som vore
han i fiendeland, ty då bonden bakom hvar buske står
efter knektens lif, må det icke förtänkas, att han icke
varder som vän ansedd. Viljen I däremot sitta stilla,
hvar vid sin gård och vid fredliga sysslor, så lofvar jag
i vår nådige konung Carls namn, att eder icke skall ske
våld eller molest af svenskt krigsfolk, ej heller skall hvad
framfaret är varda eder räknadt till men. Men som bevis
på edra välsinnade tänkesätt fordrar kung Carl af er, att
I själfve utväljen och beväpnen manskap, som under af
konungen utsedt befäl rensar skogarne från snapphanar,
håller vakt vid broarna och går konungens män till handa
vid ordningens upprätthållande. Viljen I detta, så svaren
därtill ja.»

Talet gjorde synbarligen ett ganska djupt intryck på
Verumsmännen, de slöto sig samman i grupper och
började en ganska liflig öfverläggning, som efter flera tecken
att döma tycktes gå i den riktning professorn önskade.
Detta bestyrktes ytterligare däraf att John i Horsaskog,
samme man som föreslagit målskjutningen, efter hviskande
samtal med de skilda grupperna trädde fram och sporde
huru många man konungen fordrade skulle uppställas
från Verums socken till det ändamål professorn angifvit.

Stobæus stod just i begrepp att svara på denna fråga,
då plötsligt en främmande person, som hittills icke varit
sedd i kretsen och hvars ankomst under professorns tal
icke observerats, trädde fram och, så att säga, tog ordet
ur munnen på den svenska regeringens representant. Det
var Göingehöfdingen.

»Jag är icke någon främling här», sade han, »jag är
född inom denna socken och de äldre männen i Verum
känna mig väl. Tillåtes det mig att yttra några ord
innan denna viktiga fråga afgöres?»

»Ja, ja! Låt Sven Pålsson tala», ropades ur
böndernas krets.

Göingehöfdingen var icke sen att begagna sig af den
gifna tillåtelsen. Ställande sig midt framför professor
Stobæus började ban:

»Då jag för en stund sedan kom hit, berättade en
af mina vänner att här skjutits till måls på fädrens
hufvudskallar. Jag trodde det icke, ty det är ej gammal,
god göingesed att missakta sina fäder. Men nu tror jag
det. Ty nu ser jag att en ny lära håller på att tränga
sig fram bland folket, den nämligen att förakta hvad
fäderna vördat, att bekämpa hvad de älskat. I ett par
hundra år var det sed i Danmark att männen i
konungens lifvakt skulle vara från Göinge härad. Hvaraf kom
sig denna sed? Jo däraf att Göingarne voro icke blott
tappre och stridbare män utan ock kände för trohet och
pålitlighet. Kärlek till kung och födelsebygd var våra
fäders heder, men nu lägges här råd om att väpna sig
och under arffiendens befäl gå ut för att fängsla och
hänga de män, som ännu hålla vid fädrens trofasthet
och kärlek till sin rätte konung och sitt rätta
fädernesland. Att så handla är mer än att skjuta på dödskallar
— det är att spotta sina fäder i ansiktet, och slikt hån
tar värre än en kula. Skall jag gå bort och skämmas
för min födelsebygd?»

Om verkan af detta tal kunde ingen misstaga sig
som såg böndernas miner och åtbörder. Stobæus insåg
också genast, att denne främmande mans ord nedrifvit allt
hvad han med sitt långa tal uppbyggt. Men i
förargelsen öfver denna visshet bidrog han själf till att förvärra
nederlaget. Spännande ögonen i sin motståndare gick
han honom in på lifvet, lade sin hand på hans skuldra
och sporde med en röst som darrade af vrede:

»Är du den mannen som blifvit vida känd under
namnet Göingehöfdingen?»

»Ja, det är jag», svarade denne lugnt.

»Då», återtog Stobæus, »förklarar jag dig i
konungens namn för min fånge.»

»Tag mig!» blef Sven Pålssons af ett hånfullt
leende beledsagade svar, i det han stolt lade armarne i
kors öfver bröstet utan att röra värjan som hängde vid
hans sida. Men sådant skulle också varit öfverflödigt,
ty i detta ögonblick riktades mer än tjugu bössmynningar
mot professorns breda bröst, och från mer än tjugu
strupar skallade det: »om du rör mannen, så är du dödens.»

Stobæus kastade en hastig blick på de sex knektar,
som höllo på sina hästar utanför kyrkogårdsporten; han
var en modig man, icke en min i hans ansikte
tillkännagaf att han kände någon fruktan, men han var tillika en
klok man och därför betvingade han sin vrede, ty han
insåg att våld här skulle varit en galenskap.

»Tron I honom mera än mig, så må ert blod komma
öfver edra egna hufvuden.»

Sägande detta vände han sig med en stolt nick bort
från bönderna, gick sakta och makligt ned till sin häst
och steg i sadeln.

»Skola vi sända dem en afskedshälsning», frågade
John i Horsaskog, vändande sig till Göingehöfdingen.

»Nej», svarade denne, »låt magistern fara i frid. Han
är dock en modig man, så pennfäktare han är, och han
handlar ärligt efter sin öfvertygelse.»

Inom några få minuter hade professor Stobæus och
hans sex ryttare försvunnit i ett dammoln på vägen.

*
</chapter>
<chapter name="Kap. 13. Göingerosen">
<table o>
<td c><big>Kap. 13.</big>
<td c><h2><small>Göingerosen.</small></h2>
</table>

Det var på eftermiddagen den 23 Juni 1677. På
Wanås’ gamla borg beredde man sig att fira sommarens
fagra fest, en högtidsdag som alltid varit kär för
nordboarnes hjärtan. Vädret var vackert och lofvade en
härlig midsommar, allt såg fredligt och gladt ut omkring
den gamla, grå borgen, som midt i ett haf af grönska
och blommor låg där och speglade sina ärriga murar i
de breda kanalernas vatten, där näckrosor simmade och
karparne stodo i täta stim för att sola sig. På den
öppna planen norr om slottet, men utanför kanalen, voro
knektarne i färd med att iordningställa en väldig
majstång under det andra kommo från skogen med stora
fång af gröna grenar. Det var en ovan glädje för dessa
ärriga krigare att åter syssla med så fredliga värf, en kär
påminnelse om mången glad stund i hemmet, som ingen
af dem återsett sedan krigets utbrott. Också var det med
fröjd och ifver de hängåfvo sig åt detta nöje, och
vakterna, som med värja i hand gingo i solbaddet på
bastionerna, afundades kamraterna och längtade att bli aflösta.

De hade haft det som i paradis under dessa tvenne
veckor på Wanås, tyckte knektarne, hvilka under det
gångna krigsåret fått vänja sig att alltid slita ondt. Goda
visthus, godt öl, ett vänligt bemötande och inga fiender.
Hvad vill väl en knekt mera begära? Och så en treflig
midsommarsfest som råga på njutningen! Det var endast
en sak de fruktade för, och det var uppbrottsorder.

Arbetet med majstången leddes af gefrejter Svensson,
och hans gamla ärliga ansikte sken i kapp med 
Junisolen. Nu var stången framförd och barkad, hålet, där
den skulle stå, gräfdt och löf framburna. Man väntade
endast på flickorna som skulle kläda den, och så vore
den färdig att resa. Svensson tänkte på hur många
muntra midsommarsdanser han varit med om hemma i
Stenbrohult, och han lofvade sig själf att ingalunda skulle
han vara den sämste, då kvällen kom och
midsommarsdansen skulle gå på Wanås vid fiolklang och pipolåt.

I andra våningen af tornet mot sydväst hade
slottsfogden Lars Ryding sin lilla anspråkslösa lägenhet om
endast två små rum och ett kök, hvilket ofta fick tjäna
som hvardagsrum. Det yttre rummet var det största.
Här hade slottsfogden sitt enkla skrifbord under fönstret,
och här stod ett väldigt, järnbeslaget skåp, i hvilket
gårdens räkenskapsböcker och handlingar förvarades.
Väggen midt emot skåpet upptogs af en lång, hvitmålad och
med svart skinn beklädd hvilbänk, öfver hvilken hängde
ett porträtt i kopparstick af konung Gustaf II Adolf och
därunder en liten konstnärligt flätad blomma af hår
under glas och ram.

Det var den gamle slottsfogdens käraste minnen, som
här voro sammanförda, konungen och hjälten, under hvars
befäl han blödt på Tysklands slagfält, och minnena från
två lyckliga äktenskap. Lars Ryding hade nämligen varit
gift tvenne gånger, och hårblomman var flätad af båda
hustrurnas hår.

Nu var han åter änkling, men ändå felades ej
»solstrålen» i hemmet. Det var den tjuguåriga dottern, den
vackra Anna — »Göingerosen».

Hans första äktenskap var med dottern af den
förpaktare, i hvars hus han som skeppsbruten och nära
döende af sina ånyo upprifna sår blef emottagen och vårdad,
då stormen slungat honom i land på en af de danska
öarna. Detta äktenskap, som var barnlöst men icke desto
mindre mycket lyckligt, blef ganska kort. Hustrun dog
i en hetsig feber strax efter det han flyttat öfver till
Skåne och blifvit fogde på Maltesholm.

Lars Ryding sörjde djupt sin första hustru och hyste
under flera år aldrig någon tanke på ett nytt äktenskap.
Men så föll det honom en gång in att besöka sin
fosterbygd, Norra Tjusts härad i Kalmar län. Där återfann
han bl. a. en ungdomsflamma, från hvilken kriget skilt
honom. Nu var hon gift och hade flera barn, däribland
en 18-årig dotter, ett lefvande porträtt af ungdomsbruden,
sådan hon bodde i hans minne. Han blef kär i det
»lefvande porträttet», och den unga flickan räckte honom
i kärlek sin hand. Så blef han gift för andra gången.

I detta äktenskap föddes tvenne barn, dottern Anna
och en några år yngre son, Gustaf Adolf. Men så en
olycksdag hände det, att lille Gustaf Adolf föll i
slottsgrafven och drunknade. Båda föräldrarne sörjde djupt
den lille treårige pilten, men modern tog sig sorgen och
grämelsen öfver att ett ögonblick ha lämnat den lille utan
tillsyn så nära, att hon ådrog sig en sjukdom, hvilken
några år senare lade henne i grafven. Anna var då tolf
år gammal, och sedan dess hade hon varit allt för sin
far, husmoder, vän, förtrogen.

Sedan dess hade hon varit solstrålen i den gamle
krigarens hem.

Säkert drogo många af dessa än ljusa, än sorgliga
minnen förbi den gamle slottsfogdens inre syn, där han
nu satt i bara skjortärmarne å hvilbänken midt under
porträttet och rökte sin masurpipa. Men de ljusa måtte ha
varit öfvervägande, ty han log i sitt grå skägg och såg
riktigt midsommarsglad ut. Äfven för honom hade de sista
veckorna varit en lugn och bekymmerfri tid. Väl hade
provianteringen af den för Wanås ovanligt stora
besättningen vållat honom ej ringa besvär, synnerligast som
man måste tänka sig möjligheten af en belägring och
därför nödgades tillse, att proviantkällrarne ständigt vore
väl fyllda, men han hade blifvit af med det tunga
ansvaret att i dessa farliga tider föra befälet i en borg med
otillräcklig besättning. Nu var det löjtnant Hård som
förde befälet och bure ansvaret, och detta var en stor
lättnad för Lars Ryding.

Med den unge befälhafvaren på slottet stod han på
den allra bästa fot och anlitades ofta såsom en erfaren
och sakkunnig rådgifvare. Både löjtnanten och cornett
Borneman voro mycket ofta gäster i hans enkla hem och
visade honom en rent af sonlig vördnad och tillgifvenhet.
Äfven gladde det honom att det just var Smålands
ryttare, som blifvit förlagda på Wanås, ty själf hade han
tillhört detta frejdade regemente och kämpat och blödt
under dess fanor. Han betraktade därför hela truppen,
äldre och yngre, som bröder och stridskamrater.

»Märkvärdigt hvad flickstumpan dröjer länge»,
mumlade gubben, men just i detsamma öppnades dörren och
Anna inträdde med ett helt förkläde fullt af blommor.

Själf var hon dock den vackraste blomman, och den
fadersstolthet, med hvilken fogden betraktade sin
»flickstumpa», var verkligen fullt befogad.

Sällan finner man en så ovanlig skönhet förenad med
en så okonstlad enkelhet och hjärtegod anspråkslöshet
som hennes. »Göingerosen» var snarare en skogens
blyga Rosa, som gömmer sin skönhet och doft för alla
andra än dem, hvilka älska och förstå den, än en af dessa
rabatternas praktfulla drottningar, som säga: »se hur
vacker jag är», och som väfva sin fagraste blomprakt i
en atmosfer af smicker och beundran.

Anna Ryding var en skönhet af äkta nordisk typ.
En medelmåttigt hög, men smidig och stark samt ganska
yppig växt, ett gullgult hår, ögon i denna ljusblå färg,
som då nordisk vårhimmel speglar sig i källans vatten,
och en hy af ros och lilja, men dock med denna varma
ton, som hälsa, sol och luft förläna. Mot
regelbundenheten af hennes drag, då hvart och ett betraktades för
sig, skulle nog en eller annan anmärkning kunnat göras,
men ensemblen var förtjusande. Mera än skönheten
fängslade dock den själfullhet och hjärtegodhet, parad med en
skälmsk godlynthet, som strålade ur hennes ögon och
blida, rosiga ansikte.

»Nu, farsgubben», sade hon, »nu skall du få riktigt
pyntadt och midsommarsfint — se så många vackra
blommor jag har plockat, och har du nå’nsin sett så stora och
vackra förgät-mig-ej ? Men så växte de också på en tufva
ute i kärret, dit ingen kan gå.»

»Har du flugit dit då, min dufva?»

»Åh nej, jag håller mig allt vid jorden, jag — nej,
cornetten har hjälpt mig — han lade en stång ut till
tufvan och så balanserade han på den och plockade
blommorna — —»

»Hm! — cornetten är alltid så tjänstvillig, men —
akta dig att du inte låter ditt hjärta flyga — högre än
vingarne bära.»

Anna rodnade djupt, men fortsatte:

»Vet du, jag har hittat en pilbuske med stora, breda
blad, alldeles som lagerblad. Nu binder jag en krans af
den där hemvuxna lagern och sätter omkring din egen
kungs porträtt. Och så hänger jag en krans af de allra
vackraste förgät-mig-ejerna kring morsblomman
därunder — tycker du inte det blir bra?»

»Jo visst, min gulle tös, det passar förträffligt. Du
vet alltid hur du bäst skall glädja far din.»

Slottsfogden kysste sin dotter på pannan och slog
sig ned i den höga länstolen vid fönstret, stoppade pipan
ånyo och lät med innerligt välbehag sina blickar följa
flickans små, flinka händer, under det hon ordnade
blommorna, satte dem i glas och stenkrus och förvandlade
det i sig själf något mörka rummet inom de tjocka,
hvitlimmade murarne till en doftande löfsal. Han tänkte på
hur lycklig han vore, så länge en sådan liten hemmets
fé pysslade omkring honom, och hur tungt det skulle
vara att mista henne. Många fjärilar hade redan fladdrat
omkring »Göingerosen», men hittills förgäfves. Ingen
hade mäktat bryta henne loss från den gamla stammen,
ty ännu älskade hon fadern högre än någon annan på
jorden.

Men skulle det alltid förblifva så?

Naturligtvis icke, medgaf gubben med en suck, ty
det heter ju i skriften: »du skall öfvergifva fader och
moder och blifva när din make». Och hade hennes hjärta
valt en god make, en bra och hederlig man, i hvars hand
han tryggt kunde lägga sin dotters framtid, då finge han
finna sig vid skilsmässan, ty ungdomen bär ju i sitt sköte
framtidens hopp, och för det måste ålderdomens
önskningar vika. Det är ju i sina barnbarn den gamle blir
åter ung. Och kanske skulle försynen unna honom
denna glädje.

Men på sista tiden hade gubben Ryding börjat bli
bekymrad för sin dotter. Det föreföll honom som hölle
hennes hjärta på att vakna till den stora mystèr, som
utgör den farliga vändpunkten i kvinnans lif. Och
mannen, som, fruktade han, gifvit henne denna väckelse, var
icke en jämlike utan en ung adelsman, visserligen fattig,
hade han hört, men dock möjligtvis med en lysande bana
framför sig, en bana som icke passade för en slottsfogdes
dotter. Ryding hade under sitt långa, skiftesrika lif
funnit många exempel som bekräftade den gamla satsen:
»lika barn leka bäst», och höll strängt på den. Därför
var han bekymrad. Men å andra sidan var han icke fullt
säker på sin sak och fruktade att genom oförsiktighet
väcka den slumrande björnen.

Så långt hade han kommit i sina funderingar vid
pipan, allt under det han njöt af att betrakta sin dotter
och en smula förströdd lyssna till hennes melodiska prat,
under det hon ordnade blommorna, då plötsligt glada
röster hördes i torntrappan, dörren öppnades och in trädde
fröknarna von Putbus och Lindenow, beledsagade af den
unge man han just suttit och tänkt på, nämligen
cornetten Erik von Borneman.

Fröken Lena Sofia förde ordet.

»Vi komma här såsom en deputation», sade hon,
»från den höga borgfrun å ena sidan, vår ärorika
garnison å den andra och oss själfva å den tredje, för att
med våra vapens och vältalighets makt bortföra dygdädla
jungfru Anna Ryding, för ty vi utan hennes vackra
fingrar och goda smak ej mäkta kläda den
himlastormande majstång, som Wanås’ ärorika rykte och dagens
betydelse af oss kräfva. Hvad sägen I till det, stränge
fogde?»

»Vi gifva oss fångna, både jag och min dotter»,
svarade fogden skrattande.

Fröken von Putbus observerade i det samma den
»hemvuxna» lagerkrans, som Anna just fått färdig, men
ännu ej hunnit fästa på sin plats. I en blink tog hon
kransen och satte den på fogdens grå lockar. Borneman,
som i handen bar en hoprullad svensk flagga, afsedd att
fladdra från toppen af majstången, utvecklade den hastigt
och höjde den öfver den lagerkrönte fogdens hufvud,
ropande med inspirerad ton:

»Hell hjälten från Frankfurt an der Oder,
Breitenfeld och Lützen! Hell den store Gustaf Adolfs krigare!»

Häri instämde de båda flickorna och en skroflig
basröst från dörren. Den senare, rösten nämligen, tillhörde
gefrejter Svensson, som kom för att anmäla, att nu vore
allt färdigt för att kläda majstången.

Ryding blef rörd öfver den improviserade hyllningen,
men skyndade att öfverflytta kransen till Gustaf Adolfs
porträtt, sägande:

»Här är den, som både lagern och hyllningen
tillkommer, ej mig, en af hans ringaste soldater! Och att
lagern vuxit på svensk mark gör den dess lämpligare
att pryda hans bild, ty visserligen var konung Gustaf
Adolf en svensk man till hjärta och sinne.

Något senare finna vi ett muntert sällskap
församladt på den släta och vackra gräsplan, där majstången
skulle resas. Fröknarna Lena Sofia von Putbus och
Vivika Lindenow samt jungfru Anna Ryding hade slagit
sig ned i gräset, ifrigt uppvaktade af cornett Borneman
och löjtnant Hård. Flickorna bundo kransar och långa
guirlander af blommor och grönt, under det ett par
kammarpigor med biträde af knektarne sörjde för en riklig
tillförsel.

Gefrejter Svensson hade af den skälmaktiga fröken
Lena tilldelats ett arbete, som väckte allmän munterhet,
men som han utförde med stort allvar och den yttersta
omsorg. Han trädde nämligen urblåsta, färgade ägg på
långa snören, och det var löjligt att se dessa grofva
näfvar, vana att handskas med värja och karbin, varligt
handtera dylika små sköra tingestar. Men gefrejtern kom
de belackare på skam och kunde, då arbetet var
fullbordadt, triumferande uppvisa att han icke kramat sönder
ett enda ägg.

Fru Maren Juul, åtföljd af kyrkoherden Andreas
Maglow, hvilken denna dag kommit på besök till Wanås,
hade tagit plats på en bänk i närheten och beskådade
blomsterbindningen. Dessutom hade åtskilliga af gårdens
folk samlats på den gröna planen, och den klara, blå
junihimlen hvälfde sig öfver en brokig, leende tafla.
Ryttarne i sina uniformer, hvilkas gula knappar blixtrade i
solskenet, samt med gröna bokgrenar som plymer i
hattarne, landtfolket i sina skinande hvita linneärmar och
den täcka gruppen af fager ungdom midt bland blommor
och grönt, allt förenade sig till ett helt, som med den
gamla grå borgen i bakgrunden och skogen som ram
skulle varit ett värdigt ämne för en målares pensel. Och
icke skulle någon, som betraktade denna idyll, kunnat tro,
att den utgjorde en ljus fläck mot en mörk bakgrund af
krig, nöd och elände. Eller att samma nejd ett par
solhvarf senare skulle utgöra tummelplatsen för ett blodigt
inbördes krig med alla dess fasor.

Vi skola dock icke gå händelserna i förväg, utan i
stället lyssna en smula till samtalet i de spridda
grupperna.

»Sådan vacker vildros, ni där flätar in, jungfru Anna»,
hviskade Borneman, som slagit sig ned vid Anna Rydings
sida och hjälpte henne med en stor guirland; »aldrig har
jag sett så vackra vildrosor som här — Göingerosen skall
hädanefter bli min älsklingsblomma.»

»Men de stickas», svarade Anna och rodnade själf
som en ros; »se hvilken rispa hon gifvit mig i fingret —
och så falla bladen så lätt af.»

»Det finnes rosor, som gifva endast hjärtesår, och
som icke fälla sina blad så länge kärlekens sol lyser.»

Anna svarade ingenting på denna djärfva botaniska
sats, men hon böjde sig djupt öfver arbetet och den lilla
handen darrade, då den under bindningen händelsevis
kom att snudda vid cornettens.

»Alltid lika allvarlig och grubblande, löjtnant Hård»
sade fröken Lena Sofia till sin hjälpare, »till och med då
ni binder blommor. Man skulle kunna tro att ni lämnat
kvar någon hjärtevän i Pommern.»

»Eller också att jag aldrig hoppas få någon sådan»
svarade löjtnanten.

»Skulle det göra er sorg?»

»Har ni aldrig hört sagan om jägaren som älskade
skogsfrun. Då han grep efter henne, fick han en
vattendroppe i handen?»

»Därför skall man aldrig älska ett fantom — —»

»Nej, ni har rätt, fröken Lena, man bör icke älska
den man aldrig kan få.»

»Man kan hvad man vill», hviskade hon.

Här var det han som blef svaret skyldig, men det
blixtrade till i hans ögon.

»Det här lugnet förskräcker mig», sade fru Maren till
kyrkoherden Maglow, »det är som då skogen liksom håller
andan strax före ett häftigt åskväder. Allt sedan det så
sinnrikt planlagda bakhållet vid Spånga ha ju
snapphanarne varit som bortblåsta från jorden. Vi ha säkra
kunskapare öfver allt ute på godset, men ingenstädes har
någon snapphane ens varit synlig. Tror ni icke, fader
Maglow, att de ha någon stor plan i sinnet och därför
hålla sig stilla?»

»För min del», svarade kyrkoherden, »är jag mest
böjd för den åsikten, att snapphanarne brutit upp och
lämnat orten. Jag talade senast i går i detta ämne med
fogden på Hanaskog, min gode vän Sivert Gren. Han
sade sig från säkert håll ha förnummit, att snapphanarne
fått order att draga sig åt söder för att understödja den
danska arméns operationer. Jag tror han hade rätt. Den
mannen brukar aldrig fara med fabler.»

»Kanske är det så», sade fru Maren, i det hon reste
sig från bänken, »och bäst vore det för oss om ni hade
rätt. Vill ni icke, fader Maglow, göra en liten promenad
med mig; jag har något alldeles särskildt att
anförtro er.»

Kyrkoherden bugade sig samtyckande. Då de
kommit ur hörhåll för folket på gräsplanen, återtog fru
Maren:

»Nu vet jag orsaken till omslaget i Lena Sofias
känslor för junker Rud, ett omslag som jag, efter hvad
som timat sedan vi sist samtalade i ämnet, tackar Gud för.»

»Det skall mycket intressera mig att höra.»

»Jo, under vistelsen hos sin släkt i Stralsund förra
året har Lena blifvit kär i en ung svensk officer. Och
kan ni tänka er! — Det var samme officer, som nu för
befälet på Wanås, det var löjtnant Hård. Och ingen af
dem visste om att de skulle träffas, då han kom hit.»

»Underliga äro Herrans vägar», sade kyrkoherden;
»men är kärleken ömsesidig?»

»Helt visst! Och likväl har under de fjorton dagar
löjtnant Hård varit här icke ett ord om kärlek talats dem
emellan, det vet jag alldeles säkert. Löjtnant Hård är
en ädel och stolt natur, och han, som tillhör en god men
fattig släkt, skall aldrig anhålla om Lena Sofias hand.
Han vill undvika äfven den lösaste misstanke om att
vara en lycksökare, som fikar efter en rik arftagerska.»

»Och hon?»


»Hon försäkrar, att hon aldrig gifter sig med någon
annan man än Axel Hård, och hvad Lena Sofia en gång
sagt, det står hon fast vid.»

»Än ni själf då, fru Maren, hvad är er egen önskan
i detta fall?»

»Jag skall med nöje lägga Lena Sofias hand i
löjtnant Hårds. Jag har under denna korta tid lärt att högt
akta och värdera honom, och jag är öfvertygad om att
Wanås kan aldrig få en bättre godsherre än han.
Dessutom afskräcker mig den tanken att Lena Sofia skulle
framlefva sina dagar här som en gammal mö. Men å
andra sidan: jag kan ju icke gärna formligen bjuda ut
min systerdotter.»

»Hm! Vill ni kanske att jag skulle stöta på honom?»

»Nej, för all del, gode fader Maglow, icke vill jag
göra er till en 'Kirsten Giftekniv’. — Jag ville endast
inhämta ert råd.»

»I så fall är mitt råd att se tiden an.»

»Just hvad jag själf tänker. Kärleken torde på egen
hand ha löst svårare knutar än denna.»

»Då alla parterna gärna vilja, så vore det underligt
om ej så skulle ske.»

»Det har ni rätt i, fader Maglow. Och, vet ni hvad,
jag tror att Lena själf kommer att bryta isen.»

»Ni menar väl icke att fröken Lena kommer att
fria själf?»

»Ja, hvem vet? Lena Sofia är icke någon vanlig
flicka.»

Vid denna punkt i samtalet hade de åter närmat sig
den kransbindande gruppen på gräsplanen. Just i det
samma skallade en gäll trumpetstöt från tornet. Det var
icke en larmsignal utan en sådan, som betydde ankomsten
af någon främmande. Det var således mera nyfikenhet
än rädsla signalen åstadkom, men dock förorsakade den
rätt stor oro omkring majstången, som man just
förberedde sig att resa. Alla blickar riktades åt vägen, och
snart såg man en dammig ryttare i svensk uniform närma
sig i skarpt traf.

»Så sant jag lefver», utropade gefrejter Svensson, »är
det icke en af Hummerhjelms dragoner.»

Ryttaren red fram till planen, höll in sin
svettdrypande häst och frågade efter posteringens befälhafvare.
Löjtnant Hård gick fram till kuriren och emottog ett
bref, som han genast bröt och läste. Det var af följande
lydelse:

<small>Till befälhafvaren för svenska posteringen å Wanås’ fasta borg.

Kamratlig hälsning! Har härmed velat meddela att
snapphanarne i Norra Åsbo härad draga åt öster. En fånge bekänner
att de skola i stort antal samlas vid Wanås för att angripa och
intaga borgen. Samlingen sker dagen efter midsommarsdagen, då
angrepp kan väntas. För svag att anfalla, men följer dem i spåren.</small>
<br><tab><tab><tab><tab><tab><small>Åby gästgifvaregård den 21 Juni 1677.</small>
<br><tab><tab><tab><tab><tab><tab><small>Alexander Hummerhjelm.</small>
<br><tab><tab><tab><tab><tab><tab><tab><small>Ryttmästare.</small>

Löjtnant Hård räckte brefvet åt fru Maren,
tillläggande:

»En mycket värdefull nyhet, så vida det icke är ett
nytt påfund af snapphanarne för att invagga oss i säkerhet.»

Gefreiter Svensson, som stod helt nära, måste ha
hört de sista orden, ty han gjorde ställningssteg för
löjtnanten och sade:

»Om herr löjtnanten misstror budbäraren, så låt mig
förhöra honom. Jag har en god vän vid Hummerhjelms
skvadron, och kan karlen ordentligt redogöra för honom
så är han den han utgifver sig för.»

Löjtnanten biföll gärna detta prof, och Svensson
hade ett långt samtal med dragonen. Då han återkom,
rapporterade han:

»Herr löjtnant, karlen är lika äkta som uniformen.
Han kan till och med utantill alla de lögner, som min
vän berättat om mig.»

»Godt!» genmälde Hård leende, då måtte han vara
ett godt sanningsvittne.»

Och vändande sig till fru Maren tillade han:

»Vi veta således nu att vi få fira midsommar i fred
och hvad vi därefter ha att vänta.»

Ett ljudligt hurrah blef svaret. Det var knektarne
som på detta sätt hälsade den svenska flaggan.
Majstången hade blifvit rest.

*
</chapter>

<chapter name="Kap. 14. Midsommarvaka">
<table o>
<td c><big>Kap. 14.</big>
<td c><h2><small>Midsommarvaka.</small></h2>
</table>

Lustigt gick dansen kring majstången å Wanås’ gård
i fager midsommarkväll. Folket hade ju icke på lång
tid vågat hängifva sig åt den smula glädje och lifslust
som krigets hemsökelser lämnat kvar, och knektarne hade
slitit så ondt i krigets blodiga lek under den kalla, långa
vintern, att de med förtjusning omfattade detta nöje,
synnerligast som det tillika utgjorde en kär påminnelse om
fridfulla och lyckliga dagar i hemmet. Och äfven för de
råaste och mest förhärdade naturer, sådana som blodsdåd
och plundring i ett krig skapa dem, ligger dock i dessa
minnen något som förmildrar sinnet och kommer gömda,
vekare strängar inom de hårdaste bröst att vibrera.

Förhållandet emellan de svenska trupperna och Skånes
befolkning hade varit allt annat än godt. Och hur kunde
det väl bli annorlunda? Den tidens krig fördes med en
högst ofullständig proviantering. Soldaten var äfven inom
eget lands gränser så godt som tvingad till plundring
för att kunna lefva, och då härtill läggas beträffande
ifrågavarande krig de lömska försåt, för hvilka han
ideligen utsattes från snapphanebandens sida, och de grymma
blodsdåd han å dem hade att hämnas, så må man icke
förundra sig öfver om de uppretade krigsmännen blefvo
själfve grymma och hänsynslösa. Guerillakrig alstra
alltid grymhet och vildhet.

Men här på Wanås var förhållandet ett helt annat. Här
rådde det mest förtroliga och vänskapsfulla sinnelag å
ömse sidor emellan ryttarne och gårdens befolkning. Intet
missljud störde därför det muntra samlifvet kring
majstången, och ju längre det led ut på den ljusa, vackra
aftonen, dess roligare blef det.

»Herr löjtnant», sade slottsfogden Ryding till löjtnant
Hård, där de stodo och sågo på dansen, »jag tycker det
är synd om vakterna; de stå där och kasta så
längtansfulla blickar på kamraternas lek; låt mig och gamle
Måns Skytt sköta vakthållningen i natt. Vi båda ha
länge sedan kommit ur dansen.»

Detta förslag bifölls med nöje och bidrog icke litet
till att ytterligare stärka den gamle slottsfogdens
popularitet bland de svenska knektarne.

Stora skaror af godsets befolkning, såväl kvinnor
som män, äldre som yngre, hade denna afton, liksom
förut i den djupaste fred, infunnit sig vid Wanås för att
på sedvanligt sätt fira midsommaraftonen. Fru Maren
ville att allt skulle gå till som bruket varit i många år
vid midsommartid. Den enda skillnaden låg däri, att hon
själf denna gång icke bjudit några gäster. Kyrkoherden
Maglow var med undantag af de inkvarterade officerarne
den enda främmande uppe i slottsgemaken.

De båda fröknarna jämte jungfru Anna Ryding hade
lifligt deltagit i dansen kring majstången och muntert
svängt om med både officerare och manskap af den
svenska truppen samt med ungdomarne från godset. Och
detta bidrog ej litet till att höja stämningen.

Gefrejter Svensson var själfskrifven rumormästare.

»Hej, pojkar och skånska grebbor», ropade han, »nu
ska’ ni få se hur man dansar polska i Småland, när man
har femtio år på nacken!»

Och så bjöd han upp mor Stina, Jöns Hornskeds
fryntliga gumma, som också infunnit sig till
midsommarsgillet, och svängde om med henne af hjärtans lust och
med en ynglings vighet och styrka. Men äfven mor
Stina gaf ingalunda tappt; det var godt gry i den
gumman, och så gällde det ju att häfda den kära hembygdens
ära. Det var länge sedan Stina i Pölseboda fick sig en
sväng-om med Grimmekulla Sven, men kanske just
därför smakade det dess bättre.

»Gamla kattor vilja också lapa mjölk», sade Sven
och kysste henne till åskådarnes oändliga jubel midt på
mun, sedan polskan var slut.

Jöns Hornsked hade således profeterat rätt: kyssen
kom till sist. Men mor Stina rodnade som en ung flicka
och tänkte på framfarna tider, då hon och Sven voro
unga och lekte fästefolk vid majstången.

Då aftonens skuggor blefvo långa och nordens fagra
midsommarnatt låg i skogen och väntade på att snart få
insvepa hela nejden i sitt tunna flor, lämnade fröknarna
och jungfru Anna, åtföljda af de båda officerarne, platsen
vid majstången, där stämningen nu var som lifligast, och
begåfvo sig till trädgården för att hålla midsommarvaka.
Där plockades blommor, skämtades och glammades och
tiden flög på hastiga vingar. Men efter en stund
nödgades Anna lämna sällskapet för att tillse sina husmoderliga
bestyr. Hon lofvade dock att snart komma igen.

Fru Maren och kyrkoherden Maglow, som också
varit vid majstången för att se på hur folket roade sig,
hade ungefär samtidigt dragit sig tillbaka upp i slottet
och sutto nu i frustugan fördjupade i ett förtroligt
samtal, som mest rörde sig om utsikterna för det pågående
kriget.

Kyrkoherden misströstade om kung Carls vapenlycka.

»Det är knappast möjligt», menade han, »att Malmö
fästning kan hålla sig, tills den svenske kungen fått sina
vid Herrevadskloster samlade trupper tillräckligt
manstarka och rustade att falla danskarne i ryggen, och en
gång med Malmöhus i sina händer blir konung Christian
och hans starka härsmakt icke lätt att drifva ur landet.
Han blir då innehafvare af alla de skånska fästningarna,
och med dem samt en obehindrad samfärdsel till sjös
med hemlandet kan han hålla sig kvar nästan huru länge
som helst, äfven om kung Carl vunne en eller annan
seger på öppna fältet.»

Fru Maren såg framtiden för svenskarne mera ljus.

»Fabian von Fersen», sade hon, »är en tapper officer
och en pålitlig befälhafvare, och Malmö fästning under
hans befäl blir icke lätt att taga. Faller så svenske
konungen belägringsarmén i ryggen, så kan för de danske
blifva ett nederlag ännu mera förkrossande än det vid
Lund. Dessutom», tillade hon, »kan vinden vända sig
äfven till sjös för den danske konungen. Jag har
försport att general-amiralen Henrik Horn lupit ut med
stora flottan på öfver 50 skepp för att uppsöka danskarne.
Horn är en tapper krigare och kanske blir honom
lyckan mera bevågen än den varit hans företrädare Lorens
Creutz.»

Föga anade de två att just i dessa dagar
förbereddes det sista afgörande anfallet på Malmö fästning, och
att det två dagar senare skulle sluta med nederlag och
återtåg för konung Christian; och att svenska flottan,
vid hvilken fästs så stora förhoppningar, skulle åter lida
ett förkrossande nederlag redan den 1 juli.

Men vi lämna fru Maren och hennes ärade gäst åt
politiken och begifva oss i stället till ungdomen i
trädgården.

Då jungfru Anna efter väl fyllda husmoderliga plikter
återvände till »rosendelund», fann hon platsen, där hon
lämnat sitt sällskap, tom. De ha gått upp till
treenighetsboken, tänkte hon, som väl visste att detta var fröken
Lenas favoritplats, och dröjde icke att begifva sig efter.

Men där uppe fann hon endast en af sällskapet —
cornett Borneman, som kom henne att af skrämsel haja
till, då han plötsligt reste sig upp från bänken, där han
suttit i djupa tankar, mer än vanligt allvarliga tankar
för den glade ynglingen, ty han tänkte just på henne
som nu kom.

»Förlåt att jag skrämde er, jungfru Anna», sade han.
»De andra ha gått ett stycke in i skogen, men jag
stannade kvar för att underrätta er därom. Tillgif mig att
jag utfört mitt uppdrag så illa, ty jag tänkte på — er.
Jag drömde vaken, och så glömde jag att möta er vid
grinden, som jag hade tänkt.

»På mig!»
<img><i><small>Ill. A.L.[=Alex. Langet]<tab><tab>G.L.A.[Gen. Stab. Lit. Anst.]</small></i>
MIDSOMMARVAKA.</img>


Jungfru Anna rodnade djupt och hennes hjärta
klappade våldsamt, ty en aning grep henne, att nu skulle
hennes lefnads lycka afgöras.

»Ja», tillade han, »egentligen var det hela en list af
mig för att få träffa er ensam. Jag inbillade dem att
näktergalen sjöng där borta vid slutet af kärret. Och
nu, jungfru Anna, får ni icke neka att höra mig. Vill
ni icke sitta ett ögonblick här vid min sida och lyssna
till min bekännelse?»

Den unga flickan satte sig blygt motsträfvigt, han
fattade hennes hand och fortsatte:

»Icke är det någon lämplig tid att fästa sin hjärtans
kär, nu under brinnande krig, då hvarje svensk krigare
måste vara redo att när som helst offra sitt lif för
fosterlandet, men jag kan icke tiga längre. Mitt hjärta skulle
sprängas, om jag ej nu finge säga att jag älskar eder
öfver allt på jorden, jungfru Anna, och att jag älskat er
allt från den första stund jag såg er. Säg, viljen I,
jungfru Anna, blifva mig huld och trogen och gifva mig
hand och löfte att blifva min hustru, då fred åter blir i
landet, om jag då lefver och kan fästa mig brud?»

Den unga flickan satt tyst en stund, men hon drog
icke sin hand tillbaka. Man såg på den böljande
barmen och de frambrytande tårarne att hon kämpade en
svår strid. Slutligen sade hon:

»Ej höfves det mig, en ringa slottsfogdes dotter, att
äkta en adelsman, som kanske snart nog för ett högt befäl
och kan välja sin hustru bland ädelborna fröknar — —

»Och det, jungfru Anna, menar ni skulle vara det
enda hindret», hviskade han.

»Ja, synes det er icke stort nog, junker
Borneman?»

»Nej, vid Gud, nej! — Väl är jag född af god och
adelig släkt, men den har länge varit fattig och ringa
bemärkt. Min far har en anspråkslös och dåligt aflönad
syssla i statens tjänst och min mor, min goda,
hjärtevarma mor, som jag vill hoppas också skall bli er, menar
ni att hon är af förnämligare släkt än ni?»

»Ja, nog är hon väl det!»

»Hennes fader, som ännu lefver och varit den,
hvilken bekostat det hufvudsakliga af min uppfostran, är
svärdfejare i Stockholm, där äfven mina föräldrar äro
bosatta. Värjan, som jag bär vid min sida, har min
morfader förfärdigat med sina egna händer, och om det vore
litet ljusare, skulle jag viss er den inskrift, som han
ingraverat på fästet. Där står: ’Till min käre dotterson
Erik von Borneman, att föras för konung, fosterland och
ära’. Månne en svärdfejares dotter skulle vara af
förnämligare släkt än en slottsfogdes?»

Hon teg, men ett ögonblick slog hon upp sina ögon
och hvad som där glimmade mellan tårarne uppmuntrade
honom. Han tillade:

»Men så finnes något annat, som icke blott
utjämnar bördsskillnaden emellan oss utan jämväl gör det
så att underlägsenheten kommer på min sida. Min far
har i hela sitt lif varit fattig och endast med yttersta
nöd och släktens bistånd kunnat gifva sina många barn
en god uppfostran. Min morfar var däremot en ganska
förmögen borgare, tills han för några få år sedan förlorade
största delen af sin förmögenhet på en olycklig affär. Nu
är äfven han ganska fattig och måste i sin ålders höst
lefva hufvudsakligen på hvad verkstaden, som ingalunda
är stor, kan inbringa. Däremot säges det att eder fader
är ganska förmögen och till och med äger jordagods i
nejden. Sannerligen, vore det icke för min stora kärleks
och mitt goda samvetes skull, skulle jag ej våga gilja
till er, hans enda barn, ty kanske skulle någon kunna
säga att jag, den utfattige ädlingen, sökte gods och guld
för att förgylla upp mitt sköldemärke. Det vill säga,
den som sett er, min ljufva Göingeros, skulle väl dock
icke tro något sådant, hur illasinnad han än vore, ty han
skull då inse att bredvid er blekna gods och guld.»

»Men min far skall alldrig gilla det, fruktar jag;
senast i dag varnade han mig i förtäckta ord för att låta
mitt hjärta flyga högre än vingarne bära — och han
visste nog att jag behöfde varningen — —»

»Är det då i min famn det lilla hjärtat vill flyga?»
frågade han, i det han lindade sin arm kring hennes
smärta lif och drog henne till sig.

Hennes ögon mötte hans, leende i tårar, och han
kysste bort ett blygt ja från de rosiga läpparne.

Vid den scen som nu följde äro vittnen öfverflödiga,
till och med i en roman, och vi draga oss därför diskret
tillbaka.

När de två älskande efter en stund, tätt slutna till
hvarandra och öfverlyckliga, lämnade treenighetsbokens
skugga för att uppsöka det öfriga sällskapet, behöfde de
icke gå långt. De hade varit allt för upptagna af
hvarandra för att märka att löjtnant Hård och de två unga
fröknarna redan återvändt från skogen och voro helt nära.

»Ni måste ha hört näktergalen i djupet af ert eget
inre, cornett von Borneman», sade fröken Lena Sofia då
de träffades. »Åtminstone ha vi ej fått höra en enda ton
utom rördrommens förskräckliga bölande, som nära nog
hade skrämt lifvet af den modiga Vivika, då det
uppstämdes alldeles invid henne.»

Cornetten medgaf skrattande, att han kanske tagit en
trast för en näktergal.

Högst uppe i tornet, ofvan fältslangorna, höll
slottsfogden Lars Ryding sin midsommarvaka enligt sitt löfte
att svara för vakthållningen. Han satt där och blickade
ut öfver nejden i den fagra midsommarnattens lätta
skymning, som lät det skogiga landskapet framträda i ett
mystiskt spel af än djupa och obestämda, än florlikt
genomskinliga skuggor, ungefär som om man betraktat
nejden genom ett lätt mörkfärgadt glas. Den stundom
ganska högljudda glädjen kring majstången, fiolens
gnällande toner och rördrommens melankoliska skrik borta
från kärret trängde dämpade och liksom hopmängda
hit upp.

Det hela utgjorde en så landtligt fridfull idyll, att
den gamle krigaren med vemod tänkte på hur kort tid
det skulle dröja, innan inbördeskriget med alla dess
gräsligheter skulle fläcka denna vackra tafla. Kanske innan
ännu ett solhvarf gått till ända skulle skogen genljuda
af gevärssalvor och de sårades jämmerskri. Och mången,
som nu med fröjd och gamman trådde dansen kring
majstången, skulle kanske då ligga i den eviga sömnen
eller sårad vrida sig i dödskval.

Lars Ryding var öfvertygad om riktigheten af
Hummerhjelms rapport. Tanken att göra Wanås’ fasta borg
till en stödjepunkt för snapphanekriget vore ganska
förståndig. Platsen låge afsides från de stora arméernas
stråkvägar, och vägarne, som förde dit, vore 
svårtillgängliga för artilleri och lätta att försvara. Vore det sant,
som nu allmänt uppgåfves, att den ryktbare
snapphanechefen Sven Pålsson kommit till orten och samlade de
spridda snapphaneskarorna, då skulle helt visst Wanås’
försvarare få en het dust att utkämpa, och Gud allena
visste, om det i längden vore möjligt att försvara borgen.
För honom själf, den gamle soldaten från trettioårskrigets
blodiga tid, skulle döden för fosterlandet och under det
regementes fana, i hvars led han i sin ungdom kämpat
och blödt, icke innebära något afskräckande. Han hade
för ofta sett döden i hvitögat för att frukta honom. Men
med fasa tänkte han på sin unga dotters öde, om slottet
fölle i fiendehand. Väl hade det varit för henne, tänkte
han nu, om hon hade ägt en yngre försvarare än sin
åldrige fader.

Så satt han där uppe och tänkte dystra tankar,
medan han från sin höga synpunkt spejade ut öfver nejden.
Han hade sett, då de unga flickorna åtföljda af de tvenne
officerarne gingo upp i trädgården. Han hade då och
då skymtat deras ljusa klädningar bland rundlar och
buskager och stundom trängde till och med deras friska,
ungdomliga skratt ända upp till honom i tornet.
Plötsligt, då han vaknade upp ur sina tankar, såg han där
nere i trädgården en af flickorna gå sida vid sida med
en af officerarne. Men nu voro de ensamma. Det var
Anna, tyckte han, och officeren, hvars gula kyller och
glimmande harnesk tydligt syntes där uppe, var bestämdt
den till växten kortaste af de två kavaljererna, det vill
säga Borneman. Och de gingo, tyckte gubben, så
förskräckligt nära hvarandra — gud vet, om han inte höll
henne om lifvet.

Ryding blef förskräckt. Skulle det han fruktat hafva
inträffat? Skulle deu unge officeren, som väl svårligen
kunde hysa ärliga afsikter gent emot en slottsfogdes
dotter, skulle han ha — förfärliga tanke! Gubben kände
hur blodet rusade honom åt hufvudet. Han gnuggade
sina ögon, han ansträngde sig för att genomtränga den
tilltagande skymningen — men nej, där möttes de två
af de andra — de gingo ju inte alls nära hvarandra och
han höll henne visst inte om lifvet. Det var sin 
misstänksamhet och sina gamla ögon han hade att tacka för
denna skrämmande syn. Och flickan vore ju ett
oskuldsfullt barn och Borneman en hederlig yngling. Men det
vore i alla fall en tung plikt för en gammal man att
vaka öfver en ung, vacker flicka, och gubben föresatte
sig, att om en hederlig och för hennes stånd passande
friare anmälde sig, så skulle han ej stöta på hinder
åtminstone från faderns sida, hur svårt det än skulle
kännas för hans gamla hjärta att bli af med flickan.

Han anade ej då, att en friare, som åtminstone i
världens ögon motsvarade dessa anspråk, skulle anmäla sig
innan nästa sol gått ned. Och ännu mindre anade han,
hur riktigt hans gamla ögon sett, då han blifvit så
förskräckt där uppe i tornet. Han skulle i så fall icke ha
sofvit så godt den natten, som han verkligen gjorde,
sedan han blifvit aflöst från vakten.

Föga sof däremot hans dotter. Hon drömde vaken
rosiga kärleksdrömmar, blandade med endast en enda
malörtsdroppe: »hvad skulle far säga om detta?» Och
då morgonsolen tittade in i den lilla jungfruburen, hade
hon ännu ej funnit något fullt tillfredsställande svar på
den frågan. Men innan hon och Borneman gifvit
hvarandra den sista kyssen i skydd af de gamla, grå hvalfven
där nere i tornförstugan, hade de kommit öfverens, att
fogden skulle veta allt, innan nästa dag gått till ända.

*
</chapter>
<chapter name="Kap. 15. En försmådd friare">
<table o>
<td c><big>Kap. 15.</big>
<td c><h2><small>En försmådd friare.</small></h2>
</table>

Midsommardagens förmiddag stod Anna Ryding i
köket, sysselsatt med husmoderliga bestyr. Genom det
öppna fönstret, som vette åt borggården, hörde hon en
ryttare stanna därstädes och en främmande röst fråga
efter slottsfogden Lars Ryding. Då hon, nyfiken att
erfara hvem den främmande vore, tittade ut om fönstret,
såg hon, att det var gårdsfogden på Hanaskog, hr Sivert
Gren. Och strax därefter hörde hon hans steg i trappan
och huru han förtroligt välkomnades af fadern, som
befann sig i rummet intill.

Anna visste icke hur det kom sig, att hon kände
en viss obehaglig beklämning vid detta besök. Och dock
var Sivert Gren ingalunda någon sällsynt gäst hos
slottsfogden. Tvärt om hade han tidtals kommit rätt ofta,
men aldrig förr hade hon känt denna oro för hans besök
som nu. Han hade alltid visat henne stor
uppmärksamhet, stundom ett visst tämligen oförbehållsamt galanteri,
som mer än en gång kommit henne att frukta för de
afsikter, som kunde ligga bakom denna hyllning, men
hittills hade han dock aldrig fällt något yttrande, som
mera direkt antydde ett frieri. Och hon visste med sig
själf, att hon långt ifrån uppmuntrat någon sådan afsikt,
om den funnes. Hon hade därför på sista tiden hoppats,
att icke något dylikt hotade från det hållet och därför
känt sig ganska obesvärad af hans artigheter.

Men i dag var det som om en inre aning sagt, att
besöket egentligen gällde henne och att en obehaglig
stund förestod.

Hon hade aldrig riktigt kunnat med Sivert Gren,
men det skulle varit henne svårt att närmare motivera
denna antipati. Han såg bra ut, hade ett godt sätt,
åtnjöt anseende i orten, och hon visste intet ondt om
mannen. Men hon hade en alldeles instinktiv känsla af att
han var falsk, och blotta tanken på att bli hans hustru
hade förefallit henne motbjudande, långt innan hennes
hjärta talat till någon annans förmån.

Nu ville hon icke ens tänka en dylik tanke.

Hos fadern hade Sivert Gren alltid stått ganska
högt, det visste hon och det oroade henne. Han hade
ofta berömt honom som en ovanligt duglig man och
såsom en person, till hvilken man kunde hysa förtroende.
Ja, hon mindes nu att fadern en gång blifvit riktigt ond
på henne, då hon sagt att Sivert Gren bestämdt vore
falsk. »Kom icke fram med dylika beskyllningar mot
en hederlig man», hade han sagt, »då du inte med ett
enda bevis kan styrka dem.»

Lars Ryding var själf en allt för öppen och ärlig
natur för att genomskåda en så fulländad hycklare som
Sivert Gren.

Annas farhågor voro icke obefogade. Sivert Gren
hade icke väl slagit sig ned på hvilbänken bredvid sin
gästvänlige värd, förr än han beslöt att gå rakt på sak. Efter
en liten inledning om de osäkra tiderna och om
svårigheten att därunder bevara en sådan skatt, som den Lars
Ryding ägde i sin enda dotter, öfvergick han till att i
väl valda ordalag formligen begära Annas hand.

Han förstod därvid förträffligt att anslå just de
strängar, som han väl visste skulle finna villigt gensvar
hos fadershjärtat. Som Sivert Grens maka skulle Anna
alltid vara i närheten af sin gamle far, afståndet emellan
Hanaskog och Wanås vore ju en ren bagatell, och ännu
närmare blefve det, om Ryding beslöte sig för att på
gamla dagar slå sig i ro på sin egendom Hofgården i
Qviinge, hvilken han för några år sedan inköpt. Då
vore ju Anna i tillfälle att snart sagdt dagligen se om
sin far.

Det skulle kanske klandras, menade han, att han,
den mognade mannen, som varit gift en gång förut och
hade tvenne barn i sitt första äktenskap, giljade till en
så ung flicka, men hjärtats röst läte icke undertrycka sig,
och för öfrigt ansåg han, att det för fadern borde vara
mera betryggande att anförtro sin dotters öde åt en man,
som hade lifserfarenhet och redan brutit sin bana, än åt
en yngling, hvars framtid vore osäker att bygga på. Han
hade länge i hemlighet älskat Anna, men tveksam om
sin värdighet att hemföra en så stor skatt, hade han dag
efter dag uppskjutit att öppna sitt hjärta. De osäkra
tiderna, de många faror som hotade en ung flicka, om
hennes naturliga stöd oförmodadt fölle ifrån, samt
slutligen hans egen längtan, hvilken ej mera läte sig betvingas,
hade dock nu förmått honom att bryta tystnaden och i
denna viktiga sak vända sig till sin högt vördade och
värderade vän Lars Ryding, innan han talade vid Anna.
Det är ju föräldrarnes förutseende och vishet som bygga
barnens lycka, och därför ansåg han sig i främsta
rummet skyldig att inhämta faderns samtycke.

Sivert Gren kunde, hvad fadern anginge, aldrig ha
valt en lägligare tidpunkt för sitt frieri. Senast i natt
hade han ju varit mycket bekymrad för sin dotters
framtid och beslutit att offra sin faderliga själfviskhet för sin
dotters lycka. Och så därtill de där naggande farhågorna
att dottern skulle fatta tycke för den unge adelsmannen,
som ägnade henne en så trägen hyllning, och därigenom
bli olycklig för hela sitt lif. Han hade ju nyss beslutit,

att om någon hederlig och för hennes stånd passande
friare anmälde sig, så skulle han, fadern, understödja detta
frieri. Och nu hade detta inträffat. Sivert Gren vore en
hederlig och mycket ansedd man i god ställning och
därtill just en sådan som passade hans dotter. Och så finge
han ju ha sin älskade dotter i närheten! Hur oväntadt
lyckligt vore ej detta! Hvad kunde man mera begära af
en friare?

Sivert Gren visste nog att han träffat rätt, då han
så starkt betonade, att dottern som gift skulle komma
att stanna i faderns närhet, Lars Ryding hade redan
länge tänkt på att lämna sin slottsfogdebefattning för att
slå sig i ro på Hofgården, som han just i sådant syfte
inköpt, och hade kriget ej kommit emellan, hvarigenom
han ansåg sig förpliktigad att icke lämna fru Marens
tjänst under så bekymmersamma omständigheter, så hade
nog detta förslag redan varit realiseradt. Men en gång
skulle det väl bli fred i landet, och hur behagligt skulle
det ej då bli för honom att ha sin älskade dotter så
nära Hofgården som på Hanaskog. Föräldrar äro ofta
gent emot sina barn större egoister än de själfva hafva
aning om.

Lars Rydings beslut var sålunda snart fattadt. Han
emottoge anbudet med nöje, sade han, och han hoppades,
att hans dotter äfven skulle gifva sitt samtycke. Men,
menade han, unga flickor ha vanligen inte så lätt för
att besluta sig i dylika ting, och därför föreslog han att
svaret skulle uppskjutas till en annan dag, så att han
finge tillfälle att tala med sin dotter om saken.

Häremot opponerade sig likväl Sivert Gren på det
bestämdaste. Han hade, sade han, genom säkra
kunskapare erfarit, att snapphanarne åter börjat röra på sig,
och det kunde ju låta tänka sig, att de hade i sinnet att
anfalla Wanås, hvars befästa slott lockade dem. Vore
Anna hans fästmö, så skulle han för sin del helst se att
hon kunde föras till en säkrare plats. Och han hade en
sådan att erbjuda. Hans mor och en ogift syster voro
bosatta i norra Halland, en trakt som troligen vore i
säkerhet för krigets växlingar, och där skulle Anna
emottagas med öppna armar. Säker eskort till
Smålandsgränsen åtoge han sig att anskaffa, men då skulle resan
anträdas snart, helst redan i dag. Det vore därför
nödvändigt att saken afgjordes utan allt uppskof.

Den räfven visste nog hvad som förestod Wanås och
ville om möjligt ha rofvet i sina klor fortast möjligt.

Detta förslag tilltalade just icke Lars Ryding, men
efter något resonnerande beslöts att Anna skulle inkallas.

Det var icke med gladt sinne Anna emottog detta
budskap. Hon anade hvad som förestod och hon hade
hellre velat afhandla sina hjärteangelägenheter med
fadern i enrum.

Vi skola icke anföra det sirliga tal, hvari Sivert
Gren framförde sitt frieri till föremålet för sin åstundan.
Trots den något cirklade vältaligheten, lyckades han däri
inlägga en viss värme, något som föll sig dess lättare
som han verkligen på sitt sätt älskade Anna med en
passion, som sjöd och jäste under den lugna ytan.

Blyg och försagd afhörde Anna all denna eldiga
vältalighet, som hon verkligen icke tilltrott den alltid så
lugne och regelrätte fogden; men då han slutat, svarade
hon ett bestämdt <i>nej</i>.

Detta kom Lars Ryding att flamma upp, synnerligast
som nattens misstankar därvid återkommo med förnyad
styrka.

»Olyckliga barn», utropade han, »du har väl inte
låtit den unge adelsmannen snärja dig i sina garn?»

Gråtande kastade sig Anna om faderns hals och
biktade allt. Redan i dag skulle Borneman begära hennes
hand af fadern, och »jag vill hellre dö», sade hon, »än
gifta mig med någon annan än Erik Borneman.»

Att en annan kommit honom i förväg, därom hade
Sivert Gren ingen aning, och då han nu fick höra det
af hennes egna läppar, greps han af en så rasande
svartsjuka och vrede, att han behöfde hela sin oerhörda
förställningsförmåga för att icke falla ur den roll af
ädelmodig medlare, som han föresatte sig att spela.

»Lugna dig, vän Ryding», sade han. »Det där lilla
flicktycket, som var mig fullkomligt obekant, ger nog
med sig om saken rätt behandlas. En liten
midsommarsidyll! Men det styrker yttermera nödvändigheten af den
resa, som jag nyss föreslog, och som nu <i>måste</i> anträdas
redan i dag. Befinner sig Anna väl under min mors och
min systers ömma vård, så skola snart dessa griller
dunsta bort, och min stora kärlek skall icke fördunklas af
detta lilla moln.»

Det där talet om en resa var något som på det
djupaste grep Anna, hvilken anade hvad som låg bakom.

»Far, far», snyftade hon, »du drifver mig väl inte
bort ifrån dig? — Du vill väl inte öfvergifva ditt eget
barn?»

Detta var en vädjan till faderskärleken, som Lars
Ryding icke förmådde emotstå. Han strök den gråtande
flickan öfver det mjuka håret och sade:

»Nej, Anna, mitt förvillade barn, du får stanna hos
din far.»

Och till Gren yttrade han:

»Du får gifva flickan tid, vän Gren!»

»Tid att bli en adelsmans frilla», svarade denne, som,
trots all ansträngning, icke längre kunde helt och hållet
kufva sin ilska, då han hörde att Ryding gaf vika för
dotterns böner beträffande resan.

Men den gången begick han i hettan ett fel, som i
ett slag krossade hela hans plan.

De där orden satte Lars Rydings heta krigarblod i
svallning och med blixtrande ögon röt han:

»Den som så talar om Lars Rydings dotter är henne
icke värd. Gå din väg, Sivert Gren, och tacka Gud att
jag icke hämnas de orden med mitt svärd!»

Nu var spelet förloradt, och sjudande af harm
beslöt sig Sivert Gren att följa rådet. Med möda lyckades
han tillbakahålla ett glåpord, då han, vändande sig i
dörren, såg gubben med milda smekningar söka att trösta
sin gråtande dotter. I torntrappan mötte han en ung,
vacker officer, och han förstod att det var den lycklige
rivalen.

Ursinnigt sporrande sin häst, red Sivert Gren bort i
galopp. Då han hunnit i skydd bakom skogen, lyfte han
sin hand och trugade mot borgen.

»Hon skall ändå bli min!» skrek han i vild triumf.
»Snapphanarne skola taga henne åt mig.»

Då Borneman inträdde i fogdens stuga omedelbart
efter den så snöpligt affärdade friaren, kom han midt i
en familjescen, som både upprörde och förvånade honom.
Och af fogden emottogs han med ett barskt:

»Herre, ni skall stå mig till svars för min dotter!»

Det såg i början hotande ut, men så småningom
lugnade sig stormen.

Vi skola ej återgifva samtalet emellan fogden och
cornetten. Å den senares sida utgjorde det till stor del
ett upprepande af hvad han sagt Anna kvällen förut.
Fogden var dock envis. Det utgjorde för honom en
trosartikel att jämbördighet vore ett oundgängligt villkor
för ett lyckligt äktenskap, men Bornemans lugna och
värdiga ord och Annas smeksamma böner kommo honom
att vackla. Slutligen drefs han tillbaka i sina
förskansningar ända därhän, att hänskjuta saken till den person,
för hvars omdöme han hyste det mest oinskränkta
förtroende, nämligen fru Maren Juul.

Härmed ansåg sig Borneman ha spelet vunnet, ty
han kände sig öfvertygad, att hon skulle ställa sig på
hans sida.

Och häruti bedrog han sig icke. Fru Maren var så
djupt fäst vid flickan och hade fattat ett så stort
förtroende för den unge cornetten, att hon med nöje åtog
sig bli hans »böneman». Och hon bedref sitt
medlarekall med den framgång, att fogden icke blott gaf med
sig, utan till på köpet gjorde det i allra bästa lynne.

Men hon stannade icke därvid. I betraktande af de
osäkra tiderna och att midsommardagen kanske skulle
bli den sista dag, då fred rådde på Wanås, föreslog hon,
att trolofningen genast skulle firas och anhöll att själf
få ombesörja denna sak.

Äfven detta biföll den nu så medgörlige fogden,
som blifvit alldeles omstämd af fru Marens
öfvertalningsförmåga. Bröllopet skulle dock icke äga rum, det
vidhöll han fortfarande, förr än Bornemans föräldrar därtill
gifvit sitt samtycke.

Så kom det sig att midsommardagens afton firades
på Wanås en glädjefäst, som ingalunda gaf
midsommaraftonen efter, nämligen trolofningen emellan cornetten Erik
von Borneman och jungfru Anna Ryding. »Göingerosen»
var fäst, och hon var så afhållen af alla, att glädjen
blef allmän. Gästernas antal var visserligen icke stort,
endast liksom dagen förut kyrkoherden Maglow, hvilken
uppfångats i förbifarten från Gryts kyrka. Men både
folk och manskap erhöllo riklig förplägning och äfven
den kvällen togs en glad sväng-om kring majstången.

De nyförlofvade voro naturligtvis öfverlyckliga, och
tanken på kriget med dess osäkerhet var det enda som
fördunklade deras sällhet. Men en gång blefve väl fred
i landet, och för denna lyckliga tid uppgjordes
fängslande planer. Borneman skulle söka transport från det
småländska till det skånska rytteriet. Därefter skulle de
unga tu bosätta sig på Hofgården, och blefve
fogdesysslan för tung för den gamle, så funnes plats äfven
för honom vid de ungas härd. Så skulle äfven under
dessa förhållanden gubben Lars Ryding slippa att skiljas
från sin dotter.

Men samtidigt smiddes ock andra planer för
»Göingerosen», men det var på Holmarne vid Hanaskog. Där
sutto fogden Sivert Gren, Severin och Pus-Else i
förtroligt lag och gjorde upp, att då snapphanarne intagit
Wanås, skulle Anna Ryding öfverlämnas åt Sivert Gren.
Det skulle bli hans andel af det rika bytet, en tillbörlig
gengåfva, menade de, för de många tjänster han gjort
snapphanarne. Och skulle, hvilket ju icke vore
otänkbart, Sven Pålsson motsätt sig ett dylikt arrangement,
så visste man råd äfven för det. I så fall skulle
Pus-Else med biträde af Severin, Röde Nisse och några
andra trogna i hemlighet röfva bort flickan och föra henne
till något ställe, där hon vore i Sivert Grens våld.

För den glada trolofningsfesten glömdes dock
ingalunda den fara som hotade Wanås. Kloka förberedelser
för ett kraftigt försvar vidtogos och den strängaste
vaksamhet öfvades. Under natten utsändes patuller åt alla
håll för att kunskapa, och gamle Måns Skytt, som kände
skogarne kring Wanås lika väl som sina egna fickor,
höll sig ute på spaning, åtföljd af sin trogne Tusse, som
hade ett förunderligt fint väderkorn för snapphanar. Också
hade man redan fått bekräftelse på att Hummerhjelms
rapport icke varit gripen ur luften. På kyrkbacken vid
Gryt hade meddelats att snapphanar åter varit synliga
på flera ställen och att en större styrka af dem plötsligt
dykt upp vid Tryggaröd i socknens nordliga utkant.

Dessa underrättelser voro så hotande, att kyrkoherden 
Maglow ansåg sig böra påskynda gudstjänsten, på
det att folket i kyrkan icke skulle öfverraskas af
snapphanarne.

*
</chapter>

<chapter name="Kap. 16. Belägringen börjar – Den rörliga skogen">
<table o>
<td c><big>Kap. 16.</big>
<td c><h2><small>Belägringen börjar. – Den rörliga skogen.</small></h2>
</table>

Det hade varit Sven Pålssons plan att taga Wanås
med öfverraskning. I sådant syfte hade han förmått
Severins band att i tvenne veckor hålla sig inneslutet i
sina kulor, ett kraftprof beträffande disciplin, hvilket, som
vi veta, varit nära att misslyckas. Men till slut hade
han nödgats öfvergifva denna plan. Dels hade det
nämligen visat sig omöjligt att sammandraga ett så stort
antal snapphanar i hemlighet, ty äfven om marschen
skedde nattetid och på undangömda skogsvägar, så kunde
dock dessa vilda trupper icke afhålla sig från plundring,
hvarigenom ryktet om deras framfärd spridde sig som
en löpeld, och dels var det honom ingalunda obekant,
att ryttmästaren Hummerhjelm afsändt en kurir, hvars
mål och ärende han anade. Också hade man försökt det 
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. Langlet]</small></i>
BELÄGRINGEN BÖRJAR.</img>

yttersta för att uppfånga denne; men hästen var för
snabb och dragonen för erfaren i snapphanekriget för att
låta taga sig. Sven Pålsson beslöt därför att med
samlad styrka innesluta Wanås, innan han skrede till
angrepp.

Redan tidigt på morgonen, dagen efter
midsommardagen, hade från Wanås utsända patruller och kunskapare
påträffat spridda snapphanehopar och vid middagstiden
vimlade det af snapphanar i skogarne kring Wanås. Deras
antal var så stort, att, efter i borgen hållet krigsråd, det
beslöts att icke vidare utsända några patruller utan med
hela den tillgängliga styrkan innesluta sig i borgen, som
lyckligtvis var väl försedd med både proviant och
ammunition. Samtidigt antändes alla utanför grafven belägna
byggnader, på det att de icke måtte kunna begagnas
som skydd af snapphanarne.

Den 26 Juni hade uppgått solig och klar, men
fram åt dagen mulnade det, och på eftermiddagen
började ett tätt duggregn falla. Detta var mindre
fördelaktigt för de belägrade, ty därigenom var en ganska mörk
natt att vänta, något som skulle betydligt underlätta en
nattlig stormning.

Vid femtiden på eftermiddagen sågs en man, iklädd
eu fantastisk jägarekostym och med en hvit duk fäst på
spetsen af sin värja samt åtföljd af en vild figur, som
framlockade de gräsligaste läten ur en illa medfaren
trumpet, med stolta steg begifva sig ned till den uppdragna
vindbryggan och med hög röst begära att få tala med
befälhafvaren.

Det var Severin, som fann denna komedi högeligen
i sin smak.

Då löjtnant Hård blef synlig ofvan palissaden,
började Severin en lång, med latinska glosor och 
hvarjehanda studentvältalighet smyckad harang, hvari han »på
uppdrag af konung Christian den V:s befälhafvare öfver
alla skånska friskyttar» uppfordrade fästningen att gifva
sig och utlofvade fritt aftåg för besättningen, dock utan
vapen, om borgen genast uppgåfves,

Härpå svarade Hård kort och godt, att han icke
underhandlade med upprorsmän och röfvare, samt att
parlamentären hade att ögonblickligen begifva sig bort
från fästningsverken, vid äfventyr att i motsatt fall bli
nedskjuten.

Severin emottog detta svar med förnäm nonchalans,
tryckte den fjäderprydda hatten kokett ned på vänstra
örat, kastade en slängkyss åt fru Maren, som med sina
systerdöttrar bakom sig från lönkammarens fönster
iakttagit scenen, gjorde helt om och aflägsnade sig i sakta
mak, åtföljd af sin anskrämmelige trumpetare.

Mången hade väntat att ett anfall skulle följa på
parlamentärens aftåg, men detta blef icke fallet. Däremot
märktes en viss oro bland snapphanarne, som höllo sig
i skydd af skogen och endast sällan blefvo synliga från
borgen. Man hörde ljudet af yxhugg och annan ganska
bullrande verksamhet, hvaraf kunde slutas att en
stormning förbereddes, men intet anfall blef af. Under natten
stod största delen af besättningen i gevär och föga sofs
den natten inom Wanås’ murar äfven af dem, som icke
voro kommenderade till vapen; men mot förmodan och
trots det för snapphanarne ganska gynsamma mörkret
förblef allt lugnt.

Snapphanarne voro tydligen ännu ej färdiga.

Äfven följande dag, den 27 Juni, uteblef anfallet.
Meu arbetet i skogen fortgick ifrigt och man såg från
tornet på trädtopparnes rörelser att träd fälldes. Medels
fältslangorna sändes en och annan hälsning på måfå till
de platser, där arbetet tycktes vara som lifligast, och på
det skrik och buller, som stundom följde på dessa
blindskott, ville det synas som om de icke varit utan verkan.

»Hvad tror ni de ha i sinnet med sin trädfällning?»
frågade löjtnant Hård slottsfogden Ryding, där de båda
stodo på en bastion och blickade bort mot skogen.

»De tillverka väl broar att slå öfver grafvarna,
tänker jag», svarade denne, »och kanske äfven skottskärmar,
bakom hvilka de ämna skydda sig under arbetet med
broarnas framskjutande. Gissar jag rätt i det fallet, så
ha vi icke heller i natt något anfall att vänta, ty det där
timmerarbetet tager tid, det vet jag af egen erfarenhet.»

»Helt visst», återtog Hård, »men med våra kanoner
skola vi, hoppas jag, skjuta sönder deras skottskärmar
lika fort som de byggas upp.»

»Ja väl! Men om jag ej bedrar mig, ha vi det
hufvudsakliga anfallet att vänta från öster. Där kunna vi
på grund af de mellanliggande taken föga använda
fältslangorna och med de små kärrebössorna här på
bastionerna fruktar jag att vi göra föga skada på groft timmer.»

Hård skakade på hufvudet och teg. Han insåg att
fogden hade rätt, men tillika att ingenting därvid vore
att göra, ty att föra fältslangorna ned ur tornet skulle
vara ett mycket tidsödande arbete. Men han hoppades
att äfven med de små kanonerna kunna hålla angriparne
varma, om de anfölle från öster.

Det tolfslag, som tillkännagaf att den 28 Juni tagit
arf efter sin företrädare, hade nyss förklingat. På östra
palissadgången gick cornetten Borneman fram och
tillbaka. Han hade nyss skilts från sin fästmö och
hennes afskedskyss brände ännu på hans läppar. Vid hvar
tredje skottglugg stod en soldat med laddad karbin och
på hvar och en af bastionerna låg fulltalig styrka. Man
väntade icke, på de skäl slottsfogden ofvan anfört, anfall
denna natt, men för alla händelser höll man sig beredd,
och mer än halfva besättningen var på sin post, under
det de öfriga sofvo i kläderna. Borneman tänkte på sin
Anna och på framtiden, som låg så solljus framför honom,
blott detta fördömda krig ville taga en ända. Förr hade
han icke tänkt så. Då väntade han ära och befordran af
kriget och längtade efter slaktningens tummel; nu
väntade han lycka af freden och därför längtade han efter den
dag, då plikten skulle tillåta honom att sticka sitt svärd
i skidan. För kärleken är det icke någon svår konst
att vända upp och ned på en ung mans lifsåskådning.

Plötsligt väcktes Borneman ur dessa drömmerier af
gefrejter Svensson, som gjorde ställningssteg och förde
handen till hatten.

»Hvad nu?» frågade cornetten barskt. Han tyckte
inte om att bli störd i sina framtidsdrömmar.

»Herr cornett, är jag inte känd för att ha goda ögon?»
frågade gefrejtern.

»Jo visst!»

»Och ser jag ut som om jag vore vriden i skallen?»

»Hvad är det nu för dumheter Svensson pratar?»

»Jo, herr cornett, vriden måtte jag vara, eller också
har jag stirrat ögonen ur led. Där har jag suttit på
bastionen och i styfva två timmar glott på skogsbrynet,
och ju längre jag glor, ju närmare tycker jag att skogen
kommer. Det är som hade han gett sig att spatsera
utför backen. Herr cornetten får själf se efter.»

Borneman sprang upp på bastionen. Ja, vid alla
makter, det föreföll honom som om skogen närmade sig,
som om den gräsbevuxna backsluttningen blifvit smalare
än vanligt.

Vid östra sidan af borgen låg en långsluttande backe.
Hela backsluttningen var kalhuggen och utgjorde en
ganska stor gräsplan. Men högst uppe på back-krönet
vidtog skogsbrynet, ytterst bestående af buskar och mindre
träd, hvilka småningom öfvergingo i en blandad
högskog af ek, bok och björk. Men nu såg det ut som om
denna småskog skulle ha glidit ett stycke ned för backen.
Dessutom tyckte både Borneman och Svensson att, så
vidt i nattdunklet kunde urskiljas, buskarne stundom
svajade på ett sätt som icke betingades af vinden, ty det
var alldeles lugnt.

»Här är ugglor i mossen», menade Borneman, och
löjtnant Hård eftersändes.

Under den korta tid denna budskickning tog, hade
småskogen ytterligare närmat sig gården.

Löjtnant Hård lät genast utan buller kalla alle man
under vapen, och då hvar och en befann sig på sin post,
riktade han med egen hand en med skrot laddad kanon
mot småskogen och gaf eld.

Det hade en förunderlig verkan, detta skott.

Småskogen kom i ett fruktansvärdt uppror och
tycktes i ett ögonblick skingras åt alla håll, men den
efterföljdes af mörka, oformliga massor, hvilkas närmare
beskaffenhet var omöjlig att urskilja, men hvilka ostörda
af elden rullade nedför backen, oaktadt äfven de andra
kanonerna aflossades och öfversållade dem med ett regn
af skrot och rännkulor, under det tillika karbinerna
smattrade längs palissaderna.

Mörkret och krutröken gjorde det svårt att få någon
reda i det kaos, som vältrade sig ned längs
backsluttningen. Men efter hand klarnade, åtminstone för befälet
inom borgen, innebörden af denna fiffigt uttänkta
anfallsplan. Sammanhanget var följande:

Sven Pålsson hade låtit folket af småskog och
trädgrenar sammanfoga tio å tolf alnar långa, runda bundtar,
hvilka gjordes så täta som möjligt och så tjocka, att de
höllo mer än en manslängd i genomskärning. Meningen
var att dessa rörliga bråtar, som utgjorde ett ganska godt
skydd mot skott, skulle rullas ned för backen ända till
yttre kanten af fästningsgrafven. Väl en gång ditkomna,
skulle bråtarnes mot skogen vettande sidor täckas med i
hast uppgräfd jord, hvarigenom de skulle förvandlas till
goda skyddsvallar. För att så länge som möjligt maskera
arbetet med de rullande bråtarne, lät han manskap, af
hvilket hvarje man bar ett lummigt ungträd, taga plats
framför bråtarne och, allt efter som dessa rullades fram,
likt en vandrande skog så småningom närma sig borgen.

Det senare anslaget blef dock, som vi ofvan omtalat,
tämligen snart bemärkt, och denna upptäckt kostade en
mängd af trädbärarne lifvet. Däremot förmådde icke den
häftiga elden från borgen hindra, att bråtarne rullades ned
till den plats, där de voro afsedda att ligga, och
jämförelsevis få af det manskap, som rullade fram dem, blefvo
träffade. Skrotet och kulorna stannade bland de tätt
packade grenarne. Sedan den första linien af bråtar
rullat ned till grafven, följde omedelbart en andra, som
lades intill den första, och därefter en tredje, som lyftes
upp och erhöll ett fast läge med de båda första linierna
som underlag. Och det folk, som rullat bråtarne, var
synbarligen försedt med spadar, ty man märkte i borgen
hur där gräfdes och kastades upp jord på andra sidan
denna improviserade vall.

Då morgonen grydde fann man i borgen att längs
ytterkanten af den östra fästningsgrafven sträckte sig en
ganska hög och för både de små kanonerna och gevären
skottfri vall, bakom hvilken en stor skara snapphanar låg
i full säkerhet. Detta var en nedslående upptäckt.
Visserligen var förbindelsen emellan skogen och den
improviserade vallen svår, enär den låg öppen för eld från
borgen, men medels dylika rullande bråtar kunde den
med ganska ringa manspillan passeras när som helst, och
hvem vet, om ej meningen vore att till sist fylla äfven
fästningsgrafven med dessa fruktansvärda laviner af gröna
trädgrenar. Skulle borgen, som låg midt i skogen, till
sist kväfvas i ett famntag af denna rullande skog?

Man kunde befara det.

Situationen var ganska hotande för borgens
försvarare. Också hölls tidigt på morgonen den 28 ett
krigsråd, i hvilket äfven fru Maren Juul deltog. Det var
hufvudsakligen löjtnant Hård och slottsfogden Ryding,
som därvid förde ordet, och mot vanligheten voro de af
olika åsikter. Löjtnant Hård ville under skydd af
fästningens eld göra ett utfall, nedgöra de snapphanar, som
lågo bakom vallen, och förstöra den senare. Slottsfogden
förmenade däremot, att man borde flytta ned två af de
fyra fältslangorna i tornet och placera en på hvardera af
östra bastionerna. Detta blefve visserligen ett svårt
arbete, men med dessa kanoner kunde man hoppas att
genomskjuta vallen eller, om detta icke läte sig göra,
åtminstone hindra nedrullandet af flera bråtar.

Löjtnant Hård, hvilken bestämmanderätten ensam
tillkom, beslöt slutligen att genomföra <i>båda</i> dessa förslag.
Först skulle fältslangorna tagas ned, hvilket borde kunna
göras under dagens lopp, och därefter ett utfall göras,
vare sig under natten eller först påföljande dag, hvilket
finge bero på omständigheterna, särskildt den verkan som
kunde vinnas med fältslangorna.

Hela den 28 förflöt lugnt. Man var strängt
sysselsatt på båda sidor. Den afdelning af snapphanarne,
hvilken låg bakom vallen, gräfde och förbättrade denna
under det kamraterna i skogen tillverkade nya rullande
bråtar. I borgen var man däremot sysselsatt med att flytta
fältslangorna. Detta var ett besvärligt arbete, men när
kvällen kom stodo båda på sina platser å de östra
redutterna. Som förberedelse för natten laddades de små
kanonerna med drufhagel och fältslangorna med grofva
kulor. Hvarje man var på sin post hela natten.

Det dröjde mer än en timme öfver midnatt, innan
snapphanarne började röra på sig, men då förmärktes en
viss oro i skogsbrynet och strax därefter såg man
konturerna af de första två bråtarne, som långsamt började
rulla ned för backsluttningen. Man hade tydligen för
afsikt att rulla nya bråtar öfver den nu jordtäckta vallen
och på detta sätt slutligen fylla fästningsgrafven.

Nu gällde det. Hård stod själf vid den ena
fältslangan och Lars Ryding vid den andra. Borneman
förde befälet öfver de mindre kanonerna.

Hade icke snapphanarne under dagens lopp märkt
den nya bestyckningen å de östra redutterna, så fingo de
nu lära känna den. Och bekantskapen var allt annat än
angenäm. När de båda fältslangorna samtidigt aflossades,
kunde i Juninattens dunkel märkas, att bägge de mörka
massor, som långsamt rullades ned för sluttningen, med
ett förfärligt brakande stannade och delvis splittrades,
samtidigt som skrik och svordomar vittnade om att de
grofva kulorna anställt svåra härjningar bland manskapet
där bakom. Och knappast hade detta skett, förr än ett
regn af drufhagel öfversållade det af snapphanar
öfverfyllda skogsbrynet, spridande jämmer och död långt in i
skogens dunkel.

Denna första minnesbeta hade varit så kraftig, att
snapphanarne helt och hållet upphörde med att bygga
rislaviner och gjorde intet som helst anfall under den
återstående delen af natten. Men bakom vallen
förmärktes en viss oro och tre snapphanar, som sökte smyga
sig bort från sitt skydd där, blefvo nedskjutna från
borgen.

Strax i dagningen afskötos ett par skott från
fältslangorna mot vallen, men utan synnerligt resultat.
Kulorna genomträngde visserligen riset, men stannade
antagligen i jordlagret där bakom, ty det förmärktes ingen
verkan på andra sidan.

Emellertid hade genom fältslangornas flyttning ett
vackert resultat vunnits, det nämligen att förhindra
nedrullandet af nya bråtar. Och härigenom hade utsikterna
för borgens försvar betydligt ljusnat.

Gamle Lars Ryding hade haft rätt och den förste,
som erkände det, var löjtnant Hård.

Då Borneman tidigt på morgonen befann sig i
nordöstra bastionen, varsnade han tvenne män, hvilka stodo
och samtalade på en liten kulle nordost om borgen.
Den ene, som just lutade sig upp åt stammen af ett ungt
träd, hvilket växte på kullen, var en hög kämpagestalt.
Den andre var en liten, men axelbred man, som föreföll
mycket liflig, ty han gestikulerade oupphörligt under det
han talade och pekade esomoftast mot borgen. I den
långe tyckte sig Borneman igenkänna den falske
ridefogden och förargade sig öfver, att han vore utom
skotthåll, åtminstone för ett karbinskott. Men i det samma
varseblef han Måns Skytt samt erinrade sig dennes stora
rykte som skicklig skytt samt att det finlodade
Göingegevär, som af honom begagnades, var kändt för att träffa
sitt mål på ovanligt långt håll.


»Hör på, Måns Skytt», sade han, »ser du den där
karlen, som stöder sig mot det smärta bokträdet? Låt
mig se om det är sant, att du skjuter så ovanligt säkert
äfven på det längsta håll. Gif den där karlen en
minnesbeta!»

Måns Skytt gick fram till bröstvärnet, men då
Borneman utpekade mannen, på hvilken han skulle visa sin
skjutkonst, mörknade han. Utan att säga ett ord lade
han dock geväret till kinden och sköt.

I samma ögonblick såg Borneman en barksplittra
rifvas bort från trädet alldeles invid mannens hufvud.

»Vet du hvad den kulan hade att betyda, Lille Mats?»
sade Göingehöfdingen, ty det var han, i det han böjde
sig ned och tog upp barksplittran. »Jo», fortsatte han,
då hans interlokutör endast ryckte på axlarna, »det var
en varnande hälsning från gamle Måns Skytt, som nu
kunde ha tagit mitt lif, om han velat. Men vi skola
lyda hans varning och gå ett stycke längre bort.»

Det var sällan man såg Måns Skytt skratta, men
då Borneman vände sina ögon från målet till skytten,
blef han helt öfverraskad af att se gubbens gängliga
kropp skakas af ett invärtes, ohörbart skratt.

»Det där var ett mästerskott, fast det inte träffade
sitt mål», sade Borneman, föga anande att det dock
träffade just där gubben ville att det skulle träffa.

*
</chapter>
<chapter name="Kap. 17. Löjtnant Hårds bragd">
<table o>
<td c><big>Kap. 17.</big>
<td c><h2><small>Löjtnant Hårds bragd.</small></h2>
</table>

Det var endast den ena delen af försvarsprogrammet
Wanås’ besättning lyckats utföra under natten; den andra,
nämligen snapphanarnes bortdrifvande från den i hast
uppförda vallen och dennas förstörande, återstod. Under
förmiddagen den 29 sysselsatte sig löjtnant Hård ifrigt
med detta problem. Att ett utfall skulle göras, därom
var han fullt ense med sig själf, ty då det visade sig,
att den af snapphanarne uppförda vallen motstod
skotten äfven från de gröfsta kanoner, man hade till sitt
förfogande, fanns intet annat medel att bemäktiga sig den,
och grannskapet var i alla händelser allt för farligt för
att tillåtas fortfara.

Men skulle utfallet företagas vid fullt dagsljus eller
skulle man afvakta natten för att i skydd af dess
skymning utföra det mera obemärkt? Det var därom han
kände sig tveksam. Efter samråd med såväl Borneman
som Lars Ryding beslöt han sig slutligen för det senare,
synnerligast som han fått en idé för dess utförande,
hvilken särdeles tilltalade honom och vann äfven
rådgifvarnes bifall.

Risvallen vore så hög, att snapphanarne uppe på
höjden svårligen, åtminstone under natten, kunde se hvad
som tilldrog sig där bakom, synnerligast som de med
elden från bastionerna kunde hållas på ett ganska
betydligt afstånd. Ej heller kunde de snapphanar, som lågo
bakom den, hålla utkik på hvad man företog sig i
borgen. På dessa omständigheter hade löjtnant Hård byggt
sin plan, som gick ut ut därpå, att medels i borgen
befintliga stegar och bräder i hast slå en brygga öfver
fästningsgrafven just bakom vallen samt, sedan man så
obemärkt som möjligt passerat denna, klättra upp på
vallen och plötsligt öfverfalla dess försvarare ofvanifrån.
Härvid blefve det handgemäng, som komme att afgöra
striden, och i sådant hade alltid snapphanarne visat sig
betydligt underlägsna de mera öfvade och för dylik strid
bättre beväpnade soldaterna. Därefter skulle man med
petarder spränga sönder vallen.

Så fort beslutet blifvit fattadt, vidtog löjtnant Hård
genast förberedelserna för dess utförande. Utfallskolonnen
skulle bestå af 20 man, ett antal som visserligen
antagligtvis vore betydligt underlägset snapphanarnes, som man
endast gissningsvis kände, men den unge befälhafvaren
vågade ej för ändamålet disponera flere af borgens
fåtaliga besättning. Själf ämnade han taga befälet öfver
utfallsstyrkan med Svensson som underbefälhafvare, och
Borneman skulle under tiden föra befälet i borgen med
Lars Ryding vid kanonerna. Det vågsamma företaget
skulle utföras så fort det blefve någorlunda mörkt, d. v. s.
vid elfvatiden.

Mot förmodan blef väderleken särdeles gynnsam. På
förmiddagen hade det varit byigt väder, men på
eftermiddagen blef det plötsligt alldeles klart med strålande
solsken. Detta lofvade just icke godt för dem som
önskade möjligast djupa mörker på natten, men vid
åttatiden på aftonen mulnade det åter till och vid
niotiden var det alldeles jämnmulet.

Redan vid tiotiden kunde stegarne utläggas och
klockan ½ 11 stod utfallskolonnen färdig att anträda sin
vådliga färd. Petarder och ledningstrådar voro i ordning
och pistolerna, utom värjan det enda vapen som 
medfördes, laddade. Några af soldaterna medförde dock äfven
handgranater, afsedda att uppifrån kastas ned på fienden.
Snapphanarne höllo sig fortfarande lugna och det såg
icke ut, som om något anfall å deras sida vore nära
förestående.

Bakom ett fönster i östra längan, ofvan den
utfallsport, som från källarvåningen här ledde ut och just
blifvit begagnad af utfallsstyrkan, befann sig emellertid en
åskådare, om hvilken ingen i truppen hade någon aning.
Det var fröken Lena Sofia von Putbus.

Man hade icke omtalat den förestående expeditionen
för borgens damer, men på ett eller annat sätt hade
fröken Lena fått reda på den. Hon hade då i hemlighet
smugit sig till det fönster, där hon nu stod, en osedd
åskådarinna af hvad som komma skulle.

Löjtnant Hård var själf den förste, som passerade
den sviktande spången. Efter honom gledo de andra
öfver, en och en i sänder för att icke för hårdt fresta
den svaga bryggan. Snart var hela styrkan öfver, spridde
sig längs den improviserade risvallen och började
försiktigt klättra uppför densamma. Detta mötte ingen
svårighet, och ej heller kunde af något tecken märkas att
företaget blifvit upptäckt af fienden. Försiktigt kröpo de
öfver vallens krön och snart försvunno de för
åskådarinnans blickar. Ännu hördes ej ett ljud. Det var ett
spännande ögonblick för fröken Lena, som tryckte
handen mot hjärtat för att dämpa dess oroliga slag.

Då small plötsligt ett pistolskott och därefter hördes
knallar af handgranater och ett dämpadt vapenbrak, som
då man strider man mot man i en löpgraf. Skott på
skott knallade, värjor klungo och man hörde dofva skrik
och de döendes rosslingar.

Af allt krig är striden man mot man i en trång
löpgraf det förfärligaste.

Fröken Lena vred sina händer i förtviflan, hon ville
fly, men benen buro henne icke.

Nu hade snapphanarne uppe i skogens mörker märkt
hvad som föregick. Glömmande all försiktighet för att
bistå kamraterna, sågos de i en mörk klunga störta ned
för backen. Men då brakade en förfärlig salva från
bastionen. Ett hagel af rännkulor, skrot och gevärskulor
sopade fram öfver backsluttningen och af den täta flock
snapphanar, som rusat ned för backen, återstod endast
en hög af lik. De få, som öfverlefvat denna salva,
störtade åter in i skogen.

Striden i löpgrafven bakom risvallen var häftig, men
blef kort. Stridsbullret där begynte aftaga och plötsligt
syntes en flock snapphanar lämna den skyddande vallen
och springande söka uppnå ett annat skydd; men för
flertalet blef det ett språng rakt in i dödens armar. De
föllo för kulor från bastionerna. Högst ett par eller tre
lyckades uppnå det skyddande dunklet.

Af utfallstruppen började snart en efter annan att bli
synlig öfver vallen. Fröken Lena räknade med bäfvande
hjärta deras antal. Några voro synbart sårade och ett
par buros öfver spången af kamraterna. Endast två
fattades — den ene var anföraren. Lena trodde att hennes
hjärta skulle brista. Hon kunde ej längre dröja bakom
fönstret, utan vacklade ned för trappan och stannade i
hvalfvet af utfallsporten. Men där hörde hon några ord
som återgåfvo henne mod och hopp. Hon hörde
nämligen gefrejter Svensson säga till en af knektarne:

»Löjtnanten ville själf tända på minan, det är
därför han stannat kvar.»

Han lefde således och var oskadad. Hon andades
åter. Knektarne spredo sig på den smala vägen emellan
borgen och palissaden och märkte icke fröken Lena, som
krupit in i hvalfdörrens djupa skugga.

Plötsligt syntes löjtnant Hårds höga gestalt på
krönet af vallen, Lena sträckte jublande sina armar emot
honom, men ingen kunde se det, ty hon stod i den
skumma dörröppningen.

Då hördes ett hjärtskärande skrik från andra sidan
vallen.

»Hjälp, hjälp, jag sprängs i luften», ljöd det som i
skälfvande dödsångest.

Löjtnant Hård hejdade sig, just som han ämnade
hoppa ned, betänkte sig ett ögonblick och försvann åter
på andra sidan.

Det var långa sekunder, som nu följde. Dena hade
fallit på knä i dörrhvalfvet och sträckte i bön sina
händer mot himlen.

Och nu! — nu syntes åter löjtnant Hård där uppe,
bärande i sina armar en sårad ryttare.

»Gud vare tack!» bröt det oemotståndligt fram från
Lenas läppar.

Men i samma ögonblick såg man vallen lyfta sig i
höjden och splittras åt alla håll, en väldig eldflamma
sköt upp, kastande ett spöklikt sken öfver nejden, och en
förfärlig knall kom slottets fönsterrutor att skallra.
Därefter åtföljdes det flammande skenet af ett djupt mörker.

Minan hade varit väl anlagd. Hela vallen hade
splittrats, och ett djupt hål i jorden, betäckt af ett kaos
af trädgrenar, var det enda som återstod af
snapphanarnes så sinnrikt åstadkomna fältverk.

Expeditionen hade sålunda haft all önsklig framgång,
men hvar fanns dess tappre befälhafvare?

Det var lyckligt för löjtnant Hård att han, då
explosionen inträffade, befann sig på själfva den nedre
kanten af vallen. Följden blef nämligen den att han, i
stället för att uppslukas af det flammande eldhafvet,
slungades med sin börda i famnen rakt ut i
fästningsgrafven. Och skicklig simmare, som han var, skulle det
icke fallit sig svårt för honom att rädda både sig själf
och knekten, om han icke träffats i hufvudet af en af de
kringflygande trädgrenarne och af detta slag blifvit sanslös.

Men räddande armar saknades lyckligtvis ingalunda.
Flere af knektarne hade, då de sågo hvad som inträffat,
kastat sig i grafven, och snart låg löjtnant Hård lefvande
och oskadad, så när som på kontusionen i hufvudet, men
sanslös utsträckt på strandbrädden, hvilande sitt hufvud
i Lena Sofias knä. Hon brydde sig ej nu om hvad folk
trodde eller tänkte, utan förband hans sårade panna och
stödde hans våta, bleka hufvud, medan en bår
anskaffades.

Äfven den sårade knekten blef lyckligt upptagen och
vårdades nu af tjänstvilliga händer.

Löjtnant Hård hade på förhand befallt, att alla
sårade genast skulle bortföras från löpgrafven, emedan
vallen skulle sprängas i luften. Detta trodde man sig ock
hafva utfört, men i brådskan och upphetsningen efter den
häftiga striden, ty snapphanarne hade, fastän öfverraskade,
gjort ett ursinnigt motstånd, hade man icke varseblifvit
att en af de yngre ryttarne vid namn Frosten saknades.
Han hade fallit midt i en hög snapphanar, hvilkas lik
dolde honom. Just då löjtnant Hård, troende sig vara
omgifven af idel lik, antändt luntan, hade Frosten
kommit till sans, men icke förmått gifva sig tillkänna förr
än löjtnanten redan var uppe på vallen, då nödropen
kallade honom tillbaka. Dröjsmålet med att frigöra den 
sårade från snapphaneliken samt att bära honom upp hade
varit nära att kosta båda lifvet.

Löjtnant Hård hade under den korta tid, han
tillhört Smålands rytteri, varit mycket omtyckt af soldaterna,
men från denna stund dyrkades han af dem. Det fanns
ingen af knektarne som icke när som helst skulle ha gått
i döden för honom. Han hade ju utsatt sig för den
förfärligaste fara, en mer än vanligt hemsk död, för att rädda
en simpel knekt.

Det fanns också en annan som till fullo uppskattade
hans ädla och uppoffrande handling, och det var Lena
Sofia von Putbus. Då Axel Hård efter en stund
vaknade ur svimningen, satt hon vid hans hufvudgärd och
höll hans hand mellan sina. Hvad som då rörde sig
inom dem behöfde knappast i ord uttalas. Den mur af
finkänslig stolthet, som Axel Hård själf i sin blindhet
rest mellan dem, låg nu i spillror liksom snapphanarnes
fältverk, och han talade nu om huru varmt han älskade
henne och hvilken bitter kamp med sig själf han
kämpat, sedan försynen på ett för dem själfva så oväntadt
sätt sammanfört dem på Wanås. Själf hade han insett
att denna kamp blefve honom för svår, och därför hade
det varit hans afsikt att söka bli kvitt sitt befäl på
Wanås och i stället bli förflyttad till armén vid
Herrevadskloster, men så kom belägringen emellan. Att han
hittills kunnat framhärda i denna kamp berodde, sade
han henne nu, mest därpå att han särskildt hos fru
Maren, som han antog hysa andra och bättre planer för
sin systerdotters och arftagarinnas framtid, icke ville
framstå såsom den där för egna intressen missbrukade
sin fördelaktiga ställning som försvarare på Wanås under
en farlig och orolig tid.

Och Lena å sin sida var ej mindre öppenhjärtig.
Hon omtalade, hur hon redan under sammanträffandet i
Stralsund kommit till klarhet om sina känslor för honom,
men att denna visshet att aldrig kunna älska och tillhöra
någon annan man blifvit allt lifligare för hvarje dag af
deras samvaro på Wanås. Och nu, efter tilldragelsen i
natt, nu var han hennes hjälte och allt. Hon hade
alltid svärmat för ädel och själfuppoffrande manlighet, och
hvar i vida världen skulle hon funnit ett bättre bevis på
sådan än hvad hon i natt bevittnat? Och då härtill kom,
att hon helt och hållet kunde skingra hans farhågor
beträffande fru Maren, hvilket för öfrigt snart bekräftades
af denna själf, så hade härmed den sista skrankan, som
hans stolthet rest emellan honom och den han älskade,
fallit, och därmed tillhörde de ock hvarandra för lifvet.

Det kan gå underligt till ibland. Följden af det
nattliga utfallet blef en trolofning. Omständigheterna voro
icke nu sådana, att något firande af denna viktiga
tilldragelse kunde ske, men efter hvad som under natten
inträffat ansåg fru Maren, att förbindelsen borde
offentligt tillkännagifvas. Detta skedde ock följande dag, och
där fanns väl ingen i borgen som ej af hjärtat önskade de
trolofvade lycka och välgång.

Kontusionen i pannan var af föga betydenhet.
Slaget hade förorsakat en lindrigare hjärnskakning och däraf
följande svimning, men Axel Hårds kraftiga
kroppskonstitution öfvervann snart det onda. Kanske bidrog
trolofningen icke så litet härtill, ty glädjen är en god läkare.
Huru som helst, så sågs den unge befälhafvaren redan
vid middagstid dagen efter utfallet vandra omkring inom
fästningen med en hvit duk om pannan och med samma
klokhet och drift som någonsin förut ägna sig åt sina
ansvarsfulla plikter. Men icke sedan han kom till Wanås,
hade han sett så glad och lycklig ut som nu, tyckte
knektarne.

Vallens intagande och förstörande utgjorde en stor
missräkning för snapphanarne, hvartill kom att det
nattliga utfallet kostat dem betydligt i sårade och döde. Men
värre än allt detta var dock det missmod, som blef
följden af denna motgång.

Och för så illa disciplinerade trupper, som dessa,
innebar detta en stor fara. Endast framgången kunde i
längden sammanhålla dem, det insåg Sven Pålsson allt
för väl. Det var med yttersta möda han förmådde hindra,
att stora hopar aflägsnade sig och hela företaget
öfvergafs. Ett belägringskrig, som drog ut på tiden, låg
alldeles icke i dessa truppers skaplynne.

*
</chapter>

<chapter name="Kap. 18. Hummerhjelm och hans stöfvare">
<table o>
<td c><big>Kap. 18.</big>
<td c><h2><small>Hummerhjelm och hans stöfvare.</small></h2>
</table>

Ungefär en half mil väster om Wanås ligger vid
Almaåns strand gården Sinclairsholm, vid tiden för vår
berättelse tillhörig öfversten i svenska armén Nils Skytte.
Gården, som var öppen och obefäst, sköttes vid denna
tid af en fogde, hvilken ensam residerade där, ty
öfversten låg själf i fält med armén och hade under tiden
skickat sin familj och det dyrbaraste af sina ägodelar
till släktingar långt uppe i Sverige. Och helt visst hade
han gjort mycket klokt i att sålunda sätta de sina och
deras dyrbarheter i säkerhet, ty gården hade flera gånger
plundrats af snapphanar, senast under deras tåg upp till
Wanås. De hade då farit fram som vildar och gjort rent
hus i alla vrår, och hade ej fogden varit försiktig nog
att i god tid gömma undan åtskilligt, så skulle han
antagligen själf ha fått svälta ihjäl. Att de icke därtill satt
eld på gården berodde väl uteslutande därpå, att de icke
genom en större eldsvåda i närheten ville i förtid
underrätta besättningen på Wanås om sin ankomst. Men i
att skada och fördärfva, hvad de icke kunnat bortföra,
hade de visat stor flit för att därigenom hämnas på en
af den svenska arméns tappraste officerare, med hvilken
de mer än en gång varit i nappatag.

Den 30 Juni 1677 hade emellertid Sinclairsholm
fått en helt annan inkvartering, ty på gräsplanerna betade
dragonhästar och på gården vimlade det af svenska
dragoner, hvilka med innerlig belåtenhet skockade sig
omkring en fora med lifsmedel, som fogden, själf en
gammal gråskäggig f. d. svensk soldat, hämtat från ett
aflägset gömställe och nu med förnöjelse utdelade.

Uppe i hufvudbyggnaden i den s. k. riddarsalen
sutto vid ett sönderslaget men åter nödtorftigt lagadt
bord tvenne personer fördjupade i samtal, därunder
ingalunda förgätande att göra täta påhälsningar i en väldig
ölstånka, hvars innehåll fogden på något outransakligt
sätt lyckats undanhålla de glupande snapphanarne för
att nu därmed fägna mera välkomna gäster. Båda voro
män i sina bästa och kraftigaste år. Den yngre af dem var
en reslig, omkring 30-årig man i svensk officersuniform
och med välbildade, solbrända drag, vittnande om kraft
och en viss böjelse att helst se lifvet från den glada
sidan; den andre, som tycktes närma sig 40-talet, var
klädd som en vanlig bonde i vadmalsrock och 
skinnbyxor. Det skägglösa, rödletta ansiktet var rundlagdt
och hade en min af enfald och godmodighet, som dock
föga stämde öfverens med de små, klippska ögonen.

Ingen, som icke kände dem, skulle kunnat ana att
dessa två godmodiga dryckesbröder voro män, hvilka, om
snapphanekrigets historia en gång skulle skrifvas,
ovillkorligen komme att intaga den främsta platsen på
svenska sidan, och hvilka gjort sitt fosterland större tjänster
än eftervärlden kunnat drömma om.

Officeren var nämligen »snapphanarnes gissel», den
berömde och fruktade »partigängaren», ryttmästaren
<i>Alexander Hummerhjelm</i>, hvars namn i förbindelse med
fantastiska sägner från snapphanekriget ännu lefver kvar på
folkets läppar i Göingebygden, ehuru det under tidernas
lopp blifvit förvanskadt till »Humlehjelm». Troligen
beror denna namnförändring i folksägnen på att Göingarne
föga känna till hvad hummer är för något, men äro dess
mera förtrogna med »humle».

»Humlehjelm och hans dragoner» spela alltid en
mycket viktig roll i de sägner, som i den gamla
snapphanebygden berättas vid spiselbrasan om vinterkvällarne.

Den andre af de båda öldrickarne var den i sägn
och saga föga mindre berömde gästgifvaren i Markaryd
<i>Nils Nilsson</i>, mest känd under namnet »Humlehjelms
stöfvare». I historien är visserligen denne med ovanligt
»detektivsnille» utrustade bonde, kanske den förnämste
detektiv Sverige någonsin ägt, icke så mycket omtalad,
ehuru långt ifrån glömd, men i folksägnen i dessa
trakter är hans namn troget förenadt med Hummerhjelms.
Alltid var det »stöfvaren», som, stundom själf förklädd
till snapphane, spanade upp snapphanarnes hemligaste
gömställen och rådslag, och därefter kom »Humlehjelm
och hans dragoner» och gjorde slag i saken. Och så
förhöll det sig nog också i verkligheten, äfven om många
af de bragder, som tillskrifvas dessa båda Göingebygdens
folkhjältar, måste öfverflyttas på sagans område.

I sammanhang härmed torde få påpekas en
omständighet, som ingalunda saknar sitt historiska intresse, den
nämligen, att den inom den egentliga snapphanebygden,
Göinge härader, kvarlefvande folksagan från
snapphanekriget alltid tager parti <i>emot</i> snapphanarne. Det är
deras besegrare som upphöjas till folkhjältar, under det de
själfva i sägnen framställas såsom allt annat än
sympatiska röfvare och tjufvar, som de väl också i själfva
verket voro, åtminstone det stora flertalet.

Då dessa folksägner otvifvelaktigt hafva sin rot i
den tid, som i sägnerna skildras, synes oss detta bevisa,
att snapphanerörelsen ingalunda någonsin varit en
verklig folkrörelse, som ägde de djupa ledens sympatier, en
föreställning som dock torde vara ganska vanlig.

För öfrigt är det ju en historisk sanning, att
snapphanarne inom rörelsens egen hembygd foro fram mot den
fredliga befolkningen på ett sätt, som skulle varit en
orimlighet, om de haft medhåll annat än af tvång inom
den samma. Snapphanerörelsen kan och bör sålunda
icke betraktas som en <i>folkresning</i> emot svenskarne.
Snapphanarne skulle då i folksagan ha framställts som hjältar
i stället för tvärt om, och de skulle då ej ha utöfvat det
skräckvälde just mot befolkningen, som de bevisligen
gjorde. Carl den XI:s tilltag att ställa hela socknar och
härader till svars för snapphanarnes illdåd måste därför
betraktas som en blodig orättvisa.

Efter denna digression återvända vi till de båda
öldrickarne i riddarsalen på Sinclairsholm.

»En förbannadt bra idé af Matts fogde», sade
Hummerhjelm, »att kugga snapphanarne på det här präktiga
ölet, så att det i stället kom våra törstiga strupar till
godo. I en hel vecka har jag lunkat efter
snapphanehoparne, och lika väl kan man följa en svärm egyptiska
gräshoppor i spåren som dem. De lämna lika mycket
efter sig. Hvarken jag eller mina dragoner ha blifvit
feta på det tåget. Men om bara riksrådet Ebbe Ulfeld,
hvars säflighet Gud fördöme, ville röra en smula på
skankarna, så skulle jag inte längre nosa blodhundarne i
svansen, utan hugga dem i käften i stället. Kan du säga
mig, hur många snapphanar som nu äro samlade vid och
omkring Wanås?»

»Det kan jag, broder ryttmästare,<footnote>Folksägnen förmäler, att när gästgifvaren en gång räddat
Hummerhjelm ur snapphanarnes klor, sedan de redan lagt repet
kring fångens hals, belönade den senare sin räddare med att på
stället dricka brorskål med honom.</footnote> och det lika bra
som vore jag djäfvulens mönsterskrifvare. Där ha vi nu
först Ubbe i Frisholmen med 350 man från Västra Göinge,
så är det Per Stensson med 300 från Norra Åsbo, Mickel
från Bosakulla med 300 och Severin med 250 Östgöingar
samt slutligen »Lille Mats» med 600 från Villands härad
och Blekinge. Det gör mig 1,800 man. Tideman från
Bjäre härad, som också var budad, kom inte, annars
skulle styrkan ha gått till öfver 2,000 man.»

»Besitta det! Och du säger, att alla vägarne till
Wanås äro spärrade!»

»Hvar enda en! Mellan Råröds by och Qvittinge är
vägen späckad med snapphanar. Vid Spånga bro ligger
en stor styrka och likaså mellan Gryts kyrka och Wanås.
I öster är det lika när, ty hela Knisslinge by är besatt
af snapphanar.»

»Känner du ingen smygväg dit?»


»Ingen som lämpar sig för dragonerna — så vida
inte nöd är på färde.»

»Men om det riktigt gäller! — —»

»I så fall kan jag gifva dig anvisning på en man,
som, därest lyckan är god, skulle kunna föra hela
skvadronen i ryggen på belägringstruppen utan att passera
någon af snapphanarnes fältvakter.»

Hummerhjelm hvisslade som han alltid gjorde, när
han var riktigt belåten.

»Gif mig den anvisningen, hedersgästgifvare!» sade han.

»Från Långaröds by här nära vid går en smal och
stenig skogsväg till Vesterlöfs by i Qviinge socken. Tätt
vid sockengränsen ligger till höger om vägen en liten
koja, som är svår att finna, ty den är alldeles dold af
skogen. Där bor en man som allmänt kallas Jöns
Hornsked. Vänd dig till honom och hälsa från mig — han
skall visa vägen för truppen och är fullt pålitlig, fast
han säges hålla med snapphanarne och gör kruthorn
åt dem. Men skräm inte gubben — det är ingen hjälte.»

»Godt! Kan du så skaffa mig en man som för ett
bref till löjtnant Hård på Wanås?»

»Hm! Det budet får jag väl uträtta själf.»

»Det har du rätt i — Ingen annan lär vilja åtaga
sig det och ha utsikt att lyckas.»

Hummerhjelm tog en djup klunk ur stånkan och
fortsatte därefter:

»Jag skall strax skrifva brefvet, men först vill jag
upplysa dig om mina planer, så att du kan handla
därefter, när vi äro hvar på sitt håll. Som du vet, håller
Ebbe Ulfeld på att uppsätta ett bonderegemente mot
snapphanarne. För närvarande ligger han i Broby och
har en hel hop samlade. Nu är meningen den, att han
och jag skulle hjälpas åt att undsätta Wanås, och flera
bud ha gått oss emellan rörande den saken. Men han
säger sig ännu icke vara färdig. För min del anser jag
hvarje dröjsmål farligt. Wanås är ganska bra befäst och
Smålands ryttare präktigt folk, som inte släppa
snapphanarne in i första taget, men å andra sidan är
öfvermakten förtvifladt stor. Tänk dessutom fördelen af att
kunna ge snapphanarne en grundlig afbasning, medan
de äro samlade, och därigenom stäcka modet på de
lymlarne. Och så en sak till! Får Sven Pålsson riktigt
makten och befälet i sin hand, och det får han efter första
betydligare seger, så bli snapphanarne inte sen goda att
tagas med, ty det är annat gry i honom än i de andra
snapphanecheferna. Men lida de nederlag under hans
befäl, så är det slut med hans makt öfver dem, hvilken
för öfrigt redan är betydligt undergräfd af själfgodheten
och afundsjukan hos de andra befälhafvarne.

»Sant, broder ryttmästare! ’Lille Mats’ är den ende,
som i själ och hjärta håller med Göingehöfdingen. De
andre ge honom döden och djäfvulen vid första lägliga
tillfälle.»

»Nu har jag tänkt att vänta på Ulfeld ännu ett par
dagar, men kommer han ej då, så faller jag dem i ryggen
på egen hand. Därom måste jag underrätta Hård, så
att jag kan påräkna skyndsamt understöd från borgen.
Dessutom vill jag pigga upp dem med den nyss
bekomna underrättelsen att danskarne upphäft belägringen
af Malmö, sedan de misslyckats i sin generalstorm. Allt
detta vill jag skrifva om.»

»Skrif du brefvet, ryttmästare, så skall jag ställa fram
det, sade Nils Nilsson tvärsäkert, i det han reste sig för
att vidtaga förberedelser till sin farliga expedition.

*
</chapter>
<chapter name="Kap. 19. Oenighet i snapphanelägret">
<table o>
<td c><big>Kap. 19.</big>
<td c><h2><small>Oenighet i snapphanelägret.</small></h2>
</table>

Ett kort stycke norr om borgen på Wanås ligger en
hög, med ståtliga ekar bevuxen backe, i senare tid efter
en å dess topp anlagd iskällare kallad »iskällarbacken».
På den från borgen vettande sluttningen af denna
ekbacke, och sålunda i skydd för dess kanoner, var
snapphanarnes högkvarter förlagdt. I själfva backsluttningen
hade ingräfts en mängd större och mindre hålor, hvilka
blifvit försedda med tak af trädgrenar och sålunda
bildade åt framsidan öppna hyddor, hvari snapphanarne
funno skydd mot solhetta och regn och i hvilka de
samlat sina förråd af hvarjehanda slag.

En af dessa hyddor var betydligt större än de
andra och rymde åtminstone ett femtiotal personer. Det
var det högkvarter, där höfdingarne höllo till, och från
hvilken ledningen af belägringstruppen sålunda utgick.
I denna hydda voro på eftermiddagen lördagen den 30
Juni, sålunda ungefär samtidigt som ryttmästare
Hummerhjelm och hans »stöfvare» drucko öl i riddarsalen på
Sinclairsholm, alla snapphaneanförarne samlade till
rådplägning. Och som hvar och en af cheferna tagit sina
underbefälhafvare och de allra förnämligaste i sin
respektive trupp med sig, uppgick antalet deltagare i mötet till
öfver trettio personer.

Det var en samling af vilda, skräckinjagande och
allt annat än välklädda figurer, bland hvilka Severin i
sin koketta jägaruniform och sitt äfven för öfrigt
vårdade yttre stack egendomligt af. Däremot föreföll den
enda närvarande kvinnan, Pus-Flse, i sina zigenarepaltor
af halft manligt, halft kvinnligt snitt, förträffligt i stil med
omgifningen.

Den som näst Severin såg mest civiliserad ut var
den lille, axelbrede och liflige »<i>Lille Mats</i>»,
»Villbattingarnes» (ett öknamn på folket från Villands härad)
och Blekingarnes fruktade anförare. Han hade varit
fältväbel i svensk tjänst, men nödgats desertera för att undgå
straffet för ett mord, och hade därefter blifvit en bland
svenskarnes allra farligaste vedersakare. I sin dräkt hade
han emellertid bibehållit ett visst militäriskt snitt, och
genom sin medfödda slughet och sin militäriska
uppfostran samt en utomordentlig djärfhet och tapperhet i
striden intog han en mycket framstående plats bland
snapphaneledarne, liksom ock den omständigheten, att den
kontingent han tillfört belägringshären vid Wanås var den
största och bäst disciplinerade, förlänade honom stor vikt och
anseende i den nu samlade kretsen.

Där var ock <i>Ubbe från Frisholmen</i>, i motsats till
den nyssnämnde en verklig jätte och med ett
fruktansvärdt vildt och afskräckande yttre. Men i likhet med
denne hade han af ett mord drifvits in bland
snapphanarnes skaror. Han var nämligen en af de få
snapphanar, hvilka som själfägande bönder suttit på egna
hemman, innan kriget bröt ut. På sin fäderneärfda gård
Frisholmen, eller som namnet äfven skrifves Frösboholm, i
Vittsjö socken, hade han lefvat i lugn och fred och till
och med åtnjutit ett visst anseende i orten. Men så
kom han i process med en granne och förlorade den
Olyckligtvis sammanträffade han på hemvägen från tinget
i Röinge med sin ovän. Det blef ordväxling och strid
och Ubbe slog ihjäl sin vederdeloman. För att undgå
straffet för detta dråp måste han fly till skogarne, som
seden den tiden var. Här kom han i spetsen för ett
band af skogsröfvare i liknande fördömelse, och då
kriget kort därefter bröt ut, blef Ubbe från Frisholmen
chefen för det snapphaneband, som bildades inom Vestra
Göinge härad. En viss slughet och en ofantlig
kroppsstyrka voro de egenskaper, som i förening med
naturlig vildhet och hänsynslöshet fört honom till denna
hederspost.

Så ha vi där <i>Per Stensson</i> från Norra Åsbo härad,
en af de mest ansedda och fruktade snapphanescheferna,
hvars grymhet och vildhet gjort hans namn till ett af
de öfver hela Skåne mest kända och fruktade. Ännu i
dag lefver det kvar i folksägnen med större friskhet och
vidsträcktare utbredning än någon af de andre
snapphaneanförarnes. Såvida ej tvenne snapphanechefer med
samma namn funnits, hvarom dock historien icke vet något
att berätta, så måste denne partigängare ha fört ett
ovanligt rörligt lif. Ty under det de andra
snapphaneanförarnes namn vanligen äro bundna vid någon viss trakt,
där de hade sin hufvudsakliga verksamhet, dyker Per
Stensson upp öfver hela provinsen, från Ystad till
Smålandsgränsen och från Öresund till Östersjön. Ja, till och
med i de många snapphanestriderna i Blekinge
framskymtar hans namn. Mest torde han dock vara känd i
de båda Åsbohäraderna, i trakten af Landskrona samt
på Hallandsås, dit han icke sällan drog sig tillbaka, då
han för hårdt ansattes nere på slättbygden. I likhet
med »Lille Mats» hade han varit soldat, men på danska
sidan. Och att han i danska högkvarteret fortfarande
åtnjöt det bästa anseende bevisas däraf, att man funnit en
af konung Christian egenhändigt undertecknad
officersfullmakt för »snapphanelieutenanten Per Stensson». Det är
dock icke med visshet kändt att han innehaft officersgrad
eller fört dylikt befäl inom danska armén, men i danska
handlingar från den tiden kallas han stundom »kapten.»

Hans yttre förrådde dock ingalunda officeren.
Dräkten var föga vårdad, om än icke fullt lika ruskig som
flertalet af kamraternas, och hans grofva drag och ovårdade,
i rödt stötande skägg gåfvo honom ett vildt utseende. Till
växten var han reslig och muskelstark, men icke på långt
när af så jättelika dimensioner som Ubbe i Frisholmen.

Per Stensson var i hög grad listig och slug och
därtill maktlysten och äregirig. Sven Pålssons idé att
sammanföra samtlige snapphanar under en gemensam 
öfverbefälhafvare tilltalade honom i hög grad, men — 
endast under den förutsättningen att han själf blefve
öfverbefälhafvaren. Detta lockande mål lyckades han dock aldrig
uppnå, men att aldrig heller Sven Pålsson blef
öfverbefälhafvare mera än till namnet, däri hade utan tvifvel Per
Stensson den största andelen.

Det fanns icke mer än en människa i världen, som
Per Stensson fruktade, och det var Alexander
Hummerhjelm. En lång rad af fäktningar, däraf flera
personliga, i hvilka Per Stensson varit underlägsen, hade allt
mera befäst denna djupa respekt, som hos den annars
så oförvägne snapphanen stundom kunde öfvergå till
panisk förskräckelse. Vidskeplig som alla råa naturer, såg
han i honom den obeveklige hämnare, för hvars hand han
en gång skulle falla.

<i>Mickel i Bosakulla</i>, befälhafvaren för Östgöingarne
från norra delen af häradet, var en typisk representant
för dessa förvildade gränsboar, som hade sitt hemvist i
Örkeneds otillgängliga skogar. Hans mest framträdande
egenskap var roflystnaden. Bland sina egna kamrater
troddes han icke mer än jämt, och misstanken att han
för egen del behållit en oskälig part af den svenska 
krigskassan, hvilken snapphanarne röfvat vid Loushult våren
1676, skadade i hög grad hans anseende. Men han
fruktades därjämte, ty af alla snapphanar voro
Örkenedsboarne de vildaste och obändigaste. De buro, så att säga,
en egen uniform, ty då de flesta andra snapphanar hade
skor eller stöflar med läderskaft, begagnade
Örkenedsboarne träskor och hade benet lindadt med bast ända
upp till knäet.

Af de öfriga närvarande känna vi redan »Sikte-mölle
Nisse» och Sven Puse. De andra tro vi oss saklöst
kunna förbigå.

Men den som sammankallat denna snapphanarnes
generalstab, om man så får säga, nämligen Sven Pålsson,
saknades ännu i kretsen. Han hade tagit sitt kvarter
i Måns Skytts öfvergifna stuga och tillbringade där
nästan all den tid han hade ledig. Han trifdes icke rätt
väl med den snapphanegeneration, som nu stod,
åtminstone till namnet, under hans befäl, och därför hyste han
förkärlek för den plats, som mera än någon annan
påminde honom om lyckligare framfarna tider.

Att Göingehöfdingens dröjsmål icke upptogs väl inom
den krets, han sammankallat, märktes synnerligt väl på
det tissel och tassel, som i synnerhet Pus-Else och Per
Stensson drefvo med kamraterna. Men man fruktade »Lille
Mats», som vanligen brukade stå på hans sida, och detta
lade ett visst band på tungorna.

Slutligen anlände Sven Pålsson, intog högsätet inom
kretsen och yttrade:

»Jag har sammankallat eder därför att jag anser att
en afgörande storm måste företagas mot borgen och jag
vill höra edra tankar om den anfallsplan jag uppgjort.
Men först några ord om nödvändigheten af skyndsamhet.
Inom tvenne dagar måste borgen vara i vår hand, och
det af följande skäl. Riksrådet Ebbe Ulfeld har svenske
konungens uppdrag att inom Göinge härader upprätta ett
regemente om minst 1,000 man uppbådade och
beväpnade bönder. Detta regemente är afsedt att kufva
snapphanerörelsen. För närvarande står han i Broby, således
på mindre än en mils afstånd härifrån, och lär redan ha
omkring 500 man under vapen. Och styrkan växer med
hvarje dag — hvarför? — jo, därför att ni genom
plundringar och våldshandlingar på vägen hit till den grad
retat upp bönderna, att de i stora skaror rusa under
fanan.»

Ett doft mummel blef svaret på denna anklagelse,
men Sven Pålsson lät sig icke bekomma utan fortsatte:

»Då riksrådet mycket väl vet hvarför vi ligga här,
vore det otänkbart att han icke skulle falla oss i ryggen,
så snart han tror sig stark nog därtill. Och på två
timmar kan han marschera från Broby och hit — under
förutsättning, förstås, att icke våra fältvakter vid
Nöbbelöfs broar och Gryt uppehölle honom på vägen. Dock
tror jag mig veta — fullt säker kan jag icke vara — att
han dröjer ännu ett par dagar, innan han anträder denna
marsch. Tron I att vi med sju eller åtta hundra väl
beväpnade bönder i ryggen kunna intaga borgen?»

Ett allmänt nej blef svaret.

»Det är också min tanke, och därför måste den vara
tagen innan Ulfeld hinner fram.»

»Ja, ja!» ropades det.

»Men faran från Broby är inte den enda fara, som i
dessa dagar hotar oss. Då vår tappre kamrat Per
Stensson tågade hit från Norra Åsbo härad, var han
oförsiktig nog att märka ut vägen med nakna skorstenar
och brända tomter. Det gjorde att han fick en god
vän i hälarne på sig och den ’vännen heter Alexander
Hummerhjelm. Han befinner sig nu på Sinclairsholms
gård, d. v. s. en half mil härifrån. Den ibland eder som
känner Hummerhjelms dragoner vet nog att de, fastän
bara på sin höjd 150 man, icke äro att förakta.»

»Nej, nej!» ropades det, och Per Stensson såg på
samma gång ilsken och nedslagen ut.

»När Hummerhjelm faller öfver oss är icke godt
att veta, ty den karlen är lika oberäknelig som himlens
vind. Väl hafva vi starka fältvakter ute på det hållet,
men Hummerhjelm är som en ål; han glider igenom
där ingen annan kan komma fram. Först bakom Wanås’
palissader och bastioner kunna vi vara säkra för honom.»

Då ingen yttrade sig under den paus, Sven Pålsson
här gjorde i talet, fortsatte han:

»Och nu till min anfallsplan! Vi äro här omkring
1,800 man, men då döda och sårade samt fältvakterna
räknas ifrån, återstå endast omkring 1,400 stridbare män.
Hade vi tid på oss, så skulle vi genom gräfvande af
löpgrafvar taga borgen utan synnerlig uppoffring af folk,
men vi måste skynda och därför duger ej ett slikt
omständligt förfarande. Sedan det af mig uttänkta anfallet
med rullande bråtar misslyckats, återstår för oss intet
annat än ett öppet anfall från alla sidor på en gång.
Det kommer att kosta folk, det inser jag mycket väl,
men med afdrag af de sårade kan besättningen icke
uppskattas högre än till 60 man utom befälet. Fördelade
på fyra sidor gör detta endast 15 man på hvarje sida,
och sedan vi uppnått palissaderna, kunna ej kanonerna
användas. Och innan dess lära ej så många hinna
nedskjutas, om vi sprida oss. Men för att något minska
manfallet och tillika hjälpa oss öfver grafvarna, har jag
låtit hugga och hopbinda öfver 1,500 risknippor så stora,
att de skyla mannen som bär en dylik framför sig. Och
i grafvarna kunna de användas som broläggning öfver
de grofva bjälkar, som likaledes skola framsläpas och
kastas i vattnet. Detta är min plan; allt är i ordning och
jag anser att den bör utföras redan i natt. Har någon
annan något bättre förslag att framlägga, så tala!»

Enär en lång stunds tystnad följde på denna vädjan,
såg det till en början ut som om opposition helt och hållet
skulle uteblifva, och det fastän en eller annan skrufvade
sig på ett sätt, som antydde att han icke var belåten.
Men slutligen skar sig en gäll kvinnoröst genom
tystnaden.

»Jag vet ett bättre skydd än risknippor», sade
Pus-Else, ty det var hon som tog till orda.

»Jag tror icke», sade Sven Pålsson förargad, »att vi
af kvinnor behöfva lära krigskonst, och allra minst af dig,
Pus-Else, som aldrig har annat än djäfvulskap i sinnet.»

Men flera ropade:

»Låt Pus-Else tala! Låt oss höra Pus-Elses
djäfvulskap — kanske det kan hjälpa oss in i borgen!»

Gent emot en så bestämdt formulerad önskan
ansåg sig icke Göingehöfdingen kunna hindra zigenerskan
att tala, utan gaf henne, ehuru motvilligt, tecken att
fortsätta. Och med stor munvighet och många utvikningar
från ämnet utvecklade hon en plan, som i korthet kan
angifvas sålunda:

Under natten skulle ströfkårer utsändas åt alla håll
för att hopsamla och drifva till Wanås så många af
ortens befolkning, företrädesvis kvinnor och barn, som
kunde anträffas. Därefter skulle dessa, med presten i
Qviinge i spetsen, tvingas att med stockar och risbundtar
slå bryggor öfver grafvarna. Och sedan, då det gällde
anfall, skulle de gå före som lefvande sköldar åt
snapphanarne, hvilka besättningen icke skulle kunna nedskjuta
utan att på samma gång tillspillogifva alla dessa
kvinnor och barn.

»Kanske», slöt hon, »skulle borgens befälhafvare,
som sades vara förälskad i en af fröknarna och sålunda
troligen ginge i kvinnornas ledband, hellre uppgifva
borgen frivilligt än att massakrera värnlösa kvinnor och
oskyldiga barn. I alla händelser kunde man låta presten
predika en stund öfver det ämnet, innan man skrede till
anfall.»

Sven Pålsson hade med möda kunnat behärska sin
vämjelse och vrede under detta tal, men då hon slutat
reste han sig och utropade med gnistrande ögon, i det
han slog handen på värjfästet så det klang:

»Aldrig skall slikt ett nidingsdåd ske, så länge jag
för befälet!»

Men nu tog Per Stensson ordet och lemnade fritt
aflopp åt den ilska, som sjudit inom honom allt sedan
Göingehöfdingens tal.

»Du sade, Sven Pålsson, att jag märkt ut vägen,
som ledde hit, och det har du rätt i, men dess lättare
hittar jag härifrån, och hellre än att jag låter
kommendera mig af personer, som äro för högfärdiga att lyda
goda råd, drager jag mina färde och mitt folk med mig.
Och för resten, hvad ditt befäl angår, så räcker det väl
ej längre än vi vilja lyda dig, tänker jag. Antingen
skall Pus-Elses råd följas eller ock drager jag i natt
härifrån. Jag har redan förlorat allt för mycket folk för
dina grillers skull, Sven Pålsson.»

Häruti instämde ljudeligen Ubbe från Frisholmen
och Mickel från Bosakulla och deras män med dem.

Nu tog Severin till ordet.

»Icke kan jag säga», yttrade han, »att Elses påhitt
om de lefvande sköldarne tilltalar mig, ty går jag till
strids, så inte blir det bakom ryggen på ett fruntimmer,
vore det också själfva hins mormor; men icke för ty
röstar jag för hennes förslag, ty jag tror att den där
hotelsen med kvinnor och barn ska’ skrämma dem att
uppgifva borgen. Dessutom skall det högeligen roa mig att
höra min älskelige broder Andreas Andræ Maglowius
anstränga sin vältalighet för att hindra det israelitiska
barnamordet.»

Sven Pålsson hade ännu ej uppgifvit hoppet att drifva
sin vilja igenom, ty »Lille Mats» teg fortfarande och
såg icke ut som om han tyckte om förslaget. Han
beslöt att, så att säga, »taga tjuren vid hornen», ty hade
han »Lille Mats» och hans betydliga skara med sig, så
skulle han nog, vore det också med våld, veta att sätta
sig i respekt.

»Hvad säger du, vän Lille Mats», sade han, »om
den där häxans plan? Har du lust att krypa bakom
ryggen på kvinnor och barn, som en annan feg hund,
då det gäller att träda fienden under ögonen? Och har
du lust att trotsa den, som din rättmätige herre och
konung satt till ditt befäl?»

På denna direkta fråga måste »Lille Mats» svara,
men man såg att han gjorde det ytterst ogärna och med
stor betänksamhet.

»Jag vet icke hvad jag skulle velat gifva», sade han,
»om detta olyckliga förslag aldrig kommit fram, ty
visserligen är icke jag den, som kryper bakom andras ryggar,
allra minst kvinnors och barns, då jag går till strids.
Feg har ännu ingen kallat Lille Mats. Däremot tycker
jag mycket om Sven Pålssons anfallsplan, och vilja
kamraterna vara med om den, så rycker jag gladeligen till
strids när som helst och mitt folk med mig.»

»Nej, nej, nej!» skallade det omkring honom.

Lille Mats ref sig i det yfviga håret, vände och vred
sig, men undvek att blicka in i Sven Pålssons
flammande ögon. Slutligen fortsatte han:

»Efter som jag nu hör att I alla, utom min gode
vän Sven Pålsson, ären för den olyckliga planen, så
helldre än att allt samman skall gå sönder och den sköna
borgen med sina förträffliga kanoner löpa oss ur händerna,
därför att vi inte kunna komma öfver ens, utan som
trilska vargar resa borst mot hvarandra, så vill jag
undertrycka min egen åsikt och förena mig i flertalets beslut.»

»Så hören då, I friskyttar, äfven mitt beslut», sade
Sven Pålsson i det han blossande af vrede och med
flammande ögon ställde sig midt i kretsen, »så hören
mitt beslut och det låter sålunda: Från och med detta
ögonblick nedlägger jag mitt befäl, det konung Christan
själf anförtrott mig, ty jag vill icke gå i flock med fega
hundar, som rifva och slita i fredliga vägfarande och röfva
och plundra en värnlös allmoge, som de i stället skulle
skydda och hjälpa, men sloka med svansen och krypa
bakom kjortlar då det gäller att stå för kulor och krut.
Mången strid har jag utkämpat och mången krigslist
uttänkt och hvarken lif eller blod har jag sparat för den,
som jag håller för min rätte konung, men jag har stridt
med ärliga vapen och hållit mig fjärran från nidingsdåd.
Så vill jag ock göra hädanefter och därför vänder jag
er ryggen — farväl.»

Snapphanarne, i synnerhet Per Stensson och Ubbe,
kokade af ilska och raseri, men så stor var ännu
Göingehöfdingens makt öfver dessa vilda sällar, att ingen
vågade kröka ett hår på hans hufvud, då han långsamt
gick genom deras krets. Då han kommit fram till
utgången, stannade han framför Pus-Else, som stod där
med ett triumferande smil på de tunna läpparne.

»Så må man nu för första gången säga om
Göingehöfdingen, att han slagit en kvinna!» sade han.

Och därmed gaf han Pus-Else en så kraftig örfil,
att hon som träffad af blixten störtade till marken.

Vig och fräsande som en vildkatt kastade sig i det
samma Sven Puse öfver honom, men han slängde
ynglingen handlöst ifrån sig så att han rullade långt ned
åt backsluttningen. Därefter aflägsnade han sig långsamt
i riktning mot »Skyttahuset».

Ingen gjorde min af att förfölja honom.

Då Göingehöfdingen uppnått skyttens stuga, blåste
han i en silfverpipa. En ung snapphane infann sig genast.

»Sök upp hästarne i hagen. Så snart junker Rud
ankommit, begifva vi oss härifrån», befallde Sven Pålsson,
satte sig därefter vid det enkla furubordet och försjönk
i tankar, stödjande hufvudet mot händerna.

Så hade han suttit i flera timmar, då junker Rud
inträdde, svettig och dammig.

»Jag medför goda nyheter från Kristanstad,
Göingehöfding», sade han. »General Maeerheim ber hälsa dig
att han vill gifva oss fyra goda kanoner, om vi själfva
afhämta dem. Sämre låta nyheterna från Malmö.
Konung Christian har efter en misslyckad stormning den
26 dennes upphäft belägringen och dragit med hela
armén åt Landskrona.»

Sven Pålsson blef bestört, då han hörde den senare
nyheten.

»Motgång öfver allt!» mumlade han i det han med
bekymrad uppsyn vandrade fram och tillbaka i den trånga
stugan.

Slutligen meddelade han junker Rud hvad som händt
och sin bestämda afsikt att ännu samma afton begifva
sig bort från Wanås.

»Men, Göingehöfding», yttrade denne med nedslagen
min, sedan han hört hvad som passerat, »du hade dock
så säkert lofvat mig att fröken Lena skulle bli min, och
att jag en dag skulle bli herre till Wanås, sedan Skåne
åter blifvit danskt.»

Sven Pålsson fixerade honom tyst en stund. Därpå
sade han:

»Hvem vet? Kanske är jag ännu man för att hålla
det löftet. Snapphanarne intaga icke borgen, det säger
mig en aning, men kanske kunna vi, då tid blir, taga
den unga fröken. Svårare gärning har jag varit med om
att utföra.»

En stund senare redo Sven Pålsson och junker Rud
bort från Wanås.

*
</chapter>

<chapter name="Kap. 20. En jämrens och fasans natt">
<table o>
<td c><big>Kap. 20.</big>
<td c><h2><small>En jämrens och fasans natt.</small></h2>
</table>

Sent på aftonen lördagen den 30 Juni satt
kyrkoherden Andreas Maglow ännu uppe vid skriflampan i
sin studerkammare, belägen till höger i förstugan i det
anspråkslösa och mycket bofälliga hus, som utgjorde
hufvudbyggnaden i den öster om kyrkan belägna
prestgården i Qviinge. Han var nu i aftonens sena timme
ifrigt sysselsatt med den predikan, som han följande dag
tänkte hålla i Qviinge kyrka. I annexkyrkan i Gryt
vågade han icke för snapphanarnes skull hålla någon
gudstjänst, men efter det Qviinge by ett par gånger blifvit
utplundrad af de vid Wanås lägrade roflystna sällarne,
hade där varit ganska lugnt, och åtminstone byboarne 
kunde väl, menade han, påräknas som åhörare i kyrkan
under morgondagen.

Det såg fattigt ut i denna studerkammare. En rankig 
hvilbänk, en bokhylla med några böcker, som icke
lockat roflystnaden, ett par trästolar och det simpla bord,
vid hvilket han arbetade, var hela möblemanget. Och
torftigt såg äfven själfva rummet ut. Den reslige Maglow
kunde knappast stå rak där inne utan att snudda vid
takbjälkarne. De skånska prestgårdarne voro inga
praktbyggnader den tiden, men prestgården i Qviinge var en
af de bofälligaste i stiftet och skilde sig föga eller intet
från de låga och oansenliga bondgårdar, som lågo
sammangyttrade i en klunga kring kyrkan. Den nuvarande
prestgården i Qviinge är en bland de äldsta och i
byggnadshänseende anspråkslösaste prestgårdarne i Skåne, men den
är dock, åtminstone hvad boningshuset angår, byggd
omkring trettio år efter det kyrkoherden Maglow ingått i
den eviga hvilan och ansågs förmodligen då som
synnerligt storartad gent emot sin föregångare.

I ett fall var denna studerkammare dock olik andra
kamrar. Under det dess tre väggar, liksom hela huset
i öfrigt, voro af trä, utgjordes nämligen den fjärde, den
vestra, af en tjock stenmur. Det var kyrkogårdsmuren,
som till besparings vinnande helt enkelt begagnades som
byggnadens vestra gafvel. I denna mur var i
studerkammaren en med järndörr försedd djup nisch, afsedd
att däri förvara dyrbarheter och viktigare handlingar. På
den söndriga järndörren märktes ännu tydliga spår af att
den nyligen blifvit uppbruten.

Gården var, som bruket den tiden öfver allt i Skåne,
kringbyggd. Dock vestra sidan icke fullständigt, ty på
ett kortare stycke närmast boningshuset utgjordes enda
stängslet af den höga kyrkogårdsmuren, å hvilken var
en gångdörr tätt invid studerkammarens fönster. Gården,
hvars port vette åt bygatan, stod således i förbindelse
äfven med kyrkogården medels nyssnämnda dörr, som var
öfverbyggd med ett hvalf.

Maglow skref ifrigt, under det han då och då sög
ett bloss ur en kort kritpipa. Plötsligt spratt han till vid
en tung duns där ute på gården alldeles utanför hans
fönster. Det lät som om någon hoppat ned från kyrkogårdsmuren. 
Maglow kastade pennan och grep sin spanskrörskäpp, 
hvars dolda värjklinga han till hälften utdrog. Nu
hörde han någon öppna förstugudörren, som ännu ej
blifvit stängd, och man famlade efter låset till
studerkammaren.

»Hvem är där ute?» ropade Maglow i det han grep
ett fast tag om värjan.

»Det får du veta då jag kommit in», svarade en röst,
som Maglow icke hört på många år, men som han allt
för väl kände.

I nästa ögonblick stod Severin i rummet.

Severin nickade åt brodern och slog sig ned å
hvilbänken lika ogeneradt som om han endast varit borta på
en halftimmes promenad.

Maglow sjönk ned i sin skrifstol, lutade ansiktet i
händerna och suckade:

»Så kunde det då icke undvikas längre, detta möte!»

Efter en stund rätade han upp sig, såg brodern barskt
i ögonen och sade:

»Kommer du för att plundra, så är det för sent, ty
dina vänner och kamrater ha redan gjort undan den saken
så grundligt, att ingenting återstår för dig.»

»Gläder mig, broder Anders, ty för gammal släktskaps 
skull skulle det varit mig motbjudande att länsa
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. Langlet]</small></i>
EN JÄMMERNS OCH FASANS NATT.</img>

dig på en hop jordiska håfvor, som dock endast nedtynga
en andans man.»

»Men det var dig icke motbjudande att lätta Qviinge
kyrka på 400 silfverdalrar samma natt som du bestal mig
på min styfdotter och min heder!»

»Hvad menar du?»

»Pängarne som du tog där i muren, sista gången vi
skildes åt; skrinet som fanns sönderbrutet i trädgården
om morgonen, då ni rymt om natten.»

»Yrar du? Vi som måste ligga gömda hos Pus-Else
i sex veckor, endast och allenast därför att vi totalt
saknade pängar. Hade jag haft 400 dalrar då, så skulle
mycket varit annorlunda än hvad nu är. Då hade jag icke
behöft taga värfning som simpel soldat för att betala
skepparen som förde oss öfver till Lübeck. Det var just
vår förbannelse att ingen af oss hade pängar.»

»Men pängarne stulos den natten, du låg här i rummet, 
du visste hvar nyckeln hvar gömd och du visste äfven
att skrinet med kyrkans pängar stod i murskåpet.»

Severin hade rest sig upp, det lättsinniga draget i
hans ansikte hade vikit för bestörtning och vrede.

»Nej, Anders», sade han, »på den tiden stal jag
icke.»

»Men hvem skulle då ha stulit pängarne, ty inför
den lefvande Guden är det sant hvad jag nu berättat.»

»Pus-Else — hon var ensam här i rummet i mer än
en timme, medan jag öfvertalade Lisbeth. Men», tillade
han, »vid djäfvulens liktornar, jag skall ställa henne till
ansvar för den stölden! Hon hade således bra betaldt
för det hon underhöll oss i sex veckor och slutligen
lånade oss — tio lumpna daler.»

»Så var du då oskyldig i det. Gifve Gud att du
kunde rentvå dig äfven i andra stycken.»

Severin gick otåligt fram och tillbaka i den trånga
kammaren, tydligen på det högsta förargad öfver det
spratt, som Pus-Else den gången spelat honom.

Maglow stödde åter hufvudet i handen och försjönk
i tankar.

»Severin», sade han slutligen, »hvar har du gjort af
Lisbeth Franck?»

»Hon är hos sina barn.»

»Det finnes således barn i detta gudlösa äktenskap?
eller förbindelse, borde jag väl säga.»

»Gudlöst! — Det skulle roa mig att höra ett
förnuftigt bevis för att mitt äktenskap med Lisbeth skulle
vara gudlöst. Inte vill du väl påstå att ditt blod flyter
i hennes ådror! Det vore ju en orimlighet, ty hon var
född många år innan du gifte dig med hennes mor
— eller kanske rättare med hennes mors pastorat — och
ej heller är det kändt att du — hm! — varit hjälpepräst
hos din företrädare. Nej, vill du se hur ett gudlöst
äktenskap ser ut, så gå till vördig prästerskapet. Se hur
man gifter sig där! Man söker upp ett ledigt pastorat
med möjligast bästa inkomster och lagom lång kyrkoväg,
och så tar man änkan på köpet, hon må nu vara hur
gammal och ful som helst. Det där kallas att konservera
pastoratet, men jag kallar det gudlöst. Det är ett slags
ecklesiastik prostitution.

»Emellertid», återtog han efter en stund, »är det ett
faktum att din och samhällsordningens bristande logik
beträffande bedömande af hvilka äktenskap, som äro
gudlösa eller icke, ödelagt hela mitt lif. Hade jag fått gifta
mig med Lisbeth, d. v. s. med ditt och samfundsordningens 
nådiga bifall, så skulle jag utan allt tvifvel ha blifvit 
en kyrkans lydige tjänare, som klippt mina får alldeles,
efter ritualen. Jag hade verkligen anlag åt det hållet.
Men så kastade du mig ur min moraliska jämvikt och
— nu är jag röfvare. Och inte ens en botfärdig röfvare
Men när jag blir hängd, så är det, märk väl, <i>du</i> som
håller i repet, om än icke med dina lekamliga händer.»

»Du ljuger, Severin!»

»Det gör du också, och jag skall genast visa dig
det.»

Sägande detta gick Severin bort till skåpet i muren,
slängde upp den sönderbrutna järndörren, trefvade ett
ögonblick med handen där inne tills plötsligt en
knäppning liksom af en fjäder hördes och hela den ena
sidoväggen, som dock var af veritabel mursten, sprang upp
och visade ett öppet rum. Severin stack in handen och
drog fram en stor, tung skinnpung, som gaf ett metalliskt
klingande ljud ifrån sig, då han skakade den.

Maglow blef alldeles askgrå i ansiktet. Han rörde
på läpparne, som ville han tala, men där kom icke
något ljud.

Severin vägde pungen i handen och sade med ett
sarkastiskt leende:

»Det var mig en baddare att ha blifvit tung, se’n
jag kände på honom sist. Slår vad att han förkofrat sig
med bortåt tusen plåtar. Anders, Anders, vakta uppå att
din själ icke hängifver sig åt ogudaktiga böjelser!»

Sägande detta slängde han in pungen, tryckte på
fjädern och muren var åter hel.

»Med detta här lilla experimentet, som jag i all
oskuld lärt mig att utföra för många herrans år sedan,
anser jag mig ha bevisat två saker: primo att du ljög,
då du sade dig vara så utplundrad att ingenting vidare
funnes att taga, och sekundo att jag, under den tiden jag
vistades här, aldrig stal, ty då skulle du snart ha märkt
det på din väns minskade korpulens där inne i det 
hemliga rummet. Nu förargar det mig nästan att jag inte
stal en smula <i>då;</i> hade jag gjort det, så skulle jag
troligen inte ha varit röfvare nu. Sådana där underliga
kullerbyttor gör stundom händelsernas logik.

»Emellertid», tillade han, då han såg Maglows
förstörda utseende, »kan du nu vara lugn för din käresta
där inne i skåpet. Mitt folk har för grofva och fumliga
fingrar för att taga reda på den hemligheten, och hos
din bror röfvarehöfdingen är den väl förvarad.»

Maglow slog sina armar kring Severins hals,
omfamnade honom ömt och utropade:

»Severin, Severin, du är Gud vare lof icke så
fördärfvad, som jag trodde.»

»Ack, I förståndsmänniskor», svarade denne, »I viljen
då ha metalliskt bevis för allting.»

Åter följde en kort paus, hvilken plötsligt afbröts af
Severin med utropet:

»Men vid djäfvulens tandvärk, här står jag och låter
af idel familjeprat förleda mig att glömma ärendet, som
fört mig hit.»

»Nå, hvad skulle det vara?»

»Jo, jag vill be dig genast följa med till Wanås för
att bereda några till döden.»

»Hvad säger du? Hvilka några?»

»Åh bara några hundra af dina sockenbor — —»

Severin omtalade därefter den i snapphanarnes krigsråd 
beslutade planen, och då kyrkoherden vägrade att tro
honom, slog han upp fönstret, och nu hördes tydligt
jämmer och verop rundt om i byn, där Severins band höll
på att fösa ihop de arma offren.

Maglow blef icke sen, vare det sagdt till hans heder,
att skyndsamt medfölja till Wanås i förhoppning att kunna
afvända eller åtminstone i någon mån lindra de 
olyckligas öde. Och under vägen sökte Severin intala honom,
att enda räddningen låg i att borgen frivilligt uppgåfves.

Det var för bygden där uppe kring Wanås i sanning
en fasans natt, denna natten till den 1 juli 1677. Länge
lefde den i folkets minne och än i dag är den, om än i
dunkla drag, förvarad i sägnen.

Öfver allt i gårdarne väcktes folket upp ur sin bästa
sömn och drefs i stora hopar längs vägarne till Wanås.
Kvinnor och barn voro mest eftersökta, men äfven män
togos med, och ofta gåfvo de vilda snapphanarne sina
offer icke ens så lång tid, som behöfdes för att förse sig
med nödtorftiga kläder. Hvart man kom hördes jämmer
och veklagan från skaror, som under hugg och slag drefvos 
fram såsom boskap till slaktbänken. Och de grymma
snapphanarne funno ett särskildt nöje i att uppskrämma
de skälfvande offren så mycket som möjligt, skildrande
hur de skulle gå fram i kulregnet och bilda vallar af lik,
bakom hvilka de själfva skulle stå trygga. Folkets till
ytterlighet uppdrifna skrämsel och dödsfruktan antogs
skola inverka på borgens försvarare, och därför sparades
icke på de mörka färgerna.

Kyrkoherden Maglow sökte trösta de olyckliga, så
godt han förmådde, och inom de skaror, med hvilka han
kom i beröring, verkade hans ord till icke ringa tröst
och hugnad. Själf behandlades han af snapphanarne med
ett visst undseende, antagligen beroende på att man kände
hans släktskap med anföraren.

*
</chapter>
<chapter name="Kap. 21. Ett budskap">
<table o>
<td c><big>Kap. 21.</big>
<td c><h2><small>Ett budskap.</small></h2>
</table>

Hela natten till den 1 juli väntade man förgäfves
anfall i borgen på Wanås. Däremot förmärktes en
ovanlig oro i snapphanelägret, ett kommande och gående, ett
ropande och domderande, som i hög grad väckte de
belägrades förvåning och undran, och denna stegrades än
mer då man fram mot morgonen därjämte hörde
barnskrik och högljudda kvinnoröster. Hvad kunde detta
betyda?

Först ett stycke fram på morgonen, då det redan var
full och klar dager, fick man förklaring på gåtan, men
denna väckte ej mindre undran. I spetsen för en skara
af flera hundra kvinnor och barn af olika åldrar samt
äfven ett mindre antal män, i hvilka man igenkände
godsets underhafvande och andra närboende, sågs nämligen
kyrkoherden Andreas Maglow närma sig vindbryggan
och anhålla att få tala vid befälhafvaren.

På kyrkoherdens uppsyn och folkets jämmer och
gråt förmärktes nog att det icke var i angenäma
ärenden, han var stadd, och för öfrigt bar det syn för sägen
att tåget icke var frivilligt, ty blandade i hopen syntes
en mängd beväpnade snapphanar, hvilka under hot och
slag drefvo fram skaran.

Löjtnant Hård infann sig genast, och mellan honom
och kyrkoherden, stående på hvar sin sida af
fästningsgrafven, utspann sig ett samtal, till hvilket borgens
invånare, däribland äfven fru Maren och hennes
systerdöttrar, lyssnade med bestörtning och välbefogad harm.

Kyrkoherden började med en bön att icke något steg
måtte tagas att insläppa folkhopen i borgen, ty äfven om
utrymme och andra omständigheter medgåfve sådant, så
skulle de flesta bli massakrerade af snapphanarne innan
de kunde komma i säkerhet. Förfärliga hotelser i sådan
riktning hade utslungats. Därefter öfvergick han till en
skildring af snapphanarnes skändliga afsikt med folkhopen
och slöt sålunda:

»Jag har innerligt bedt till Gud om nåd och kraft
att kunna röra dessa förstockade syndares hjärtan, att de
måtte afstå från sina skändliga anslag, och jag har talat
till dem med all den andans kraft, som jag förmådde.
Men förgäfves — helt och hållet förgäfves. Mig återstår
sålunda intet annat än att på mina knän bedja er,
löjtnant Hård, att för Guds barmhärtighets skull uppgifva
borgen mot löfte om fritt aftåg för hela besättningen och
alla borgens invånare. Ni kan icke annat, och om
konung Carl, den Gud i sin nåd bevare, vore här närvarande,
skulle han säga detsamma.»

Vid dessa ord föll hela folkhopen på knä och sträckte
sina armar mot den unge befälhafvaren.

Löjtnant Hård stod med djupt nedböjdt hufvud.
Man såg att den tunga börda, som blifvit lagd på hans
skuldror, tryckte honom mot jorden. Det blef en andlös
tystnad. Allas blickar, från båda sidor om grafven,
riktades på honom.

Plötsligt rätade han upp sig. Det kom ett drag af
oböjlig fasthet i blicken och han ropade:

»Knäfallen för Gud, men icke för mig! Jag <i>kan</i> icke
hjälpa eder. Plikten mot konung och fosterland bjuder
mig att försvara denna borg till min sista blodsdroppe,
och från den viker jag icke. Kan jag rädda folket, så
skall däruti intet sparas, men borgen uppgifver jag icke.»

Fru Maren, som under detta samtal jämte sina
systerdöttrar gått fram till Hård, bad nu, äfven hon, att han
skulle uppgifva borgen.

»Jag kan icke», slöt hon, »se mina underhafvande
slaktats för mina ögon.»

Men han skakade på hufvudet och sade:

»Käraste fru moder, gör mig icke genom edra
böner pliktens väg tyngre än den redan är.»

»Hjelp mig, Lena», utropade hon, »att öfvertala din
fästman!»

»Nej», svarade fröken Lena Sofia, hellre vill jag dö
midt bland dessa kvinnor och barn än att han skulle
svika sin tro mot konung och land.»

»Tack för de orden, Lena!» sade löjtnant Hård, i det
han ömt tryckte hennes hand, och kommenderade
därefter: »Hvarje man på sin post!»

Han aflägsnade sig, och snapphanarne, som insågo
att intet vore att vinna på underhandlingens väg, drefvo
den gråtande och jämrande hopen tillbaka.

En stund senare fick man på Wanås’ borg se en
underlig syn, som kanske aldrig under något kändt krig
upprepats. Kvinnor och barn kommo under skrik och
jämmer släpande med stora risbundtar, under det
männen, med sin kyrkoherde i spetsen, buro fram grofva
stockar, hvilka kastades i grafvarna och sammanfördes så
att de utgjorde ett flytande underlag för riset. Men
under detta arbete lossades från borgen icke ett skott på
arbetsfolket.

»Låt dem fylla grafvarna», sade löjtnant Hård till
sina män; »bakom palissaderna skola vi möta dem man
mot man. Där kunna de ej krypa bakom kvinnoryggar,
och deras skändliga dåd skall gifva oss dubbel kraft att
slå ned de hundarne.»

»Herr löjtnant!» sade Måns Skytt, i det han gick fram
till löjtnant Hård, »låt mig plocka bort en eller annan
af de djäflarne, när han blottar sig.»

»Gärna det», svarade löjtnanten, »men bara akta
folket.»

»Var lugn, herr löjtnant, jag skall nog sätta kulorna
på rätta stället.»

Då Måns Skytt, förnöjd öfver tillåtelsen, gick att
uppsöka en passande skottglugg, mumlade han i sitt
skägg:

»Det är mot all religion och rättvisa att dylika
djäflar skola få lof att kallas snapphanar. Och aldrig kan
jag tro att Sven Göing har någon del i detta.»

Gubben Måns Skytt höll sitt löfte. Den ene efter
den andre af de snapphanar, som hade i uppdrag att med
sina gevär hota arbetsfolket, föll för hans säkra kulor.
Hur försiktiga de voro att hålla sig bakom fruntimmerna,
blottades stundom någon del af en dylik gynnares kropp,
och då satt alltid en kula just i denna kroppsdel. Men
aldrig kom någon af de »lefvande sköldarne» till skada.
Snapphanarne begynte tro, att öfverjordiska makter hade
del i detta skjutande.

Emellertid började arbetsfolket lugna sig, då det
märkte att det icke var utsatt för fara från borgens sida,
och broläggningen af kanalen skred raskt framåt. Flera
dylika bryggor voro redan färdiga och bildade säkra,
om än gungande förbindelseleder öfver grafvarna.

Löjtnant Hård gick i oroliga tankar fram och
tillbaka i pallissadgångarne. Skulle han göra ett utfall och
därunder söka att bringa folket in i borgen? Sådant
vore icke omöjligt, ty med kanonerna skulle man kunna
hålla de värsta snapphaneflockarne på afstånd. Men kunde
de inrymmas i borgen, utan att alldeles förlama försvaret,
och huru skulle han kunna skaffa föda åt så många, om
den undsättning, han hoppats att Hummerhjälm skulle
åstadkomma, ännu dröjde några dagar.

Han beslöt att uppsöka Lars Ryding och höra hans
åsikt om saken. Men just under denna rådplägning 
inträffade något, som väsentligt inverkade på situationen.

Ända sedan arbetet med broläggningen började, hade
borgens försvarare, som genom fönster och skottgluggar
höllo utkik öfver detsamma, märkt en stor och ovanligt
kraftigt byggd »morska» som med vida större resignation
och villighet än de öfriga fruntimmerna tycktes utföra
sitt påtvingade släpgöra. Hon arbetade så mycket som
fem eller sex andra, och hon visade en säkerhet och
förstånd att placera sina risknippor, som vore det icke
första gången hon byggde broar öfver fästningsgrafvar.

»Det måtte vara en af snapphanarnes egna galantor»,
hviskade knektarne sins emellan.

Och onekligen såg det ut som om hon, i motsats
till de andra, arbetat med nöje och utöfvat en viss
ledning öfver arbetet. Men det märktes aldrig att hon
yttrade ett enda ord till något af de andra fruntimmerna.
Det var mera genom exempel och åtbörder än genom
tilltal hon inverkade på arbetets gång. För öfrigt var
hon klädd som de andra äldre kvinnorna och hade det i
Göingebygden vanliga, i nacken knutna hucklet djupt
neddraget i pannan, så att man såg endast nedre delen
af ett rundlagdt, rödkindadt ansikte.

Men så hände det sig helt oförmodadt att, just som
denna manhaftiga »morska» fått sin brygga färdig fram
till inre kanten af grafven, tog hon helt hastigt ett språng
upp på den smala strandvallen, grep fast om palissadens
ofvankant och svingade sig öfver detta mer än
manshöga stängsel med en vighet och styrka, som ingen skulle
kunnat tilltro ett fruntimmer, allra helst i så tunga och
oviga kläder, som den då brukliga, kvinnliga
Göingedräkten.

I samma ögonblick som hon svingade sig öfver
palissaden, smällde flera skott från de vaktande
snapphanarne, och man hörde hur kulorna slogo in i trävirket
alldeles invid henne.

Men denna salutering tycktes ej bekomma henne
det minsta. Väl nedkommen på andra sidan, snöt hon
sig högt och ljudeligt i fingrarne och bligade helt
trankilt och välvilligt på de knektar, som skockades ikring
henne. Men då hon fick syn på gefrejter Svensson, som
stod i närheten, gick hon bort till honom, slog honom
på axeln med en kraft, som nästan kom honom att vackla,
och sade:

»Känner du igen mig, gefrejter Svensson?»

»F-n känner icke alla käringar i den här trakten»,
svarade denne, som icke var vid sitt vanliga goda lynne,
»men det där hoppet var i alla fall bra gjordt».

Gumman drog upp hucklet, satte armarne i sidan
och sporde än en gång:

»Känner du inte igen mig?»

Nu började Svensson stirra henne i ansiktet med
mera allvar och eftertanke, och hans bistra drag drogo sig
till ett gladt löje, då han utropade:

»Så sant jag lefver är det inte gästgifvaren i
Markaryd.»

»Stämmer», svarade denne, ty det var verkligen Nils
Nilsson, som på detta sätt begagnat sig af situationen
för att skaffa sig inträde i borgen, »och för mig nu
genast till befälhafvaren!»

Löjtnant Hård och slottsfogden Lars Ryding blefvo
ej litet förvånade, då gefrejter Svensson kom fram till
dem, ledande vid handen en kraftfull »Göingemora», som
tycktes befinna sig vid det bästa lynne. Men deras
undran byttes i glädje, då gefrejtern presenterade henne med
orden:

»Det här är gästgifvaren i Markaryd, Hummerhjelms
stöfvare, di kallar.»

Den mannens rykte var allt för stort att de icke väl
skulle känna till honom, fast ingen af dem förr sett
honom personligen.

»Markaryds-Nisse», det vanliga folknamnet, då icke
den af gefrejtern nämnda titeln användes, började
emellertid knäppa upp om sig på ett sätt, som högeligen skulle
ha generat damerna, om sådana varit närvarande, men
det resulterade däri, att han framdrog och till löjtnant
Hård öfverlämnade ryttmästaren Hummerhjelms skrifvelse,
hvilken Hård ifrigt bröt och läste.

Allt efter som han läste ljusnade hans uppsyn, och
då han slutat, meddelade han:

»Ryttmästaren Hummerhjelm skrifver, att han
ytterligare i två dygn, räknadt från i går afton, vill i
Sinclairsholm afvakta bud från riksrådet Ulfeld, som med ett
under uppsättning varande bonderegemente ligger i Broby,
men att om sådant ej kommer, ämnar han ensam falla
snapphanarne i ryggen för att undsätta oss. Han skrifver
äfven att han genom kurir från svenska lägret inhämtat,
att Fabian Fersen med sådan framgång mött danskarnes
försök att storma Malmö den 26 dennes, att konung
Christian nödgats upphäfva belägringen och med hela sin
armé tåga emot Landskrona. — I sanning goda nyheter!»

»Jag är», inföll här gästgifvaren, »i tillfälle att
muntligen meddela åtskilligt, som också måste räknas bland
de goda nyheterna.»

»Låt oss höra», utropade löjtnant Hård ifrigt.

»Redan tidigt i går afton kom jag hit till gården,
berättade gästgifvaren, men då icke som »morska» utan
som snapphane. I flera timmar dref jag omkring i
lägret och inhämtade åtskilligt, och slutligen, sedan det
blifvit ordentligt nedmörkt, lyckades jag smyga mig upp
på taket af den hydda, där befälhafvarne samlades, och
gömma mig i riset. Här hörde jag allt hvad som talades
där inne och fick sålunda ganska god reda på såväl hvad
som tilldragit sig före min ankomst som hvad sedan
skedde. De hade hållit rådplägning om en af Sven
Pålsson, den så kallade Göingehöfdingen, uppgjord anfallsplan.
Men så hade Pus-Else kommit fram med den där
nidingstanken att använda kvinnor och barn som skydd. Det
ville Sven Pålsson, som är en snapphane af det
hederliga slaget, ty äfven sådana finnas, icke på något villkor
gå in på. Och då de andra enstämmigt antogo det, blef
han arg, nedlade sitt befäl och gick. Men nu blef det
etter värre, ty nu vardt det fråga om hvilken som efter
honom skulle bli öfverbefälhafvare. ’Lille Mats’ ansåg
sig själfskrifven, efter som han anförde den största
styrkan, men Per Stensson tyckte att ingen annan än han
kunde komma i fråga, ty han hade, sade han, kaptens
rang i danska armén. Det blef ett förskräckligt kif
emellan dem båda, och det var inte långt ifrån att de
kommit i slagsmål. Men så blef där omröstning, och då
visade det sig att Per Stensson hade de andra på sin sida
och vardt han erkänd som öfverbefälhafvare. Då blef
Lille Mats arg och svor en dyr ed på att han aldrig i
lifvet ställde sig och sitt folk under Per Stenssons
befäl. Och därmed gick han. Så upplöstes
sammankomsten och de andra befälhafvarne drogo ut för att i
öfverensstämmelse med Pus-Elses plan drifva ihop kvinnor
och barn. Det var en jämmer och ett elände att se hur
de kommo tillbaka, förande de arma, gråtande och
veklagande kvinnorna framför sig, som hade det varit
kreatursdrifter. Men vid befälhafvarnes hemkomst måste det bli
ny öfverläggning, ty medan de voro borta hade ’Lille
Mats’ aftågat med alla sina Villbattingar och Blekingar,
vid pass sexhundra man, och det var icke en ringa
förlust.»

»Bravo!» utropade löjtnant Hård och Lars Ryding
på en gång.

»Ja, det må man väl ropa bravo till», återtog
gästgifvaren, »ty därmed strök nära på halfva
belägringsarmén — och hela den ena fältvakten. Så nu måste de
andra fältvakterna betydligt minskas. Också var det en
stund fråga om att uppge alltsammans. Men så började
Severin att tala om det rika byte, som vore att hämta
i slottet, samt att en person ville betala en mycket stor
summa för en flicka, som funnes där, och så flammade
deras roflystnad upp, och det beslöts att borgen skulle tagas
med storm och genom samtidigt anfall på alla punkter.»

»Hvad var det för en flicka och hvem var det, som
ville betala en stor summa för henne?» frågade löjtnant
Hård.

»Det vet jag tyvärr inte, ty där nämndes inga namn»,
svarade gästgifvaren.

Därefter fortsatte han:

»Knappt var detta beslutadt förr än där ånyo utbröt
ett stort gräl. Severin sade sig ha gått in på Pus-Elses
plan endast under den förutsättningen, att borgens
befälhafvare därigenom skulle skrämmas att frivilligt
uppgifva den samma. Och ej heller hade han något emot
att kvinnorna tvingades att slå broar öfver grafvarna.
Men han ville icke på något villkor att de skulle
användas vid anfallet. Det skulle vara en alltför stor skam
för snapphanarne, menade han, och i så fall ville hvarken
han eller hans folk deltaga däri. Häremot opponerade
sig hans egen underbefälhafvare, den vilde och
blodtörstige Siktemölle-Nisse, men Severin gaf honom en
sinkadus så att han damp som en mjölsäck. Nu blef grälet
förskräckligt, och jag trodde en stund att de skulle komma
i lufven på hvarandra allihopa, men Severin stod bra på
sig. Troligtvis berodde detta mycket på att Pus-Else,
som annars har stor makt öfver denne egendomlige man,
icke var närvarande. Göingehöfdingen — Gud signe
honom för det! — hade nämligen torfvat till henne, innan
han gick, så att hennes munläder gått sönder, och nu
låg hon med kryddpåsar på kinden. Men hvad slutet blef
på detta gräl, vet jag icke, ty jag måste pallra mig ned
från min åhörareplats. Jag insåg nämligen att
Hummerhjelm redan samma natt måste ha besked om hvad som
tilldragit sig. Lyckligtvis hade jag Mårten i närheten; så
heter nämligen en 13-års pojke, som jag vanligen har
med mig, då jag är ute på spaning, och som gör mig
ovärderliga tjänster, synnerligast som han är så liten till
växten, att han af ingen misstänkes, men kan glida
igenom hvar som helst. Nå väl! Jag fick fast i Mårten
och sände honom till Sinclairsholm, och så vida ingen
olycka träffat pojken, så vågar jag hålla vad om att
Hummerhjelm med sina dragoner är här så fort det i
afton blifvit så mörkt att han kan smyga sig förbi
fältvakten.

Löjtnant Hård uttryckte sin lifliga tacksamhet för
de värdefulla budskap gästgifvaren medfört och de
tjänster han i öfrigt gjort borgens försvarare.

»Ingenting att tacka för, herr löjtnant, rakt
ingenting att tala om», svarade denne. »Men om ni inte illa
upptager det, så skulle jag vilja ge er ett råd — i 
utbyte mot en frukost, ty jag känner mig betydligt fastande,
och så en något behagligare dräkt. Jag bytte mig till
den här i natt af en gumma, som skulle dra ris till
grafvarna och som tack vare min snapphaneuniform slapp
lyckligt hem, men nu börja de här plaggen nästan
genera mig.

»Ni skall få så mycket mat och kläder ni någonsin
vill ha, hederlige gästgifvare, men gif mig så äfven
rådet», svarade löjtnant Hård, klappande honom på axeln.

»Jo, mitt råd är att föra in alla kanonerna i slottet
och uppgifva palissaderna. Sedan nu bryggor blifvit
slagna öfver grafvarna, försvara vi oss med en fåtalig
besättning bättre bakom slottets fasta murar med dess få
dörrar och fönster, än på de långa linierna bakom
palissaderna. Sedan gör det oss detsamma om de krypa bakom
kvinnorna eller icke.»

»Ja, ni har rätt, det är verkligen det klokaste vi
under nuvarande omständigheter kunna göra, och ert råd
skall genast bli följdt. Men nu måste ni gå med mig
upp till fru Maren och intaga förfriskningar. Under tiden
skall utan tvifvel slottsfogden uppsöka lämpliga kläder
för er», svarade löjtnant Hård. Gästgifvaren hann mycket
väl med att både intaga en grundlig och ganska
långvarig frukost, kläda om sig och bese slottet utan och
innan utan att störas af snapphanarne.

Bryggorna voro länge sedan färdiga och folket 
sammanfördt i en stor hop på östra backsluttningen, där det dock
fortfarande bevakades af i mängden blandade snapphanar,
men det hvarje minut väntade anfallet uteblef allt jämt.
Detta var fördelaktigt för borgens försvarare, som
därigenom hunno väl förbereda sig. Kanonerna släpades
samtliga in i borgen, fönsterna skyddades med
sandsäckar, hvarvid dock lämnades nödiga skottgluggar, och
åtskilliga förberedelser vidtogos till skydd af stora porten,
som nu blef hufvudpunkten för försvaret.

Det blef middag, och ännu lät anfallet vänta på sig.
Däremot förmärktes en stor oro i snapphanelägret. Det
var icke svårt att gissa orsaken. Enighet i ledningen
saknades. Den nye öfverbefälhafvaren förmådde ej göra
sig gällande, synnerligast som halfva belägringsstyrkans
aftåg vållat en missmodighet, som å sin sida förorsakade
trilskhet och ohörsamhet på alla håll. Möjligtvis skulle
Sven Pålsson under ogynnsamma omständigheter kunnat
sammanhålla de skilda hoparne; Per Stensson förmådde
det icke.

Men just som officerarne och gästgifvaren satte sig
till bords uppe hos fru Maren, varseblefs genom fönsterna
att Severin lyckats drifva sin mening igenom, ty kvinnor
och barn hemförlofvades med käppslag och sparkar.

Det var tacken för deras arbete.

I ett ögonblick skingrades de som villande får i
skogen, men att de icke dröjde att söka sig bort från
Wanås, kan man lätt tänka sig.

*
</chapter>

<chapter name="Kap. 22. »Snapphanebyken» på Wanås">
<table o>
<td c><big>Kap. 22.</big>
<td c><h2><small>»Snapphanebyken» på Wanås.</small></h2>
</table>

Dröjde anfallet oväntadt länge, så blef det dess
häftigare när det kom. Vid tvåtiden på eftermiddagen syntes
plötsligt snapphanarne rusa till anfall från alla sidor på
en gång, och detta så hastigt och i så spridd ordning,
att försvararne hunno nedskjuta endast ett fåtal.

Däremot blef öfverhoppandet af palissaden ödesdigert
för många. Då de kommit upp på densamma och sågo, att
försvararne dragit sig in i borgen, tvekade de att hoppa
ned på andra sidan, ty de misstänkte att minor blifvit
utlagda bakom palissaden. Denna tvekan var dödens
tröskel för ett mycket stort antal, ty från borgens fönster
blefvo de nedskjutna som orrar på gren.

Emellertid visade det sig att gästgifvarens råd att
uppgifva utanverket varit godt, ty skulle den fåtaliga
besättningen delats på bastionerna och palissadlinierna, så
skulle den ha blifvit krossad af öfvermakten. Nu bröt
sig svallvågen vanmäktig emot borgens fasta murar, ty
hvaije fönster och dörr var väl besatt af försvarare, och
snapphanarnes upprepade försök att på denna väg bereda
sig inträde var fåfängt och fick af dem betalas med
hopar af lik.

Särskildt de två dörrarna, stora porten i väster och
den lilla utfallsporten i öster, voro naturligtvis utsatta
för ursinniga anfall, men utan framgång.

Sedan anfallet fortgått en timmes tid, utan att något
blifvit vunnet, afstannade det därför, och befälhafvarne
höllo krigsråd.

Det var en stor missräkning för snapphanarne att
kanonerna blifvit införda i borgen. Hade de fallit i deras
händer, så att de kunnat vändas mot borgen, så skulle
därmed den slutliga segern varit gifven, men utan
artilleri började man trots öfvermakten att misströsta.

Under krigsrådet framkastades förslag att sätta eld
på borgen.

Men hur ginge det då med det rika byte, som man
hoppades skörda, när borgen vore tagen? Därmed skulle
ock de fördelar, man väntade sig af fästningsverken,
väsentligt minskas. Dessutom var det lättare sagdt än
gjordt att tända eld på Wanås. De gamla, grå murarna
och de massiva tegel- och delvis blytaken lämnade ingen
näring för elden, kanske likväl den södra längan
undantagen, ty den var uppförd af korsvirke och som stallarna
där voro inrymda, funnos troligen brännbara ämnen
hopade tätt under tegeltaket. Det skulle således endast
fordras att slå hål på detta och därefter kasta eld i höet.
Men då denna länga icke var särdeles hög, skulle
besättningen icke ha svårt för att släcka, och för öfrigt
hade man kanske fört höet ned i källrarne.

Allt detta gjorde att förslaget om att bränna borgen
vann föga genklang. Åtminstone ville man först försöka
det yttersta för att komma in i densamma.

Severin föreslog att med en petard spränga stora porten
och därefter storma den. Det tog visserligen tid att laga
till en dylik och tid hade man ondt om, ty hvem kunde
säga, hur länge man finge vara ostörd för angripare
bakifrån? Men då ingen kunde finna på någon annan utväg,
blef sprängningsförsöket beslutadt, och man tog genast i
tu med anordningarna därför.

Inom borgen gissade man sig till hvad snapphanarne
hade i sinnet och vidtog åtgärder därefter. Fönsterna å
västra sidan späckades med goda skyttar, som hade tre
à fyra laddade gevär i reserv hvardera och kamrater som
skötte laddningen, och i själfva porten förstärktes
försvaret på alla sätt.

Då snapphanarne ändtligen vid sextiden voro färdiga
med sin mina, visade det sig att den var mycket svår att
placera. Ett hagel af bly svepte fram om västra sidan
och gjorde det omöjligt att lefvande passera den korta
vägen mellan palissaden och porten. Något skydd måste
anlitas, och så började snapphanarne att åter plocka upp
risbundtar ur grafvarna och hopa dem i en hög vall, som
sköts allt närmare och närmare porten. Men äfven detta
tog tid, och det började skymma, innan rishögen räckte
fram till porten och det blef möjligt att i dess skydd
anbringa petarden.

Severin hade åtagit sig att själf påtända petarden,
och han utförde det med vanligt dödsförakt. Men
tändröret hade varit för kort, ty då explosionen inträffade,
befann han sig ännu i rishögen och slungades jämte den
tvärs öfver palissaden ut i vattengrafven, där han dock,
halft bedöfvad och vimmelkantig af luftfärden, lyckades
krafla sig i land. Detta missöde räddade, som vi nedan
skola visa, troligen hans lif.

Petarden hade varit väl anlagd och våldsamt laddad.
Hela den massiva ekporten med sina talrika järnband hade
splittrats, och porthvalfvet gapade nu alldeles öppet mot
angriparne och, som det tycktes, tomt på försvarare. Också
voro icke de bakom palissaden tätt hopade snapphanarne
sena att i samlad flock och föga aktande elden från
fönsterna störta in i porthvalfvet, där ingenting tycktes
hindra deras väg till borgens inre. Snart var hela
porthvalfvet fylldt af snapphanar. Men då slog en flammande
blixt emot dem, en förfärlig knall skakade borgen i dess
grundvalar, och en mördande skur af rännkulor och skrot
hven genom portgången, nästan helt och hållet fyllande
den med lik. Det var kanonerna, som blifvit uppställda
på borggården och riktade emot porthvalfvet.

Deras verkan var oerhörd i den tätt packade
snapphanemassan, och liken voro till den grad hopade
därstädes, att knektarne måste i största hast undanrödja en
del af dem för att sedermera kunna nedsläppa fällgallret.

Emellertid drefvos flera snapphanar fram till anfall,
sedan den första bestörtningen lagt sig, ty befälhafvarne
ville taga kanonerna, innan de åter hade hunnit laddas.

Trampande kamraternas lik under sina fötter, störtade
snapphanarne åter in i porten och fyllde den med en tät
lefvande massa ofvanpå den döda.

Men då rasslade fällgallret ned och sjudhett vatten
strömmade öfver angriparne från den murade ränna, som
fanns öfver porten, och samtidigt utspydde alla
skottgluggar eld och bly öfver den hårdt packade hopen af
snapphanar, som af det grofva gallret hindrades att komma
fram och af de påträngande kamraterna att komma
tillbaka.

Det blef ett fruktansvärdt blodbad, och till och med
för de härdade knektarne blef det pinsamt att höra de
med dödsrosslingar blandade jämmerropen från denna
instängda och åt döden invigda massa.

Ändtligen insågo de bakifrån anstormande
snapphanarne, att det var omöjligt att komma fram, och drogo
sig tillbaka bakom palissaden.

Men ytterst få af kamraterna i porthvalfvet förmådde
begagna den utsikt till räddning, som därigenom öppnade
sig, ty de flesta voro redan döda eller vältrade sig i
namnlösa dödskval, skållade af det heta vattnet.

Under namnet »snapphanebyken på Wanås» fortlefde
denna hemska tilldragelse länge i folktraditionen, och än
i dag torde icke minnet af densamma helt och hållet ha
förbleknat där i trakten.

Manfallet å snapphanarnes sida var oerhördt och
deras djärfva mod nedslaget.

Severin, som ännu icke hunnit hämta sig efter sin
luftfärd, hade förlorat mer än halfva sitt band i
porthvalfvet, och utan tvifvel skulle han äfven själf ha legat
där som lik, om icke missödet vid minans antändande
hindrat honom att deltaga i anfallet. Det var nämligen
alltid hans vana att vid dylika tillfällen gå i spetsen för
sitt folk, men af dem som gått före hade ingen enda
kommit tillbaka.

»Röde Nisse» hade dock lyckats rädda sig, men
svårt skållad i ansiktet och på armarne. Denne
blodtörstige varg slokade nu med svansen och skrek och
jämrade sig, sedan han kommit i skydd af palissaden.

»Låt oss komma härifrån, låt oss fly detta förbannade
ställe!» ropade han gång efter annan, och de kvarlefvande
kamraterna instämde med honom.

Äfven Per Stensson var modfälld och skulle
ingenting haft emot att genast anträda återtåget från detta
fördömda Wanås, som endast haft missräkningar och olyckor
att bjuda på. Han framkastade också öppet förslaget att
upphäfva belägringen och omedelbart bryta upp.

Men däremot satte sig på det ifrigaste Mickel från
Bosakulla, som förlorat föga folk, enär Örkenedsborna
icke deltagit i anfallet på porten, och som för öfrigt hade
svårt att slita sina förhoppningar från det rika byte, som
bakom borgens murar lockade hans snikenhet. Och ju flera
döda, ju färre att vara med om delningen, tyckte han.

Det var också uteslutande på grund af hans
inflytande, som beslut fattades, till Mickels egen olycka,
att endast för tillfället draga folket tillbaka i lägret för
att hvila ut och därunder öfverlägga om något annat sätt
att betvinga denna fördömda borg. I värsta fall, menade
han, kunde man ju åter snart fösa ihop godsets kvinnor
och låta dem gå före i portgången. Och hade man
endast fast fot på borggården och kanonerna i sin hand, så
skulle man snart göra processen kort med besättningen.

Då borgens försvarare sågo snapphanarne draga sig
tillbaka i lägret, insågo de, att de belägrande åtminstone
för tillfället uppgifvit sina anfallsplaner.

Men nu började för knektarne ett svårt och 
ohyggligt arbete. Det var att bortrödja likhögarne i
porthvalfvet och nödtorftligen rengöra och aftvätta denna hemska
likbod, som var ohygglig att skåda.

»Icke ens på Tysklands slagfält under trettioåriga
kriget har jag sett en blodigare syn», sade gamle Lars
Ryding, rysande inför dessa högar af sönderskjutna och
skållade människor.

»Det skulle förvåna mig», svarade Markaryds-Nisse,
som tvärtom med ett visst välbehag tycktes betrakta
likhögarne, »om de lyckas drifva fram folket till nya anfall
emot Wanås efter den näsbrännan. Snapphanarne kunna
vara tappra och oförvägna i anfallet, men gent emot
svårare motgångar förlora de lätt modet. De äro icke
uthålliga vid ett kraftigt motstånd, det har redan visat sig
vid många tillfällen.

Redan samma natt erhölls bekräftelse på att
gästgifvaren alldeles riktigt bedömt snappphanarne,
åtminstone det stora flertalet af dem.

Vid 11-tiden på aftonen hade löjtnant Hård gått upp
i tornet för att möjligen därifrån kunna se hvad
snapphanarne hade för sig. Han hade knappast kommit dit
upp, förrän en gäll trumpetsignal skallade och hofslagen
af en i galopp framstormande ryttartrupp hördes från
väster. Och strax efter syntes en sluten trupp svenska
dragoner jaga en flock snapphanar framför sig nedåt
västra sluttningen.

»Det är Hummerhjelm som kommer, nu måste vi
göra ett utfall!» ropade löjnant Hård.

Och det dröjde ej länge, förrän han i spetsen för
en trupp af sina ryttare stormade ut ur denna port, som
varit så ödesdiger för snapphanarne.

»Hummerhjelms dragoner äro öfver oss!» ropades
det i snapphanelägret.

Detta rop framkallade en panik, som väl visade huru
modet nu fallit inom snapphanehoparne,

Per Stensson var den förste som flydde och med
honom större delen af hans band, och det utan att lossa
ett enda skott mot sina förföljare. Orkenedsborna höllo
något bättre stånd och förskansade sig bak en
gärdesgård vid Grytsvägen, ungefär där »Norre vång» nu
börjar. Men det dröjde ej länge, förrän de uppgåfvo äfven
denna ställning och genom skogarne, där ryttarne hade
svårt att i mörkret förfölja dem, drogo sig mot Gryt.

Den ende, som gjorde verksamt motstånd, var Severin.
Med återstoden af sitt band samt en mindre del af Per
Stenssons, som blifvit afskuren från de flyende
kamraterna, drog han sig tillbaka till den backe, som i våra
dagar kallas Iskällarebacken. Där hade snapphanarne haft
sitt hufvudläger och i anledning däraf uppkastat några
jordvallar som skydd mot en öfverrumpling. Här fattade
Severin stånd med sin ringa hop, föga öfver 100 man,
och han försvarade sig med sådan envishet och en så
glänsande tapperhet, att det ena anfallet af dragonerna
afslogs efter det andra. Och när, sedan ställningen
blifvit alldeles kringränd, hans folk började ge sig fångna
hoptals, lyckades han efter en ytterst våldsam strid, som
kostade många af svenskarne lifvet, slå sig ut med
omkring 20 man och kasta sig in i skogen, där förföljelse
var omöjlig.

Tjugu man! Det var allt hvad som återstod af det
Severinska snapphanebandet, 20 man och en kvinna, ty
Pus-Else hade kort innan backen omringades smugit sig
till skogs och försvunnit. Hennes afsikt var att söka
förmå den vid Spånga liggande fältvakten att falla
dragonerna i ryggen och — ja, hvem kunde så noga veta
det? — om flertalet af borgens besättning deltog i 
<img><i><small>Ill. A.L.[=Alex. Langlet]<tab><tab>G.L.A.[=Gen. Stab. Lit. Anst.]</small></i>
»SNAPPHANEBYKEN».</img>

förföljelsen eller vore i strid ute i skogen, så skulle hon
kanske med öfverraskning rent af kunna taga borgen.
I hennes förslagna hjärna hade under vägen redan
format sig en plan. Utan tvifvel hade en del svenska
krigare fallit, man skulle kunna taga uniformerna från liken
och låta några snapphanar, iklädda dessa, begära inträde
i borgen. Och väl inkomna skulle de lätt kunna
öfvermanna vakten. Och sedan blefve det hon, som öfvertoge
kommandot i borgen.

Men dessa högt flygande planer blefvo grusade, så
fort hon anlände till Spånga. Fältvakten där tillhörde
Per Stenssons band, och snapphanarne hade redan af
flyende kamrater, som varit snabbare i benen än
Pus-Else, blifvit underrättade om befälhafvarens flykt. Och
det stod icke i Pus-Elses makt att öfvertala dem att
afstå från det vid hennes ankomst radan fattade beslutet
att begifva sig af efter hufvudtruppen.

Snart stod Pus-Else ensam på Spånga bro, ensam
och vanmäktig, men skummande af ilska, hvilken
ingalunda förbättrades af smärtorna i kinden, som ännu brände
af Göingehöfdingens slag.

Här på bron öfver den brusande forsen svor hon
en dyr ed att hämnas på Göingehöfdingen och att icke
hvila, så länge han ännu lefde och andades. Han skulle
falla för hennes hämd, det måtte för öfrigt gå hur som
helst med allt annat.

Och så denne Severin! Hade han icke vågat både
trotsa och hota henne? Det var efter besöket hos
brodern i Qviinge prästgård. Ormen, som hon närt vid sin
egen barm, hade vändt sig mot henne och hväste! Med
Severin ville hon dock försona sig, ty hon behöfde hans
hjälp emot Göingehöfdingen, men sedan skulle nog hans
tur komma.

Alla dessa hatfulla tankar korsade sig hos henne,
där hon i den vackra sommarnatten stod på bron som en
hatets och hämdens furie midt i en fridfull, vacker natur.
En fredlig vandrare, som kommit den vägen fram i detta
ögonblick, skulle betänkt sig mer än en gång, innan han
vågat gå förbi denna kvinnogestalt, som han skulle
ha tagit för en led hexa, vakande öfver den brusande
forsen.

Då ställningen å Iskällarebacken blifvit intagen,
hvarvid ett stort antal snapphanar tillfångatogs, väntade nya,
föga mindre blodiga strider. Från Gryttshållet hördes
nämligen ett ihållande skjutande, och Hummerhjelm drog
häraf den slutsatsen, att riksrådet Ulfeld var i antågande
med sin bondehär och att han sammanstött med de från
Wanås flyende snapphanarne.

Detta var också just hvad som inträffat.

Efter att ha afsändt ett bud till Hummerhjelm, hvilket
dock blifvit af snapphanarne uppfångadt, begaf sig Ulfeld
vid middagstiden den 1 Juli från Broby med omkring
800 man väpnade bönder. Redan vid Nöbbelöfs bro, där
den lilla Grytsån faller ut i Helgå, stötte han dock på
en så stark postering af snapphanar, att det blef natt,
innan han lyckats taga denna ställning och hunnit fram
till Gryt.

Här mötte han Mickel från Bosakulla med sitt band,
och nu blef det en mördande strid, som hufvudsakligen
utkämpades på och omkring kyrkogården, där
snapphanarne fattat fast fot bakom kyrkogårdsmuren och
försvarade sig med en ursinnig vildhet.

Ulfeld började redan misströsta om att med sin
oöfvade trupp kunna förjaga dem ur denna starka
ställning, då plötsligt dånande hofslag hördes från
Wanåshållet. Det var Hummerhjelm, som kom till undsättning.

Nu blef det en kamp för lifvet för de redan starkt
decimerade snapphanarne, som blifvit kringrända på
kyrkogården. De stredo med stor tapperhet, men slutligen
måste de vilda Örkenedsborna, »bastbeningarne», som de
kallades, gifva sig. Mickel i Bosakulla, som samlat de
vildaste slagskämparne omkring sig, gjorde ett försök
att liksom Severin slå sig ut och uppnå den skyddande
skogen, men det misslyckades, och flertalet af de
öfverlefvande snapphanarne, däribland äfven befälhafvaren, blefvo
efter en ursinnig kamp tillfångatagna.

Det var redan full dager då denna afgörande seger,
som kostat mycket folk, särskildt af bondehären, blef
vunnen och striden härmed afslutad. Med fångarne
sammanbunda i långa rader begaf sig hela styrkan till Wanås,
där den inträffade vid femtiden på morgonen den 2 Juli.

Härmed var det så väl planlagda anfallet mot Wanås
afslaget och hade bytt sig i ett förkrossande nederlag för
snapphanarne. Belägringshären var skingrad, och icke
mindre än tvenne af snapphanebanden, Severins och
»bastbeningarne», fullständigt upprifna.

Men hvad som betydde än mera var det, att Sven
Pålssons storslagna och för svenskarne ytterst farliga plan
att förena hela snapphanerörelsen under ett befäl
ohjälpligt gått till grunden. Ty någon sammanslutning var ej
vidare att tänka på efter den vid Wanås inträdda
splittringen och det nederlag, som följt den i spåren.
Pus-Else hade i själfva verket gjort sig väl förtjänt om den
svenska kronan, då hon inkastade splitets brandfackla i
snapphaneledningen, ty hade Sven Pålssons plan segrat —
och den <i>kunde</i> ha gjort det, om ej oenigheten inom
snapphaneledningen hindrat det —, så skulle detta farliga
guerillakrig ha blifvit för svenskarne långt svårare att kufva
än det blef.

Snapphanarnes nederlag vid Wanås ägde därför den
allra största betydelse för hela kriget, och detta
uppfattades äfven å såväl danska som svenska sidan. Den
danske partigängaren Schwanenwedel var med en stark
trupp på väg mot Wanås för att hjälpa snapphanarne,
men vid Röinge mötte han Per Stenssons flyende band
och beslöt då att vända. Han hade kommit för sent.

Så hade då riksrådet Ebbe Ulfeld för andra gången
inom ganska kort tid kommit till Wanås och där gjort
sitt intåg efter att ha nödgats slå sig fram med
vapenmakt. Men denna gång var han vid särdeles godt lynne,
ty en stor seger hade vunnits, och man kunde med
visshet förutse, att snapphanerörelsen i denna trakt skulle få
svårt att repa sig efter det dråpslag, den nu erhållit.

Största delen af dagen den 2 Juli upptogs med att
döma och afrätta fångarne, som uppgingo till ett antal
af nära hundra man. De blefvo enligt den summariska
rättskipning, som tillämpades mot snapphanarne,
samtliga hängda å det så kallade »galgberget», beläget vid
vägen emellan Wanås och Knisslinge by. För öfrigt
hade man icke så litet bestyr med att begrafva alla liken
och att äfven i öfrigt utplåna spåren efter den häftiga
striden i och omkring Wanås.

Riksrådet Ulfeld medförde order om icke ringa
förändringar rörande posteringen vid Wanås. Så hade
löjtnant Hård blifvit utnämnd till ryttmästare och chef för
en nybildad skvadron af öfverste Rehnskölds regemente
och fick order att möta skvadronen vid Ousby och
därifrån föra den till svenska högkvarteret vid
Herrevadskloster. Kornetten Borneman, hvilken samtidigt
befordrades till löjtnant, beordrades att med 25 man af
Smålands rytteri fortfarande stanna kvar vid Wanås. Resten
af truppen skickades till svenska högkvarteret, men i 
stället skulle 100 man af det Ulfeldska bonderegementet
ställas under Bornemans befäl och tills vidare stanna vid
Wanås, där dessa bondesoldater förlades i f. d.
snapphanelägret å Iskällarebacken, detta för att icke inkräkta
för mycket på utrymmet i borgen.

För fru Maren och hennes fogde blef det en ganska
bekymmersam tid. Hela godset hade nämligen blifvit
till den grad utplundradt, att stora kvantiter lifsmedel
måste från aflägsna håll anskaffas åt de nödlidande. Det
fanns icke en gård eller koja vida omkring Wanås, som
icke blifvit af snapphanarne rensopad för allt af äfven
det minsta värde — jo, en enda. Gamle Måns Skytt blef
nämligen icke litet öfverraskad, då han uppsökte sin
ensliga koja i skogen och fann att icke det allra minsta af
hans enkla tillhörigheter saknades eller blifvit skadadt.
På bordet i stugan låg en barkbit, densamma som Måns
skjutit bort från trädet, mot hvilket Göingehöfdingen
stödde sig, och på denna barkflisa var med en knifspets
inristadt ordet: »tack»!

Äfven sedan Göingehöfdingen dragit bort från gamle
skyttens stuga, hade dock snapphanarnes respekt för
honom varit tillräcklig att afhålla dem från att plundra
hans kvarter. Däraf kom det sig att skyttehuset blifvit
skonadt i den allmänna förödelsen.

Från och med denna blodiga julinatt inträdde
emellertid en period af lugn och ro för Wanås. Snapphanarne
voro försvunna från skogarne, och befolkningen kunde
åter andas fritt samt egna sig åt det svåra värfvet att
med godsegarinnans tillhjälp återupprätta sin förstörda
ekonomi. Också hade knappast en vecka gått till ända,
förrän de värsta spåren af förödelsen voro nödtorftigt
utplånade och arbetet på åker och äng åter i gång.
Under detta och följande års krig blef Wanås icke vidare
anfallet af snapphanarne, och äfven den närmaste trakten
var jämförelsevis förskonad från deras framfart. De skulle
dock på ett annat och i själfva verket vida mer oväntadt
sätt låta höra af sig, och därtill få vi snart anledning att
återkomma. Innan dess skola vi dock tala något mera
om ett par personer, som komma att verksamt ingripa i
de följande händelserna.

*
</chapter>

<chapter name="Kap. 23. »Stöfvaren» och hans valp">
<table o>
<td c><big>Kap. 23.</big>
<td c><h2><small>»Stöfvaren» och hans valp.</small></h2>
</table>

Den 3 Juli skulle uppbrottet ske från Wauås, där,
såsom ofvan nämnts, endast löjtnant Borneman beordrats
kvarstanna. Dessförinnan intogs å riddarsalen på Wanås
en frukost, hvarvid fru Maren Juul sökte att undfägna de
bortdragande gästerna, däraf den ene ju var blifvande
borgherre till Wanås, så väl som omständigheterna och
de svåra tiderna medgåfvo. Äfven kyrkoherden Maglow
hade blifvit inbjuden, hvarjämte utom riksrådet Ulfeld
och samtliga officerare gästgifvaren Nils Nilsson från
Markaryd samt slottsfogden Ryding deltogo i frukosten.
Fru Maren, hennes båda systerdöttrar samt jungfru Anna
Ryding representerade det kvinnliga elementet vid bordet.

Riksrådet Ulfeld, som aldrig trifdes bättre än vid ett
godt bord, var vid bästa lynne, och det var
hufvudsakligen han, som höll målron vid makt. Mot slutet af
måltiden höjde han sin bägare och bad att få dricka en skål
med »Hummerhjelms stöfvare».

»Det är väl, min hederlige gästgifvare», sade han,
»ingen i Sveriges rike som bättre än ni känner till
snapphanarne eller med dem upplefvat så många äfventyr. Helt
säkert skulle ni bereda detta högt värderade bordsällskap
och icke minst damerna ett stort nöje, om ni ville
berätta något af hvad ni upplefvat under detta fördömda
buskkrig, hvarunder ni gjort de svenska vapnen så många
och ovärderliga tjänster. Bara ett litet äfventyr — en enda
episod ur ert farliga fälttåg!»

»På herr riksrådets begäran och om detta högt
aktade sällskap så önskar, skall jag tala om, hur jag fick
min förnämste medhjälpare, pojken Mårten, som de börjat
kalla ’valpen’ efter som jag nämnes ’stöfvaren’, svarade
gästgifvaren.»

»Berätta, berätta!» ljöd det i korus.

»Det var», började gästgifvaren, »på hösten i fjor,
då ett band snapphanar drog genom Ousby socken.
Anföraren var just hemma i trakten, och han kom nu ihåg,
att han hade gammalt groll att hämnas på en bonde,
som bodde på ett afsides hemman i socknen. Och så
beslöt han att draga dit för att riktigt ’märka’ sin 
vederdeloman. Nå ja. Ett stycke från gården träffade de
bonden och hans hustru, som arbetade på en åker, och
slogo ihjäl båda två. Så blefvo de sinnade på att draga
upp till gården och se efter om där fanns något att
plundra. Det var anföraren och fem man, och snart voro
de framme.

»Emellertid var bondens ende son, Mårten, endast 13
år gammal, men ovanligt kvick och modig för sin ålder
samt äfven ganska stark, fast helt liten till växten,
ensam hemma. Då han såg snapphanarne komma, tog han
faderns bössa och ammunition och kröp därpå in mellan
bakungnen och taket, där mellanrummet var så trångt,
att snapphanarne omöjligt kunde misstänka, att någon
människa kunde få plats att gömma sig. De rannsakade
i hvarje vrå och togo hvad de kommo öfver, men pojken
hittade de ej, och för resten visste de inte att han ens
fanns till. De trodde att gården var öde, sedan de dräpt
ägaren och hans hustru.

»När de tagit allt, som fanns att taga, kommo de att
tänka på att kanske någon dyrbarhet, en kopparkittel
t. ex. vore nedsänkt i brunnen, hvilket icke sällan
förekommer i dessa oroliga tider. Som de stodo där alla
sex och hade sina ögon och tankar i brunnen, small ett
skott, och anföraren, träffad i nacken, störtade
hufvudstupa ned i vattnet. Genast började de leta efter skytten,
men kunde ingen sådan finna, ty ingen hade sett
hvarifrån skottet kom, eftersom alla hade sina blickar i
brunnen. Och att någon skulle kunna ligga mellan
ungsmuren och taket föll dem aldrig in, ty där var ju så
trångt att knappast en katt kunde komma dit, tyckte de.

»Men det var i alla fall Mårten som skjutit. Det fanns
nämligen ett litet hål mellan muren och takskägget, och
genom det hade han stuckit ut bösspipan och så väl
träffat sin faders baneman, att denne dog på fläcken.

»Då snapphanarne icke funno någon skytt, samlades
de åter vid brunnen, och det blef nu fråga om att
upptaga anförarens döda kropp. Just när de som bäst voro
sysselsatta därmed, och alla hade sina blickar i brunnen,
small åter ett skott och snapphanen n:o 2 störtade,
träffad i nacken, ned för att hålla sin anförare sällskap.

»Nu blef det ett ännu ifrigare sökande än förra gången.
De genomletade hvarje vrå, som ansågs kunna rymma
en människa, både i boningshuset och ladugården, men
allt förgäfves. Nu voro de endast fyra kvar, och de
tyckte att det kändes riktigt kusligt och hemskt med
dessa skott, som träffade så väl, men hvilkas ursprung
icke kunde uppdagas. Det är gastar och spöken, som
drifva sitt spel, menade den ene, och de tre andra höllo
med honom. Vi taga vårt pick och pack och löpa vår
väg, annars komma vi kanske i brunnen allihop, sade
de, och så blef äfven beslutadt. Men sina bylten och
säckar med röfvadt gods hade de samlat i en hög just
vid brunnen. Då de nu alla fyra på en gång lutade sig
ned för att slänga bördorna på ryggen, small det tredje
skottet och åter stöp en snapphane. Och som det var
just den, som stod närmast brunnen, hvilken saknade
stängsel, så dalade äfven han ned till de två andra, och
så var icke mer än halfva styrkan, d. v. s. tre man,
lefvande och ofvan jord. Men dessa tre blefvo nu så
förskräckta, att de icke ens gåfvo sig tid att medföra
tjufgodset, utan lupo sin väg allt hvad de orkade. Just i
samma vefva kom jag, som var ute på slag efter
snapphanarne, till platsen, och två af bofvarne föllo för mina
skott. Således var det endast en enda af röfvarbandet
som kom undan och kunde berätta hvad som skett.

»När pojken fick se mig, kom han fram, ty jag hade
förr varit i gården och han visste att jag var en fiende
till snapphanarne. Och så gingo vi ut att leta efter
föräldrarne, ty hvarken han eller jag visste då att de blifvit
mördade. Vi funno dem på åkern, döda och kalla båda
två, och aldrig skall jag glömma hur ondt det gjorde
mig om pojken vid den synen och hur han, som nyss
dödat tre vuxna män, grät och jämrade sig som ett barn,
som han ju också var.

»Nå ja! Jag stannade kvar hos pojken några dagar
och hjälpte honom att på ett hederligt sätt få föräldrarne
i jorden och att draga försorg om kvarlåtenskapen, hvilken
var betydligt större efter än före dödsfallet, ty då ingen

sockenbo kändes vid de varor, snapphanarne dragit till
gården och glömt att föra med sig, ansågs det att de
borde tillfalla Mårten. Sedan tog jag pojken med mig,
ty han stod ju ensam i världen, och båda hade vi hatet
till snapphanarne gemensamt. Och många tjänster har
han se’n dess gjort mig och svenskarne, och hade jag
inte haft honom, det säger jag utan att blygas, så skulle
jag inte kunnat uträtta hälften mot hvad jag gjort, ty
aldrig har jag funnit någon bättre passa till spanare än
denne pojke, som ännu inte fyllt 14 år, men som redan
uträttat mera än hvad de flesta hinna med i hela sin
lifstid.»

Härmed slutade gästgifvaren sin enkla berättelse,
som än i dag torde höras i mången stuga i Östra Göinge
härad, där just denna episod är en af de händelser från
snapphanekriget, som traditionen bäst bevarat.

»Det skulle vara roligt att se den där pojken», sade
riksrådet.

Gästgifvaren gick fram till fönstret och lät höra en
egendomlig, mycket skarp och genomträngande hvissling.

Knappt hade denna signal förklingat, förrän dörren
öppnades nästan ljudlöst, och in gled en pojke, som med
största lugn lät sig granskas af bordsällskapets nyfikna
blickar. Det var »valpen».

Mårten var onekligen, äfven för sin ålder, ovanligt
liten till växten, men den lilla kroppen var icke dess
mindre proportionerlig, kraftig och muskulös. Man såg
på den lille gynnarn, att han var ovanligt vig och stark,
och på de vakna, lifliga ögonen tillika, att han var slug
och påpasslig. För öfrigt hade han ett ganska vackert
ansikte och såg icke alls blyg ut.

»Min gosse», sade riksrådet, »gästgifvaren har
berättat din historia, och vi hafva alla med deltagande 
lyssnat därtill. Säg mig, min gosse, har du någon önskan,
som det står i min makt att uppfylla, så uttala den, och
jag ger dig mitt riddersmannaord på att göra mitt bästa
för dig.»

Pojken teg en stund; slutligen sade han:

»Ja, jag har en sådan önskan.»

»Nå, säg mig då hvad det är!»

»Jo, jag skulle önska att en gång få tala vid kung
Carl.»

»Den begäran skall blifva dig bifallen», sade
riksrådet, »det lofvar jag dig, och jag är ock man att hålla
det. Gästgifvaren följer med till armén, hör jag, och då
gör väl du detsamma, förmodar jag. När vi komma till
högkvarteret, skall din önskan bli uppfylld.»

Pojken tackade och höll därefter med synbart nöje
till godo med den förtäring, fru Maren anordnat för
honom vid det frukostbord, som det öfriga sällskapet just
lämnade.

Då efter frukosten sällskapet spridde sig i grupper,
vinkade fru Maren gästgifvaren till sig och inbjöd
honom att vid hennes sida taga plats i en fönstersmyg.

»Er berättelse», sade hon, »har mycket intresserat
mig, och jag anser denna hemska episod ofantligt
målande för detta ohyggliga snapphanekrig; men det finnes
äfven en annan fråga, som det skulle intressera mig att
få besvarad, om det icke bjuder er emot att tillmötesgå
denna önskan.»

»Fråga, nådig fru, och jag skall svara så godt jag
kan och förstår.»

»Jo, min bäste gästgifvare, hur kommer det sig att
ni, som har ett så fredligt yrke, öfvergifvit detta för att
taga en så verksam del i kriget?»

»Ack, nådig fru, det är en sorglig historia; men efter
som det intresserar er, så skall jag i korthet berätta den.»

Gästgifvaren omtalade därefter följande:

»Som ni vet, nådig fru, ligger Markaryd i södra
Småland och har sålunda i alla tider lydt under svenska
kronan. Men det ligger helt nära den gamla gränsen,
och just invid en af de härvägar, som i urminnes tid
begagnats för fientliga infall, än från Skåne i Småland
och än från Småland i Skåne. Trots upprepade så
kallade »bondefreder», som afslutits emellan gränssocknarna,
ha vi Markarydsboar gång efter annan varit oroade af
gränskriget. Jag är född Markarydsbo, och så långt jag
kan minnas tillbaka, ha vi där uppe legat i fejd, om icke
under verkligt krig och mot reguliera soldater, så emot
dessa hopar af stigmän och skogsröfvare, som gärna hålla
till i skogiga gränstrakter. Jag var 7 år, då Horn bröt
in i Skåne, och 20 år vid Stenbocks infall. Således har
jag tidigt fått vänja mig vid strid och örlig. Men icke
dess mindre var det min afsikt att hålla fast vid det
fredliga yrke, jag valt, och jag hade väl ock gjort det, om
ej en händelse inträffat, som med oemotståndlig makt
dref mig in på den väg, där jag nu befinner mig.»

Han höll upp, liksom hade det kostat på att
frammana dessa minnen, men så fortsatte han:

»Redan innan den danske konungen förra våren
utsände sin krigsförklaring, hade s. k. snapphaneband
bildats, och de hade sina tillhåll mest på Hallandsås, men
äfven i Hishults och Fagerhults socknar. Och ett af de
första krigståg dessa band företogo, var ett ungefär med
danska arméns infall i Skåne samtidigt öfverfall på
Markaryds by. Egentliga afsikten härmed var att bemäktiga
sig några krigsförråd, som svenska kronan upplagt
därstädes, men tack vare böndernas och en fåtalig 
bevakningsstyrkas påpasslighet och tapperhet misslyckades detta i
hufvudsak. Endast en mindre del af förråden gick
förlorad. Däremot kunde icke hindras att flere gårdar i
byn plundrades och sköflades och många af de fredliga
invånarne, däribland kvinnor och barn, ömkligen
mördades. Vid detta anfall, som skedde på natten, var jag
icke hemma. Jag hade åtagit mig leveranser till svenska
armén och var ute i bygden för att göra uppköp i
sådant syfte. Då jag kom hem, var gästgifvaregården
plundrad, min hustru mördad och min femtonåriga dotter
bortförd i fångenskap.»

»Ack, nu förstår jag ert hat mot snapphanarne! Men
fortsätt er berättelse», sade fru Maren.

»Ack, nådig fru», återtog gästgifvaren, det är mera
än hat. Det är min olyckliga dotters öde, som icke lämnar
mig ro hvarken natt eller dag. För att finna henne har
jag blifvit den spanare, som utan rast eller ro hänger
snapphanebanden i hälarne; men ännu har jag icke funnit
ens ett spår af henne. Och likväl finnes väl, åtminstone
i trakterna närmast Markaryd, ingen snapphanekula, där
jag inte varit och snokat.»

»Vet ni att hon lefver?»

»Icke med visshet, men jag har en aning, som jag ej
själf kan förklara, och den säger att hon lefver och att
jag en gång skall befria henne.»

»Har ni icke någon ledning för era efterforskningar?»

»Ingen annan än den, att de snapphanar, som
sköflade gästgifvaregården, voro från Hallandsås. Det finnes
icke en snapphanekula på Hallandsås, där jag icke varit,
tyvärr utan att finna den jag söker.»

»Tack, min bäste gästgifvare, för denna berättelse,
som lärt mig inse bevekelsegrunderna till er ifver att
förfölja snapphanarne. Och intet syfte kan ju vara ädlare,
en fader som söker sitt förlorade barn och tillika gagnar
sitt fädernesland. Måtte ni lyckas lika väl i er uppgift
som fader, som ni hittills lyckats såsom de svenska
vapnens nitiske främjare!» sade fru Maren.

»Tack, nådig fru, för denna er önskan. Men
stundom förefaller det mig som vore det lyckligast, om jag
aldrig återfunne min dotter, min stackars Greta.»

Härmed var samtalet afslutadt och gästerna bröto
upp. Några minuter senare vinkade fröken Lena Sofia
med tårdränkta ögon ett sista farväl till sin trolofvade,
då truppen marscherade bort, okända öden till mötes.

*
</chapter>

<chapter name="Kap. 24. »Handen är blodig!»">
<table o>
<td c><big>Kap. 24.</big>
<td c><h2><small>»Handen är blodig!»</small></h2>
</table>

Vid den väg, som från Skeinge säteri i Västra Göinge
härad leder till Verums kyrkoby, låg vid tiden för vår
berättelse ungefär en åttondedels mil från gården och
alldeles invid södra stranden af den vackra Skeingesjön
ett litet hus, som ovillkorligen ådrog sig den
vägfarandes uppmärksamhet, icke genom något särskildt i sitt
byggnadssätt, som var mycket anspråkslöst, utan genom
sitt vackra läge samt det ordningsamma och fintputsade
skick, hvari det framträdde.

Det var omgifvet af en liten trädgård, där
kejsarkronor och rosor prunkade och lavendel doftade. De
små fönsterrutorna lyste så klara, och det lilla bislaget
utanför förstugudörren mot vägen såg så hemtrefligt och
inbjudande ut, att ingen, som såg det, betviflade, att där
inne bodde en kvinna med flinka händer och ett
ovanligt ordningssinne.

Så var ock fallet. I huset hade till och med tvenne
äldre kvinnor sitt hem, men den ena var orkeslös af
ålder. Det var den öfver åttioåriga fogdeänkan Karen
Nilsdotter och hennes femtioåriga dotter Gertrud.

Karen Nilsdotters man, Pål Rasmusson, hade i många
år varit gårdsfogde på Skeinge och en gammal trotjänare
hos släkten Grip, i hvars ägo de sammanslagna gårdarne
Skeinge och Björkeberga varit under en längre tid.
Såväl gårdarne som släkten ha blifvit bekanta i historien
genom en romantisk händelse, som inträffat omkring fyratio
år före den tid, vi nu skildra. Falskeligen utgifvande sig
för en svensk ädling, Erik Gyllenstjerna, gifte sig
nämligen en student vid namn Lars Wivallius med
dåvarande ägaren af Skeinge Wulff Grips dotter Gertrud, och
både i saga och sång har detta giftermål, som efter långa
processer blef upplöst och af Wivallius fick försonas med
mångårigt fängelse, blifvit behandladt. Hvad som gifvit
denna familjeskandal en större ryktbarhet, än den
antagligen annars skulle fått, är den omständighen, att Lars
Wivallius icke var en vanlig äfventyrare, utan en man,
hvilken såsom för sin tid ovanligt begåfvad skald tillhör
den svenska litteraturhistorien.

Nu var emellertid fogden Pål Rasmusson länge sedan
död, och hans änka och oförsörjda dotter hade fått åt
sig anslaget ett årligt underhåll från gården jämte det
lilla hus, vi nyss omtalat.

En vacker afton ungefär en vecka efter snapphanarnes
nederlag vid Wanås sågs en äldre högväxt kvinna stå
på svalen till nyssnämnda hus och med handen öfver
ögonen oroligt spana bort åt vägen i öster, hvilken,
slingrande sig fram under väldiga bokar längs sjöstranden,
var synlig ett långt stycke. Tydligen väntade hon
någon, som skulle komma från detta håll, och väntade med
otålighet, ty gång efter annan hade hon varit ute på
trappan och blickat mot öster, och det låg ett drag af
spänd förbidan öfver hennes bleka, något kantiga men
trots de femtio åren ännu ingalunda osköna ansikte. Det
var jungfru Gertrud Pålsdotter, den yngre af de båda
kvinnorna i det lilla trefna huset.

Länge spanade hon förgäfves, men slutligen
varseblef hon tvenne ryttare, som i sakta traf redo fram
under bokarnas skugga. Det måste ha varit just dem hon
väntade på, ty hon skyndade framåt vägen för att möta dem.

De äro oss icke okända, dessa båda ryttare, hvilkas
svettiga hästar tycktes ha tillryggalagt en lång väg. Den
ene var Göingehöfdingen Sven Pålsson och den andre
junker Rud.

»Det var väl att du kom, Sven», sade jungfru Gertrud,
då hon hunnit fram till ryttarne, »ty mor har inte långt
kvar att lefva, och hon frågar alltjämt efter dig.»

»Menar du att det är så nära, Gertrud?» sade
Göingehöfdingen, »i det hans allvarliga drag fingo en ännu
dystrare prägel. »Budet nådde oss i Nyteboda, där jag hade
ett möte med »Lille-Matts», och vi hafva ridit fort ända
tills nu. Mor var ju ganska kry, om än svag af
ålderdomsaftynande, då vi för en vecka sedan voro här.»

»Hon har blifvit sämre allt sedan du for, och i dag
har hon till och med varit ganska oredig och pratat om
gamla händelser, alldeles som lefde hon fyratio år
tillbaka i tiden; men hvar gång hon åter kommer till sans,
så frågar hon efter dig och säger, att hon icke kan dö
förrän hon fått tala vid dig.»
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. Langlet]</small></i>
»HANDEN ÄR BLODIG!»</img>













	
	
	
	
	
	



























Då de hunnit fram, insatte de båda ryttarne sina
hästar i ett bakom trädgården beläget skjul och begåfvo
sig därefter in i stugan.

Såväl här inne i den ganska rymliga men låga
stugan som där ute mötte man spår af jungfru Gertruds
ordningsinne och flit. Golfvet var hvitskuradt, och de
enkla, målade möblerna, af hvilka en och annan, särskildt
ett vackert snidadt och beslaget ekskåp samt en kolossalt
stor, men prydlig länstol i den tidens smak, vittnade om
härstamning från herregårdsgemak, voro väl underhållna
och så noga afdammade, att icke ett dammkorn stod att
upptäcka. Vid ena väggen stod en stor säng med
sparlakan, och i den låg en gammal kvinna, hvars
skrynkliga drag och skumma ögon antydde, att lifvets gräns
icke kunde vara långt borta. De magra, skrumpna
händerna, på hvilka de blå ådrorna tycktes nästan ligga
ofvanpå huden, plockade oroligt på täcket och befunno
sig i ständig rörelse. För öfrigt tycktes den gamla
knappast ha någon uppfattning af hvad som tilldrog sig, ty
då Gertrud och de två männen inträdde i stugan, vände
hon icke ens på hufvudet, utan stirrade framför sig i
rymden med en blick, som knappast antydde något
medvetande om jordiska ting.

Gertrud gick bort till den gamla, böjde sig ned öfver
henne och sade:

»Nu är Sven här.»

Dessa ord hade en förunderlig verkan på den gamla.
Hon liksom vaknade upp ur sin själsfrånvaro, vände sina
skumma ögon mot Sven Pålsson, som satt sig vid
hennes hufvudgärd, och hviskade med knappt hörbar röst:

»Är det du, min son?»

»Ja, moder, det är din Sven, som farit lång väg på
din kallelse», svarade Göingehöfdingen.

»Så gif mig då din hand, att jag må trycka den till
afsked.»

Sven Pålsson räckte den gamla sin hand. Men
plötsligt var det som om hon hade sett en fasans syn. De
förut så skumma och uttryckslösa ögonen glänste till
som af ångest, hon reste sig till hälften i sängen, de
skrynkliga dragen förvredos som i namnlös förskräckelse,
och med en gäll, skärande stämma, som märkvärdigt
kontrasterade mot de förut knappt hörbara hviskningarna,
ropade hon:

»Handen är blodig — handen är blodig!»

Sven Pålsson ryckte häftigt till sig den kraftfulla,
solbrända handen, och man såg på honom, att han kände
sig djupt gripen af den gamlas vision.

»Mor yrar», sade Gertrud mildt, i det hon klappade
broderns axel; »om en stund skall hon troligen åter vara redig.»

Men Sven Pålsson skakade på hufvudet.

»Handen är blodig — handen är blodig!» skrek åter
den gamla.

Junker Rud hade blifvit likblek af förskräckelse.

»Ja väl, mor», sade slutligen Sven Pålsson, »handen
är blodig, men det blod, som låder vid den, är
fiendeblod, flutet i ärlig strid. Allt se’n jag var yngling har
ni själf, moder, lärt mig hata svensken, och då jag
första gången drog bort från fädernehemmet, lät ni mig
svära en dyr ed att troget tjäna Danmark och att städse
förfölja svenskarne. Den eden har jag hållit, och det är
därför min hand är blodig.»

»Ja, ja, ja», ropade den gamla »du är min Gertruds,
min kära fröken Gertruds hämnare, jag har själf korat
dig därtill, och det är jag som doppat din hand i blod.»

Det var som om den gamla hade fått nya
krafter. Hon hade rest sig i sittande ställning, och de
förut så stela blickarne flögo nu från den ene till den
andre.

Plötsligt stannade de vid junker Rud, och med ett
uttryck af fasa och vrede skrek hon:

»Se, se, där står adelsmannen, som icke är någon
ädling.»

Därefter föll hon häftigt tillbaka mot hufvudgärden,
och ett ögonblick trodde de närvarande att hon var död,
men hon andades ännu. Det var endast en af
öfverretningen framkallad dvala.

»Mors flämtande ande lefver i det gamla», sade
Göingehöfdingen, vändande sig till junker Rud, som blifvit
blossande röd vid den af den sjuka utkastade beskyllningen,
som på visst sätt låg sanningen närmare än någon af de
närvarande föreställde sig; »hon inbillade sig att ni var
den svenske simulanten, som gjorde fröken Gertrud, vid
hvilken hon var djupt fäst, så olycklig. Ni har väl hört
den gamla giftermålshistorien?»

»Ja, er syster Gertrud har berättat mig dess närmare
detaljer. För öfrigt hade jag redan förut hört talas därom
i Danmark. Griparne äro på långt håll besläktade med
min mors familj.»

I detta ögonblick hade åter den gamla vaknat ur
dvalan.

»Sven», hviskade hon, »jag vill säga dig något.»

Han lutade sitt öra mot hennes mun, men nu hade
stämman åter blifvit kraftigare, och hon nästan skrek:

»Sven, låt henne icke gifta sig med en svensk!»

Därefter tycktes hon åter försjunka i dvala.

»Mor behöfver ro», sade Gertrud, »och om en stund
vaknar hon kanske åter och blir då vid sina fulla
sinnen. Vill inte du och junker Rud gå ut i trädgården
en stund och njuta af den vackra aftonen, så skall jag
under tiden reda till aftonvarden? Om mor åter blir vid
sans, så skall jag säga till.»

Detta förslag antogs, och snart sutto
Göingehöfdingen och junker Rud på en bänk under ett lummigt
äppleträd och blickade ut öfver sjön, på hvars blanka
spegel en lätt dimma började draga små tunna
florsstrimlor och uddar och näs allt mer och mer förtonade
sig i sommarskymningens dunkel.

»I denna vackra trakt», sade Göingehöfdingen i det
han med synbar förnöjelse lät sina blickar glida ut öfver
landskapet, »har jag lefvat min lyckligaste tid. Vi bodde
på gården då, men här vid sjön hade jag som pojke
mitt käraste tillhåll. Jag plaskade omkring i en gammal
eka, fiskade och badade, och det finnes inte en sten i
sjön, som jag ej känner. Och som yngling jagade jag
i skogarne här omkring och blef flink med bössan. Också
var jag inte mer än 18 år då Wulff Grip, det gamla
ölfatet, men en gemytlig om än underlig herre i många
stycken för resten, gjorde mig till lagstadd gårdsskytt.
Då var jag verkligt lycklig, men det har jag aldrig varit
sedan — kanske allra minst då jag trott mig vara det.
Och sedan, efter freden i Roskilde, kom jag åter hit och
stannade här länge. Då var jag en fogelfri man, på hvars
hufvud svensken satt ett högt pris, men fast nästan alla
här kände mig, fanns dock ingen, som fikade efter
blodspenningarne. Ingen förrådde mig, fast jag stundom själf
önskade att någon velat göra det. Jag var då en mycket
olycklig man, en man, som velat på egna vingar flyga
mot solen, men som blef vingskjuten och låg blödande
i stoftet.»

»Ja, jag vet, ni älskade min mor och hon älskade er.»

»Hvad, ni vet det!»

»Hon har själf talat om det.»

»När?»

»Då hon gaf mig brefvet, hvilket jag medförde till
er, när jag senast kom till Skåne för att begifva mig
till Wanås.»

Göingehöfdingen teg. Han lutade hufvudet i
handen och försjönk i tankar.

Efter en stund sade junker Rud:

»Göingehöfding! — tror ni icke, att den eviges ande
kan tala genom en döendes mun?»

»Hur så?»

»Jo, minns ni icke orden, som er döende mor nyss
sade: »Låt henne icke gifta sig med en svensk?»

»Det var fröken Gertruds olyckliga giftermål, som
föresväfvade henne.»

»Kanske. Men i dessa ord kunde ock ligga en
djupare mening, gällande föremålet för min kärlek.
Göingehöfding! Råt icke Lena Sofia von Putbus gifta sig med
en svensk!»

»Jag har ju lofvat er, junker Rud, att göra allt för
att ni skall få er barndomsbrud, och då min plan att
taga Wanås och därmed äfven henne strandat på
snapphanarnes oenighet och Pus-Elses intriger, skall jag icke
rygga tillbaka för ett kvinnorof — men på ett villkor.
Jag kan med våld rycka henne bort från hennes
svensksinnade moster och från hennes svenske älskare, men jag
kan icke tvinga henne att älska er och hvarken kan eller
vill utsträcka våldet ända därhän att tvinga henne till
äktenskap med er, därest hon vägrar att göra det
frivilligt.»

»Ni kan vara lugn, Göingehöfding! Lenas kärlek till
mig är icke död, det kan den icke vara, ty
barndomskärlekens band brytas ej af en nyck. Den svenske
löjtnanten, som i Stralsund lyckades vända hennes hjärta
till sig och därefter ställde det så väl, att han blef
befälhafvare för den svenska garnisonen på Wanås, lär på
mödernet vara af finsk släkt, och det är min bestämda
tro, att han medels trollkonster, som han kanske lärt af
sin mor, ty alla finska kvinnor äro trollkunniga, säges
det, fångat Lenas hjärta. Men kommer hon väl bort ifrån
honom, så lösas trolldomsbanden, och hon skall, därom
är jag öfvertygad, återvända till sin barndomskärlek. Tro
mig, hon skall själf en dag tacka oss för att vi, om än
med våld, ryckt henne lös ur förtrollningen.»

»Löjtnant Hård är en tapper och ståtlig officer»,
invände Göingehöfdingen, »som ser mig ut att kunna
vinna en flicka utan trolldom. Men därmed må vara hur
som helst. Vi skola, sedan de börjat känna sig säkra
på Wanås, söka att bemäktiga oss den unga arftagerskan
och föra henne till min syster Gertrud, hvars vaka vid
min mors sjukbädd snart torde vara slut, och under
hennes vård och beskydd skall hon förblifva, tills vi fått
se, om barndomskärleken är död eller kan återväckas.
Det blir er sak att genomföra detta prof. Men mins noga
det: Jag tillåter ej mer än nätt och jämt så mycket tvång,
som är nödvändigt för att skilja henne från sin
nuvarande omgifning.»

Just som junker Rud tänkte svara, syntes Gertrud
vinka i dörren, och de båda männen gingo åter in i
stugan.

Mor Karen var nu åter redig, men mycket svag. Den
matta lifslågan flämtade synbarligen mot det sista.

Sven Pålsson satte sig vid moderns säng och höll
den skrumpna handen i sin, men den gamla förmådde
knappast framhviska några få ord.

»Blif trogen de danske!» var det enda han med
visshet kunde uppfatta af hennes sista hviskningar.

Så fortgick det omkring en timme. Därefter
utslocknade den svaga lifslågan. Den gamla fogdeänkan
var död. Göingehöfdingen var moderlös.

*
</chapter>

<chapter name="Kap. 25. Ett kvinnorof">
<table o>
<td c><big>Kap. 25.</big>
<td c><h2><small>Ett kvinnorof.</small></h2>
</table>

På Wanås hade ett par veckor gått till ända i ro
och lugn efter Ebbe Ulfelds uppbrott. Allt var som i
djupaste fred, och hade icke besättningen funnits, ryttarne
som voro inkvarterade i borgen och bondesoldaterna på
iskällarbacken, så skulle ingen kunnat tro, att man lefde
midt i ett ohyggligt krig och att skogarne kring Wanås
så nyss bevittnat en af de blodigaste striderna under
hela snapphanefejden. De kvarlämnade ryttarne hade intet
annat att göra än att sköta om vakthållningen och rykta
sina hästar, och deras unge befälhafvare, för hvilken midt
i stridernas larm plötsligt öppnat sig en fager idyll,
delade samvetsgrant sin tid emellan sin fästmö och
bondesoldaternas inöfvande i exercis och disciplin. Några
snapphanar hördes icke af och från krigsteatern i söder
spordes intet nytt.

Fröken Lena Sofia hade hittills förgäfves väntat på
bref och bud från sin fästman, och det oroade henne, ty
visserligen fanns icke den tiden någon ordnad postgång
i Skåne, men ryttmästar Hård hade dock lofvat att snart
låta höra af sig genom bud, och så hade den unga
fästmön väntat dag efter dag, men intet bud kom.
Ryktesvis hade man hört, att den svenske konungen brutit
upp från Herrevadskloster den 12 Juli för att möta
fienden, men hvad därefter tilldragit sig, visste man icke
på Wanås.

Men så på eftermiddagen den 17 Juli kom ändtligen
bud, en kurir på en svettriden häst, medförande ett långt
bref till fröken Lena från ryttmästar Hård. Då blef det
glädje på Wanås.

Några timmar senare finna vi fröken Lena och
jungfru Anna Ryding i begrepp att företaga sin vanliga
aftonpromenad, eskorterade af löjtnant Borneman. Sedan
det åter blifvit lugnt och säkert i skogarne kring Wanås,
hade det blifvit en kär vana för de unga flickorna, hvilka
länge nog lidit af det instängda lifvet i borgen, att i
löjtnantens sällskap företaga aftonpromenader i den vackra
skogen, och vanligen styrdes då kosan till den s. k.
utsiktsboken, ett väldigt bokträd högst uppe på åsen öster om
borgen, hvarest man hade en vid och förtjusande utsikt
öfver dalen bort åt Qviinge, hvars hvita kyrka skimrade
mot en bakgrund af blånande skogar. Dit begåfvo de
sig också nu, men fröken Vivika Lindenow, som annars
brukade deltaga i dessa promenader, hade denna gång
stannat hemma, ty hon led af hufvudvärk.

Sällskapet var mycket muntert, ty bref hade ju
kommit från ryttmästare Hård med nyheter från vida världen,
och fröken Lena meddelade nu sina båda vänner, under det
de veko in på en smal skogsväg, hvad brefvet innehållit.

Den 14 hade det, berättade hon, stått ett stort slag
på Ylleshed — slaget vid Landskrona, som det
vanligen kallas i historien — och det hade blifvit en härlig
viktoria för svenskarne, nästan jämförlig med segern vid
Lund förra året. Danskarne hade förlorat omkring 3,000
man, 33 kanoner — nästan hela deras artilleri — och
17 fanor. Segern hade dock i ett afseende varit dyrköpt
för svenskarne — fältmarskalken Simon Grundel
Helmfeldt hade stupat och med honom förlorade svenska
armén en af sina yppersta härförare. Hans häst hade
blifvit skjuten under honom, berättade ryttmästar Hård, och
fältmarskalken hade därvid så invecklats i remtyget, att
han icke kunde komma lös från hästen och resa sig.
En dansk löjtnant vid Gewechers regemente fann
honom i denna situation och genomborrade honom med sin
värja, fastän Helmfeldt gaf sig fången åt honom och
utlofvade en rundlig lösepenning.

»Hvad skrifver Hård om sig själf?» frågade löjtnant
Borneman.

»Han är mycket belåten med sin nya skvadron, som
legat hårdt i elden hela dagen, men likväl höll sig vid
godt mod. Själf fick han icke en enda skråma, men
däremot var han nära att duka under för hetta och törst.
Han omtalar att bland liken funnits flera, däribland en
officer, som icke fått ett enda sår. De hade stupat och
dött af hetta och öfveransträngning. Också var dagen
en af de varmaste som någon kunde minnas.»

»Så har då Axel Hård», återtog Borneman, »fått
sin önskan uppfylld att vara med om en större seger.
Det var inte utan att han en smula afundades oss andra,
som fått vara med vid Lund.»

Under dylika samtal hade de två flickorna och den
unge officeren hunnit ett godt stycke in i skogen, och
redan skymtade man mellan träden den öppna platsen
kring utsiktsboken. Fröken Lena Sofia gick ett par steg
före de båda trolofvade, och i samma ögonblick, som hon
böjde sig ned för att plocka en blomma, hajade hon till,
ty hon tyckte att det prasslade till så underligt inne i
det täta busksnår, vid hvars kant blomman växte.

»Var det en orm som skrämde er, fröken von Putbus?»
frågade löjtnant Borneman.

Men hon blef honom svaret skyldig, ty i samma
ögonblick rusade en snapphane fram ur snåret, slog sin
grofva arm om hennes lif och släpade henne in bakom de
täta buskarne. På samma gång rusade en annan mot
löjtnant Borneman och sökte genomborra honom med en pik.

Emellertid hade löjtnanten hunnit draga sin värja
och därmed parera den våldsamma stöten, och trädande
framför sin uppskämda fästmö, klöf han i ett hugg den
vilde snapphanens hufvud.

Så var åtminstone den oskadliggjord.

»Rädda fröken Lena, för Guds skull rädda fröken
Lena!» ropade den förtviflade Anna Ryding.

Borneman hade icke något annat vapen än värjan,
men utan att ett ögonblick besinna sig, släppte han sin
fästmö och tog ett djärft språng genom busksnåret, på
hvars andra sida fröken Lenas nödrop hördes. Och han
såg henne göra förtviflade försök att slita sig ur
snapphanens armar.

»Släpp fröken, röfvare, eller vid Gud hugger jag dig
i stycken!» ropade Borneman och rusade med värjan i
högsta hugg emot snapphanen.

Då denne icke förmådde släpa den motsträfviga Lena
med sig, höll han henne framför sig som en sköld mot
den blodiga värjan, som synbarligen ingaf honom en djup
respekt.

Men nu uppträdde en ny person på skådeplatsen.
Det var junker Rud.

»Aha, det är ni, ädle skogsriddare? Har ni nu äfven
slagit er på kvinnorof?» ropade Borneman och tillade: »Er
skall jag nog komma till rätta med, sedan min goda värja
först befriat fröken.»

Det såg verkligen ut som om Borneman därmed icke
hade lofvat mera än han vore i stånd att hålla, ty
snapphanen tycktes mest hågad att släppa sitt rof och taga
till flykten, och gent emot den svenske officeren skulle
utan tvifvel junker Rud komma till korta i en fäktning
man mot man.

Också tycktes icke junker Rud ha lust att låta
situationen utveckla sig i sådan riktning. Han drog upp en
pistol och sköt.

Borneman kände en stickande smärta i sin högra
sida. Det svartnade för hans ögon, han vacklade och
föll tungt ned på den gröna mossan.

Han hade förlorat medvetandet, men likväl hade han
förnimmelse af att mjuka händer ströko håret ur hans
panna och att en kyss brände på hans läppar. Han hörde,
liksom hade det varit på långt afstånd, en kär röst än
ropa om hjälp och än tigga om förbarmande, men
förgäfves ansträngde han sig att vakna ur den dvala, som
liksom sammanpressade hans hjerna i ett skrufstäd och
förlamade hans lemmar. Han tyckte sig också höra en
annan röst, som han väl kände, darrande af vrede utropa:

»Jag kan vika för våldet, men jag skall aldrig glömma
det nidingsdåd du i dag begår, junker Rud, och jag skall
aldrig blifva din maka, om du så i kedjor släpade mig
fram till brudpallen.»

Därefter tyckte han sig höra frustandet af hästar, och
så blef åter allt tyst och han försjönk i en drömlös dvala.

Borneman kom åter till medvetande vid det något
varmt och fuktigt berörde hans panna. Det var Tusse,
som slickade honom i ansiktet och gnällande betygade
sin ledsnad öfver hvad som inträffat och sin
beredvillighet att hjälpa. Borneman sökte att resa sig, men då
kändes en olidlig smärta i högra sidan och åter föll han
maktlös tillbaka på mossan, som färgats röd af hans blod.
Tusse tycktes nu ha kommit till klarhet om hvad han
under så brydsamma omständigheter skulle företaga, ty
viftande med svansen, liksom ville han säga: »Lita du
på mig!» satte han af i riktning mot borgen.

Gubben Lars Ryding hade redan en god stund suttit
och brummat öfver att flickungen dröjde så länge. Till
slut blef han rent af orolig och beslöt att gå ut för att
möta flickorna, som denna afton måtte ha utsträckt sin
promenad längre än vanligt.

»Just ungdomen likt att drifva omkring i skogarne
så här dags», mumlade han och föresatte sig att gifva
sin blifvande svärson en liten uppsträckning, så
borgbefälhafvare han än vore.

Just utanför borgen mötte han Måns Skytt.

»Skogen är väl säker för snapphanepacket?» frågade
han denne och tillade: »Jag börjar bli orolig för löjtnanten
och min dotter, hvilka jämte fröken Lena för minst två
timmar sedan gått att spatsera i skogen och ännu inte
kommit tillbaka.»

»Så vidt jag vet och förnummit, fins ingen
snapphane i skogarne här omkring, men Tusse var orolig i kväll
och för första gången på lång tid har han sprungit ifrån
mig utan att be om lof.»

Knappt hade den gamle jägaren uttalat dessa ord,
förr än Tusse sågs komma springande från skogen och
skynda till sin herre, hvars hand han slickade. Men
därefter sprang han gnällande tillbaka i samma riktning,
stannade och såg sig om, som ville han uppmana
skytten att följa sig.

»Det här står aldrig rätt till, vi måste följa hunden
dit han vill föra oss», sade Måns, och borgfogden var
inte sen att lyda uppmaningen.

Så följde de båda efter hunden, hvilken då och
då stannade och såg sig tillbaka, som ville han
påskynda dem.

Det var redan ganska mörkt i skogen, och de båda
männen ångrade att de icke medtagit en lykta.
Slutligen funno de en kropp utsträckt på den smala
skogsvägen. De drogo den fram till en ljusning och funno
då, att det var liket af en snapphane med ett förfärligt
huggsår öfver hjässan.

Men hunden gnällde allt otåligare bak ett snår, och
där funno de ännu en kropp.

»Den här lefver, och — hjälp himmelens Gud»,
utropade Lars Ryding, »det är Borneman, sårad och
blodig. Hvar äro då flickorna?»

Borneman hade åter förlorat medvetandet och kunde
ingenting upplysa. Emellertid skyndade Ryding tillbaka
till borgen för att hämta folk, och snart vimlade skogen
af lyktor och bloss.

En bår anskaffades, och ryttarne buro sin sårade
och sanslöse anförare tillbaka till borgen, som han ett
par timmar tidigare lämnat full af hälsa och lefnadsmod.

Men hvar voro flickorna?

På den frågan sökte Ryding och Måns med
blödande hjärtan ett svar, och de biträddes härvid af den
skarpsynte gefrejter Svensson.

Talrika spår bevisade att de blifvit bortröfvade. Ett
stycke af fröken Lenas schal hade fastnat i snåret, och
man hittade äfven jungfru Annas förkläde, hvars band
gått sönder, då hon bortfördes. Och bakom några täta
buskar funnos spår efter tre hästar, spår som kommo
ifrån och ledde tillbaka in i den tjocka skogen.

Att följa spåren genom skogen måste uppskjutas
tills det dagades, det insåg Ryding genast, men man
kunde redan nu utsända patruller för att bevaka de
vägar, som ledde ut ur skogen, och det blef äfven gjordt
med största möjliga skyndsamhet. Det läte ju tänka sig,
att kvinnoröfvarne ännu vore kvar i skogen, och i så fall
skulle de bli fångade, då de sökte sig ut till vägarne.
Sällskapet kunde åtminstone icke vara stort. Man
urskilde spår efter fyra män, af hvilka den ene burit fina
stöflar med sporrar; en hade blifvit på platsen, det kunde
således endast återstå tre man.

Det blef en sorgens och jämmerns natt på Wanås.
Man drog sig i det längsta för att omtala olyckan för
fru Maren, men slutligen måste Lars Ryding, som själf
var djupt förkrossad af hvad som inträffat, fullgöra denna
plikt. Han och hans borgfru gräto tillsamman öfver det
tunga slag, som drabbat dem båda.

Då Borneman blifvit förd till sitt rum och lagd till
sängs, återfick han för en stund medvetandet och kunde
redogöra för hvad som inträffat, men just detta
medvetande om olyckan i hela dess vidd bidrog att påskynda
den häftiga sårfeber, som för lång tid förmörkade hans
förnuft och kringgycklade hans läger med än vilda och
blodiga, än ljufva och leende bilder.

Emellertid kände sig fru Maren i någon mån
tröstad öfver, att det var junker Rud som utfört kvinnorofvet,
ty hur mycket hennes tro på den unge mannens heder
än rubbats under sista tiden, hade hon dock svårt att
föreställa sig, att han skulle svika sin riddareplikt gent
emot de unga flickorna, och dessutom hoppades hon
kunna inverka på honom genom hans mor.

Det blef nödvändigt att i hast anskaffa en läkare
för Borneman, hvars sår var af allt för allvarlig
beskaffenhet för att behandlas med vanliga huskurer. Och från
posteringen i Torsebro lyckades man äfven erhålla en
sådan, en svensk fältläkare, hvilken, ehuru ung till åren,
lyckligtvis var bättre vuxen sitt ansvarsfulla yrke än
flertalet af den tidens militärläkare. Efter en noggrann
undersökning förklarade han såret mycket betänkligt, men ej
ovillkorligt dödande. Och då han följande dag verkligen
lyckades uttaga kulan, som gått genom lungspetsen och
stannat mot skulderbladet, trodde han sig kunna utlofva att
patienten skulle tillfriskna, men troligen ganska långsamt.

Så fort det blef dager genomsöktes skogen på det
omsorgsfullaste och det blef därvid icke svårt att följa
kvinnoröfvarenas spår. De ledde österut, med
undvikande af befarna vägar så mycket som möjligt. Ett stycke
söder om Knisslinge by hade allmänna landsvägen
korsats, och därifrån ledde spåren ned till Helgeå. Här
hade tydligen fångarne blifvit satta i en båt, under det
hästarne blifvit återförda till landsvägen. Hvar båten lagt
i land visade sig omöjligt att upptäcka. Icke ens den
skarpsynte gefrejter Svensson kunde finna någon
fortsättning af spåren på andra stranden.

Helgeåns lopp från Knisslinge bro till Torsebro
omgafs den tiden af väldiga skogar, i hvilkas otillgängliga
djup hela regementen skulle kunnat glömma sig. Att
finna flyktingars spår i denna skogsöken, då man icke
visste ens hvar de lagt i land och sedan ej längre
märken efter hästarnes hofvar skvallrade om kosan, var
lönlös möda, det insåg till och med så erfarna
skogsströfvare som Måns Skytt och gefrejter Svensson.

Också öfvergaf man redan efter första dagens
lönlösa ansträngningar hoppet att på denna väg ertappa
kvinnoröfvarena.

Däremot uppgjorde fru Maren, sedan den första
bestörtningen efterträdts af ett lugnare öfvervägande, en
annan plan, till hvars utförande vi senare skola återkomma.

*
</chapter>
<chapter name="Kap. 26. I svenska högkvarteret">
<table o>
<td c><big>Kap. 26.</big>
<td c><h2><small>I svenska högkvarteret.</small></h2>
</table>

Vid middagstiden den 19 Juli 1677 rådde lif och
rörelse i Rönneberga by, belägen på den höga kulle,
som utgör högsta punkten af den ås, hvilken börjar vid
Vadensjö kyrkoby, en half mil nordost om Landskrona,
och utsträcker sig först i ostlig, därefter i nordlig
riktning mot Tågarp, där den lilla Rååns djupa dalgång går
fram. På denna ås låg hela den svenska armén i läger
och i en af de anspråkslösa bondgårdarne högt uppe
på Rönneberga kulle, behärskande den vida slätten,
Landskrona stad och fästning samt Öresund, hade Carl den
XI slagit upp sitt högkvarter. Den unge konungen
hade nyss återkommit från en rekognosceringsridt kring
de svenska fältvakterna och nu hade han dragit sig
tillbaka i en innanför den låga bondstugan belägen
kammare, där han höll öfverläggning med general Rutger
von Ascheberg, hans förnämste militäre rådgifvare efter
fältmarskalken Helmfeldts nyligen timade död, och
riksrådet Johan Gyllenstjerna, hans högra hand i alla
regeringsärenden.

I stugan utanför den stängda dörr, bakom hvilken
kanske i detta ögonblick för land och rike viktiga råd
lades, vimlade det af officerare, hvilka nyss varit
konungen följaktige och en smula otåligt afvaktade den
stund, då öfverläggningen i kammaren skulle sluta och
därpå skulle följa deltagandet i den på gårdens loge
uppdukade kungliga taffeln, till hvilken alla voro inbjudne.
Där märktes den unge Nils Bjelke, som i slaget vid Lund
höljdt sig med odödlig ära, där var Erik Dahlberg, 
mannen från »tåget öfver Bält» och ännu vid 52 års ålder
verksam och oförvägen som en yngling, samt den tappre
Kristoffer Gyllenstjerna, generalmajorerna Göran Sperling,
Schultz och Mortaigne, konungens fältpräst Haqvin Spegel
m. fl. Vid ett fönster med utsikt åt gården stod
ryttmästaren Axel Hård, som just denna dag hade alla skäl
till belåtenhet, ty konung Carl hade under ridten berömt
honom för det utmärkta skick, hvari han höll sin skvadron.

Axel Hård hade på den korta tid, han varit vid
armén, stigit högt i sin konungs ynnest. Och hvad som,
frånsedt alla personliga egenskaper, icke litet bidragit
därtill var hans förlofning. Skälet är icke svårt att inse.
Konung Carl hyste ett ganska djupt och stundom kanske
äfven ganska befogadt misstroende till de skånska
godsägarne. Därför såg han mycket gärna att de skånska
godsen öfverginge i svenskfödda händer, och då nu Axel
Hård förlofvat sig med arftagerskan till ett af Skånes
större gods, så hade han därigenom tillmötesgått en af
konungens käraste önskningar. När nu härtill lägges
det utmärkta sätt, på hvilket han försvarat Wanås emot
snapphanarne, och hans berömliga förhållande under slaget
vid Landskrona, så må man ej undra öfver att han, som
man säger, stod väl i vantarne på högre ort.

Också tyckte Axel Hård, där han stod vid fönstret
och kikade ut genom de små rutorna, att lifvet log emot
honom. Föga anade han att detta leende redan i nästa
ögonblick skulle förbytas i bistert allvar.

Plötsligt fick han se en ryttare, som ådrog sig hans
uppmärksamhet. Det var en gammal man med långt
grått skägg och ett nedtryckt utseende, vålladt kanske
mindre af ålder och trötthet än af andra orsaker. Först
då mannen kommit in på den trånga gården och stigit
af sin svettiga, af en lång färd nästan uppgifna häst
igenkände Axel Hård med förskräckelse slottsfogden Lars
Ryding.

Hvad hade händt? Hvad hade kommit denne
lifskraftige och spänstige gubbe att på så kort tid åldras
så mycket?

Han skyndade ut på gården, där han med värma
tryckte gubbens hand, men tillika bäfvade för svaret på
den oroligt framkastade frågan:

»Hvad har händt på Wanås?»

I få ord berättade nu Lars Ryding hvad som
inträffat.

Det var ett hårdt slag för Axel Hård. Han
vacklade under detsamma.

Förmodligen hade denna scen iakttagits från fönstret
af den lilla kammare, där kung Carl arbetade, ty innan
ännu Hård hunnit hämta sig, sågs en ung man klädd
i en vanlig blå uniform och med ett ungdomligt, i en
lockperuk infattadt rödlett ansikte träda ut på gården
och närma sig de samtalande. Det var Carl den XI.

»Hvad nu, ryttmästar Hård, du är ju hvit i
ansiktet som ett lärft! — Hvad vill denne gubbe och hvem
är han?» sporde kung Carl otåligt.

»Ers majestät», stammade Hård», »det är
slottsfogden Lars Ryding från Wanås och han kommer med
sorgliga tidender.»

»Ha snapphanarne tagit gården?»

Lars Ryding tog nu till orda och berättade med en
af tårar stundom kväfd röst hvad som inträffat och huru
han af fru Maren blifvit afsänd till svenska
högkvarteret för att inberätta tilldragelsen och anhålla om hjälp
för att återfinna flickorna.

Carl den XI blef ursinnig öfver hvad han hörde.
Det heta Vasablodet gick honom åt hufvudet, så att
han blef blossande röd, och de stålblå ögonen sköto
blixtar.

»Detta fördömda snapphanepack måste utrotas från
jorden, om någonsin fred skall bli i landet», sade han.
»Jag skall låta bränna hela denna bygd, så att hvarken
hund eller hane skola höras i dessa socknar, som
utgöra snapphaneväsendets vagga. Men fru Maren lider
nu hvad hon själf förskyllat hafver. Hade hon icke mot
min vilja och befallning emottagit denne danske glop i
sitt hus, så hade han ej nu röfvat hennes systerdotter
ifrån henne. Hon må ligga som hon har bäddat.»

Men förmodligen besinnade kung Carl, under det
han i vredesmod gick fram och tillbaka på gården, att
andra intressen än fru Marens kunde stå på spel, ty
vändande sig till ryttmästar Hård yttrade han:

»Var vid godt kurage, min vän! Efter taffeln skola
vi öfverlägga om hvad som är att göra.»

Och kung Carl höll ord. Efter måltiden, som hvarken
var långvarig eller lukullisk, fick Axel Hård befallning
att infinna sig i konungens kammare, där han utom
konungen själf fann före sig general Ascheberg och
riksrådet Johan Gyllenstjerna och där tilldragelsen på Wanås
redan ventilerades. Kung Carl var nu vid bättre lynne.

»Naturligtvis står du själf närmast till att söka upp
din fästmö», sade han. »Jag vill därför gifva dig
permission på obestämd tid och du må medtaga din skvadron.»

»Om ers majestät tillåter», inföll Johan Gyllenstjerna,
»så vill jag, med all aktning för ryttmästar Hårds stora
duglighet och otvifvelaktiga nit att utföra denna sak,
dock hålla före att det finnes en annan person, som är
ännu bättre skickad att åtaga sig detta uppdrag.»

»Hvem skulle det vara?» sporde kung Carl.

»Jo, gästgifvaren i Markaryd, vår ypperlige
snapphanestöfvare. Och lyckan fogar det så att han händelsevis
är närvarande i lägret just nu.»

Han blef på konungens befallning genast eftersänd
och åtog sig uppdraget.

»Hur mycket folk anser du behöfligt för denna affär?»
frågade konungen.

»Det behöfs utom mig själf och min pojke Mårten
samt ryttmästar Hård, som jag antager gärna vill själf
vara med, icke mer än ett par pålitliga personer för att
uppsöka de bortröfvade flickorna. Men möjligtvis kan
det sedan kräfvas en större trupp för att återtaga dem.
Vid spaningar af sådant slag bör man aldrig vara för
många», förklarade gästgifvaren.

Detta var synnerligt angenämt för kung Carl, som
ogärna ville släppa något folk ifrån sig, då strid när som
helst kunde väntas. Det blef därför beslutadt, att endast
ryttmästar Hård skulle följa med på expeditionen.
Behöfdes framdeles understöd, så vore Hummerhjelm just
nu uppe i norra Skåne, hvarjämte den på Wanås
förlagda styrkan kunde påräknas. Såsom befälhafvare på
Wanås under löjtnant Bornemans sjukdom beordrades
löjtnant Stålhammar, som eröfrat löjtnantsgraden under
slaget vid Landskrona.

Redan samma eftermiddag begåfvo sig nyssnämnda
båda officerare, gästgifvaren och hans pojke samt
slottsfogden Lars Ryding på väg till Wanås. Och de sparade
icke sina hästar, ty det var af yttersta vikt att
efterspaningarna sattes i gång så snart som möjligt. Dessutom
hade ju både ryttmästar Hård och gamle Lars Ryding
personliga skäl att af alla krafter påskynda färden.

*
</chapter>
<chapter name="Kap. 27. Herden i ulfvens kula">
<table o>
<td c><big>Kap. 27.</big>
<td c><h2><small>Herden i ulfvens kula.</small></h2>
</table>

Sedan fru Maren Juul affärdat slottsfogden Lars
Ryding till svenska högkvarteret, dröjde hon icke ett
ögonblick att arbeta på den plan hon, såsom ofvan
omtalats, uppgjort.

Den afsåg att inleda underhandlingar med
snapphanarne om flickornas utlämnande mot en lösepenning,
och hon gick därvid ut från det antagandet, att ehuru
visserligen icke junker Rud begått våldet med hänsyn
till direkt penningförtjänst, så vore det dock antagligt
att hans medhjälpare, snapphanarne, icke skulle visa sig
okänsliga för myntets klang. De skulle, menade hon,
med utsikt till god betalning nog kunna förmås att
affalla från junker Rud och återgifva flickorna.

Det behöfdes endast en pålitlig underhandlare, som
förmådde sätta sig i förbindelse med snapphanarne. Och
en sådan var ju lätt funnen. Hvem skulle nämligen bättre
kunna utföra ett dylikt uppdrag än kyrkoherden Maglow i
Qviinge, som var köttslig bror med den mäktige
snapphaneanföraren Severin? Junker Rud hade ju, enligt hvad som
blifvit upplyst, haft förbindelse med både Severin och
Pus-Else, och det låge då nära till hands att förmoda, att
just dessa varit de, som hjälpt honom att bortföra
flickorna. Men icke skulle de, därom vore hon öfvertygad,
hålla allt för hårdt på vänskapen med junker Rud, om
de sattes i tillfälle att förtjäna en större penningsumma.
Det gällde nu endast att försäkra sig om kyrkoherden
Maglows biträde samt att utröna, om det stod i hans
förmåga att sätta sig i förbindelse med Severin.

Det var i sådant syfte den stora karossen körde fram
redan dagen efter kvinnorofvet för att föra fru Maren
Juul i egen person till Qviinge prästgård.

Det vore synd att säga att Maglow med lätt hjärta
åtog sig uppdraget, ty af flera skäl ville han helst
undvika all förbindelse med snapphanarne; men inför en dylik
olycka, och då det gällde att göra sin vördade patronessa
på Wanås en så stor tjänst, hvarken ville eller kunde
han undandraga sig utan förklarade, att han efter bästa
förmåga skulle tillmötesgå hennes önskan.

Men så gällde det den andra frågan. Huru skulle
han komma till tals med Severin? Lika litet som fru
Maren visste han var denne höll till, äfven om han
misstänkte att han vore dold i trakten. Hur skulle han
finna honom? Det såg mörkt ut. Han funderade och
funderade, och slutligen fick han en idé, som han
meddelade fru Maren.

Inom Qviinge socken fanns en bonde, Långe-Måns
i Hökaröd, som allmänt och säkerligen icke utan skäl
misstänktes stå i förbindelse med snapphanarne.
Lyckades Maglow öfvertyga denne, att det vore till
snapphanarnes fördel om han, Maglow, erhölle ett samtal med
Severin, så skulle han utan tvifvel, helst om han erhölle
löfte om en dusör för sitt biträde, kunna åvägabringa ett
dylikt, så vida nämligen Severin funnes kvar i trakten.

Denna idé gillades af fru Maren och det
öfverenskoms, att den ofördröjligen skulle sättas i verket.

Så skedde ock. Redan samma afton begaf sig Maglow
till Hökaröd och hade ett långt samtal i enrum med
Långe-Måns.

Denne visade sig i början alldeles omöjlig. Han
svor vid både öfverjordiska och underjordiska makter att
han hvarken hade eller någonsin haft något att göra
med snapphanarne och bedyrade, att lika väl kunde man
sätta honom till att leta upp en knappnål i en höstack
som att taga reda på Severin. Men Maglow kände sin
man. Han stoppade igen bedyrandena och ederna med ett
par blanka silfverdalrar och hotade dessutom med Severins
vrede, därest denne på grund af Långe-Måns envishet
ginge miste om ett viktigt samtal med sin egen broder.

Den spiken drog, och samtalet afslöts med det
löftet af Långe-Måns, att han följande eftermiddag skulle
komma till Qviinge prästgård och meddela svar. Häraf
kunde Maglow sluta till att Severin icke vore så
särdeles långt borta.

Långe-Måns höll sitt löfte. Följande eftermiddag
infann han sig punktligt i prästgården och erbjöd sig att
samma afton föra kyrkoherden Maglow till Severins
»bostad», men endast på ett villkor. Och det vore att
kyrkoherden komme hem till honom, sedan det blifvit mörkt,
och ginge in på att färdas från Hökaröd till den plats,
dit de skulle, med förbundna ögon.

Detta var ju visserligen ett sätt att resa, som icke
vidare tilltalade Maglow, men då detta villkor
tydligtvis blifvit uppställdt af Severin själf, så ansåg sig
kyrkoherden icke böra äfventyra beskickningens utgång på
en vägran att underkasta sig detsamma. Färden blefve
visserligen ganska obehaglig, men det kunde bli
intressant att se, hur det såg ut i snapphanarnes högkvarter,
och för sin egen person ansåg sig Maglow icke ha något
att frukta. Han svarade således ja, och det beslöts att
han till fots skulle komma till Hökaröd. Återstoden af
färden åtog sig Långe-Måns att ombesörja, liksom han
ock svarade för hemfärden.

Aftonen den 19 Juli var mulen och det var ganska
mörkt i skogen, då Maglow ankom till Hökaröd. Också
var Långe-Måns genast beredd att företaga den
hemlighetsfulla resan. En häst framleddes, Maglow satte sig upp
på densamma och Långe-Måns band med stor omsorg
en tjock duk för hans ögon, hvarefter han, ledande hästen
vid tygeln, satte i gång.

Det blef en egendomlig färd. Äfven om Maglow icke
haft bindeln för ögonen, skulle han föga ha sett af den
trakt, där han färdades fram, ty kosan ledde oupphörligt
genom tjock skog, och där var så mörkt i den sena
Julikvällen, att man måste förundra sig öfver att
Långe-Måns förmådde leta sig fram med hästen på de
slingrande skogsvägar och för vanliga ögon osynliga stigar,
man passerade.

Maglow hade trott, att han med sitt goda lokalsinne
skulle, trots de förbundna ögonen, ha kunnat märka
åtminstone i hvad riktning färden gick, men han blef snart
tagen ur sin villfarelse. Om några få minuter hade han
förlorat hvarje aning om i hvilket vädersträck man
färdades. Och som det var alldeles lugnt, hade han heller
icke någon ledning af vinden.

Ridten blef ganska långvarig, men så var det icke
heller på några genvägar Långe-Måns fortskaffade sin
själasörjare. Maglow började bli otålig öfver detta
ideliga glidande in i det okända. Men så tyckte han sig
känna några friska fläktar, liksom från ett vatten, och
strax därefter hörde han det sakta skvalpandet af ett
sådant. Nu bad Långe-Måns kyrkoherden stiga af hästen,
tog honom i handen och ledde honom varligt ut i en
båt, där han placerades på aktertoften, under det
Långe-Måns tog till årorna och började ro.

Antingen äro vi på Helgeån eller Almaån, tänkte
Maglow, men det måtte vara Helgeån, ty det förefaller
som ett ganska stort vatten — eller också Almaån där
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. langlet]</small></i>
HERDEN I ULFVENS KULA.</img>

den börjar vidga ut sig på andra sidan Öfremölla.
Genom att sticka fingrarne i vattnet märkte han att man
rodde medströms, men det gaf honom föga upplysning,
då han icke kände väderstrecken.

Rodden blef mindre långvarig än ridten. Snart hörde
han båten skrapa mot sanden och den stannade. Åter
tog Långe-Måns honom i handen och ledde honom
varligt upp på stranden, och så började en vandring; men
den blef ganska kort. »Här är en trappa som bär nedåt»,
sade Långe-Måns, och så gingo de några steg nedåt.
Så kommo de på ett stengolf, en dörr öppnades och
Långe-Måns ledde kyrkoherden till en stenbänk, bad
honom vänta där en stund och aflägsnade sig.

Då Maglow märkte sig vara ensam, lyfte han en
smula på duken för det ena ögat. Men det var lika
mörkt utan som med förbindningen. Svart som i
grafven. Maglow lyssnade.

Tyst, hörde han inte musik? Jo, verkligen. Han
lutade örat mot väggen, och nu hörde han tydligt, men
ändå doft som på långt afstånd, klangen af en luta,
ackompagnerande en kraftig, manlig röst. Han hörde till
och med orden.

<poem><small>»Gläd dig och hoppas,
så länge lifvet ännu ler
till dess du stoppas
ad patres ner.
Edite, bibite, collegiales,
post multa secula pocula nulla.»</small></poem>

Ja, i sanning! En gammal studentvisa. Han kände så
innerligt väl igen den sedan den lyckliga tid, då han själf
som student »gick grassatim» i Köpenhamn. Han glömde
det nuvarande och kunde inte låta bli att gnola med:
<poem><small>»Edite, bibite, collegiales,
post multa secula pocula nulla.»</small></poem>

I detsamma kom Långe-Måns tillbaka. Han blef
helt häpen öfver att presten satt i beckmörker och sjöng.

»Nu kan kyrkoherden ta af bindeln», sade han.

Maglow var icke sen att följa tillsägelsen, och vid
skenet af den fyrsticka, som Långe-Måns bar i handen,
såg han, att han befann sig i ett mindre rum med hvälfdt
tak och alldeles utan möbler utom den murfasta
stenbänken, på hvilken han suttit. Rummet, en källare
antog han, ty det saknade fönster, hade tvenne dörrar, den
ena, förmodade han, ledande in till det rum hvarifrån
sången ännu hördes.

»För mig nu till Severin», sade kyrkoherden.

»Nej, vi måste vänta tills vi bli kallade», svarade
Långe-Måns.

»Ah ha! är det så ceremoniöst i snapphanekulan»,
mumlade Maglow; »det är ju alldeles som vid hofvet.»

Men den gode kyrkoherden slapp att vänta länge.
Snart inträdde en halfvuxen pojke, vid hvars åsyn
Maglow blef mållös af förvåning. Han var nämligen klädd
i en åtsittande kostym, hvaraf den ena halfvan var svart
och den andra röd. Och på hufvudet hade han en blå
barrett med örnfjäder.

»Behagar ers högvördighet stiga in», sade pagen —
ty en sådan skulle han väl föreställa — i det han slog
upp dörren på vid gafvel.

Hade Maglow blifvit förvånad vid åsynen af pagen,
så var dock detta ett intet mot den häpnad som slog
honom, då han nu, stannande på tröskeln, öfverblickade det
rum, hvilket i bländande belysning låg framför honom.
Hans vid det djupa mörkret vanda ögon hade svårt att
i början reda ut denna förundransvärda syn, men efter
hand klarnade den och dess mera steg hans förvåning.

Rummet, som var ganska stort, nästan som en sal,
tycktes liksom det lilla förrummet sakna fönster, eller
ock doldes dessa bak väggdraperierna. Sådana af rödt
och blått kläde betäckte nämligen helt och hållet
väggarna och äfven taket, i det de voro baldakinformigt
hopfästade omkring en i takets midt hängande ljuskrona,
från hvilken ett stort antal vaxljus belyste rummet. Längs
väggarna stodo bänkar, täckta med hyenden i brokiga
färger, omväxlande med större och mindre skåp af
snidad ek. En dyrbar pendyl i ebenholz och guld jämte
en hel rad större och mindre silfverbägare och pokaler
prydde den på ena långväggen befintliga kaminfrisen,
och golfvet var betäckt med en dyrbar matta af
orientaliskt arbete.

Vid fondväggen midt emot Maglow stod en låg
divan, och på denna satt en högväxt kvinna, klädd i en
svart, fotsid sammetsklädning, kring den yppiga halsen
besatt med en spetskrage, som föll långt ned öfver
bröstet. I det kolsvarta håret slingrade sig ett glänsande
hvitt pärlband och på de små hvita fingrarne bar hon
guldringar med gnistrande stenar. Fastän icke längre i
sin första ungdom, var hon utomordentligt vacker. Man
skulle ha kunnat taga henne för en drottning eller
åtminstone en borgfru af ädel börd. Men där låg dock
något i hennes drag, som påminde om att mer än en
stormvind sopat fram öfver hennes förflutna lif.

Halfliggande vid hennes fötter och med en luta i
knäet stödde sig Severin mot divanen i en allt för
teatralisk ställning. Han var icke nu klädd i sin vanliga
jägarekostym, utan i en spansk dräkt, sådan som ett
århundrade tidigare var bruklig bland adeln äfven i 
Sverige. Han knäppte fortfarande på lutan, och det hela
gjorde intrycket af en för tillfället anordnad tablå.

Hade denna scen komponerats för att bringa
Maglow ur koncepterna, så måste erkännas att anslaget
kröntes med all önsklig framgång, ty den gode kyrkoherden
hade af lutter förvåning icke blott förlorat målföret utan
äfven, tycktes det, förmågan att röra sig från stället.
Han bara storbligade och gned sig emellanåt i ögonen,
som ville han göra sitt bästa för att vakna ur en dröm.

Severin njöt synbarligen ohejdadt af situationen och
hade mycket svårt att hålla sig för skratt, men slutligen
trädde han fram till den tafatte gästen, räckte honom
handen och sade:

»Var hälsad i mitt slott, vördige broder! Jag
behöfver väl icke för dig presentera Lisbeth Franck, din
stjufdotter och min hustru. Jag skulle gärna föreställt
dig äfven för mina två barn, men de sofva vid den här
tiden på dygnet, de små gudsänglarne.»

Nu först kom Maglow åter till sig själf och stod
just i begrepp att påbörja en längre predikan i tre
afdelningar: den första om det ogudaktiga i äktenskap
mellan förbjudna leder, den andra om olämpligheten af att
unga flickor rymma ur sina föräldrars hus och den tredje
om straffbarheten af att vältra sig i stulen lyx; men
lyckligtvis kom han i detsamma ihåg ändamålet, hvarför
han kommit hit, samt insåg att han i denna saks intresse
måste låta presten vika för diplomaten. Och i känslan
häraf inskränkte han sig till att vänligt räcka Lisbeth
Franck handen med de orden:

»Var hälsad min dotter, efter många års skilsmässa!
Jag hoppas att återseendet icke skall störas af
smärtsamma minnen.»

Och vändande sig till Severin tillade han:

»För öfrigt måste jag lämna alla familjeförhållanden
å sido, ända till dess jag uträttat det ärende, för hvilket
jag kommit hit. Jag ber därför att du måtte förunna
mig ett samtal i enrum.»

»Under sådana förhållanden», svarade Severin, »blir
det väl bäst att du går till dina små, Lisbeth, och
öfverlämnar åt oss skapelsens herrar att fiska i
visdomsbrunnen. Men skicka åtminstone hit en kanna vin, ty fader
Bacchus är aldrig öfverflödig i de vises rådslag. In vino
veritas, heter det ju.»

Sedan de båda bröderna tagit plats och den
tvåfärgade pagen burit in en kanna gnistrande vin, började
Maglow:

»Ehuru jag ser dig omgifven af en prakt som
förvånar och än mer förskräcker mig, gissar jag att du icke
har något emot att förtjäna en större penningsumma.»

»Du vill, kan jag förstå, med en vacker lösepenning
återköpa den blifvande härskarinnan till Wanås och
hennes följeslagerska.»

»Det gläder mig att du går rakt på sak — ja, det
vill jag. Och jag hoppas att du icke ser några
svårigheter vid sakens uppgörande i godo.»

»För ingen del! Tvärt om skulle det varit mig
innerligt kärt om denna transaktion kunnat i all sämja och
vänlighet göras upp oss bröder emellan. Ja, jag är
rikrigt ledsen öfver att sådant är alldeles omöjligt.»

»Hvarför omöjligt?»

»Jo, därför att jag tyvärr icke är rätter säljare.»

»Huru?»

»Varan, min käre bror, varan som du vill köpa och
som jag så gärna skulle vilja sälja, befinner sig
beklagligtvis icke i mina händer och har aldrig gjort det.»

»Hvar befinner den sig då?»

»Det vet jag icke.»

»Talar du uppriktigt?»

»Döm själf! Flickorna bortröfvades, om jag ej
misstar mig, i förgår afton. Men ända till i dag på
morgonen, således till och med senare än jag gifvit mitt bifall
till din hitkomst, hade jag ingen aning om hela
tilldragelsen. Först då blef den mig inberättad af en bland
mina kunskapare. Ända till dess pinades jag af
nyfikenhet, hvad du egentligen kunde ha för ärende till mig, ty
att det icke var släktkärlek allena kunde jag förstå, men
med denna underrättelse blef det mig ju klart.»

»Är detta sanning?»

»Jag svär det vid min gamla hederliga mors minne,
och den eden har jag aldrig missbrukat, hur illa jag än
stundom farit med alla de öfriga.»

»Det var sålunda icke ditt folk som utförde rofvet?»

»Nej! Mitt folk — jag disponerar, oss emellan sagdt,
för närvarande mycket litet folk. Mitt band sprängdes
vid Wanås. Därefter afföll min underbefälhafvare och
bildade jämte Pus-Else »eget sällskap», som skådespelarne
kalla det. För närvarande har jag, som sagdt, knappt
folk nog att röfva en krämare på vägen. Men jag
väntar förstärkning, så du ska inte tro att jag ännu är
mogen för botfärdigheten. Den kommer först med repet.»

»Vet du då hvilken som utförde rofvet?»

»Ja, det vet jag, och det vet troligen också du —
junker Rud.»

»Ja, men med biträde af snapphanar. Under hvems
befäl stodo dessa snapphanar?»

»Känner du Göingehöfdingen?»

»Till ryktet, ja. Menar du att hans folk utfört rofvet?»

»Utan allt trifvel. Han är som en far för junker
Rud, och — i själfva verket skulle det icke förvåna mig
om han vore det i verkligheten. Karen Kaas och han
voro mycket goda vänner för en tjugu år sedan.»

»Tror du inte, att Göingehöfdingen skulle vara
hågad att underhandla om en lösepenning?»

»Det tror jag knappast. Ser du, Göingehöfdingen
är inte gjord af vanligt virke. Han är inte som vi andra.
Det är patriotism, som gjort honom till snapphane. Och
då han hjälpte junker Rud att bortröfva arftagarinnan till
Wanås, gjorde han det dels för junkerns skul, dels, och
detta kanske hufvudsakligast, för att förhindra att
arftagarinnan till ett af Skånes större gods skulle gifta sig
med en svensk. Göingehöfdingen hoppas alltjämt, att
Skåne skall åter bli en dansk besittning, och därför tror
han sig handla i sitt lands intresse genom att rädda
detta gods åt en dansk familj. Du finner sålunda att
utsikterna att kunna inverka på honom med mynt äro
mycket små. Snarare tror jag att han skall återlämna
flickan frivilligt, om han finner sina planer korsade.»

»Hvar skulle man kunna träffa Göingehöfdingen?»

»Det vet jag inte. Det finnes äfven en annan
person, som just i dessa dagar är ifrig att träffa honom.
Men i detta hänseende kan jag icke gifva någon
upplysning eller lämna någon hjälp. Vid Wanås skedde en
brytning emellan Göingehöfdingen och de andra
snapphanecheferna. Sedan dess har han gått sina egna vägar.»

Samtalet fortsattes ännu en god stund, men det
öfvergick till ämnen, som icke äga intresse för vår berättelse.
Vi inskränka oss därför till meddelandet, att kyrkoherden
Maglow återfördes till Hökaröd på samma
hemlighetsfulla sätt, som han afrest därifrån.

Naturligtvis dröjde han icke att underrätta fru
Maren om misslyckandet af beskickningen, och detta var
för henne ett hårdt slag, ty hon hade väntat mycket af
denna plan. Ryttmästare Hårds ankomst till Wanås
tröstade henne dock i någon mån, och hennes hopp stod
nu till, att de af gästgifvaren i Markaryd ledda
efterspaningarna skulle föra till ett godt resultat.

Kyrkoherden Maglow skulle velat gifva mycket för
att få veta hvar han varit den där hemlighetsfulla natten,
som nästan föreföll honom som en dröm. Han
grubblade hit och dit och kom därvid äfven att tänka på
ruinerna af det gamla Hanaskog. Men den tanken slog
han bort såsom orimlig, ty det vore ju icke tänkbart att
snapphanar skulle kunna slå sig ned snart sagdt under
ögonen på den ifrige snapphanefienden Sivert Gren.

*
</chapter>

<chapter name="Kap. 28. På spår">
<table o>
<td c><big>Kap. 28.</big>
<td c><h2><small>På spår.</small></h2>
</table>

Tidigt på morgonen den 21 juli sågs ett sällskap
om fem personer, en pojke däri inberäknadt, samladt vid
vestra stranden af Helgeå något söder om den på
motsatta stranden liggande byn Hjersåslilla, men ett godt
stycke norr om Almaåns utflöde i Helgeå. Det var
gästgifvaren från Markaryd och Mårten, ryttmästare Hård,
klädd i civila kläder, slottsfogden Ryding och gefrejter
Svensson, den senare nästan oigenkänlig, ty han var
iförd vanliga bondkläder. De voro nu samlade här för
att påbörja spaningen efter kvinnoröfvarena.
Expeditionens anförare var gästgifvaren.

Hittills hade man konstaterat riktigheten af de förut
gjorda iakttagelserna, nämligen att flickorna blifvit förda
just till denna punkt, att hästarne därifrån återsändts upp
till landsvägen och att rofvet otvifvelaktigt blifvit vidare
bortfördt i båt. Spåren som ledde hit till strandbrädden
voro efter trenne hästar och tvenne gående. Spåren som
ledde därifrån tillbaka till landsvägen voro efter samma
antal hästar, men ingen gående.

Detta var hvad som redan dagen efter rofvet blifvit
upptäckt.

Men gästgifvarens erfarna öga hade efter en kort
undersökning af strandbrädden funnit spår efter fyra män,
däraf en med ovanligt små fötter — junker Rud — men
inga kvinnor. Han drog däraf den slutsatsen, att en
karl väntat här samt att kvinnorna blifvit burna från
hästryggen direkt i båten. Dessutom tyckte han sig finna
af hästarnes spår <i>från</i> platsen att de alla tre blifvit förda
af <i>en</i> man. Således: tre män hade kommit till platsen,
en hade väntat där med båten och en hade återsändts
med hästarne. Flickorna bevakades fortfarande af tre män.

Redan detta var ju ett vackert resultat af
gästgifvarens spårläsningskonst, helst i betraktande af att tre och
ett halft dygn förflutit sedan dessa spår intrycktes och
att det till och med regnat något under tiden.

Nu gällde det att finna fortsättningen af dessa spår,
först och främst den punkt, där båten åter lagt i land.

»Först skola vi undersöka östra stranden åt söder»,
sade gästgifvaren, »och få vi blott ännu en gång tag i
härfvan, så skola vi nog följa den till slutet.»

»Skulle de icke lika väl ha kunnat ro åt norr?»
invände ryttmästaren.

»Nej», menade gästgifvaren, »det har legat i deras
intresse att så mycket som möjligt undvika bebyggda
trakter. Men i norr skulle de snart ha stött på
Hjersåslilla by och ett stycke bortom den är en fors, som skulle
tvingat dem att åter lämna båten. I söder däremot räcka
de obebyggda skogarne fram till Odersberga gård och
man kan ro, om så vore, ända till Torsebro.»

Undersökningen af den östra stranden gick så till
väga, att de tre männen rodde i en eka längs densamma,
under det gästgifvaren följde strandbrädden till fots och
Mårten ett stycke längre in i skogen.

Det gick endast helt långsamt framåt, ty
undersökningen måste ske med yttersta noggrannhet.

I början såg det icke mycket lofvande ut. Man
hade kommit ett godt stycke förbi Almaåns utlopp i
Helgeå och befann sig ungefär midt för den plats, där
i senare tid statsmannen och författaren Louis de Geer
byggde sin förtjusande villa Truedstorp, då plötsligt
Mårten, som icke var synlig från båten, hördes uppgifva
ett glädjerop. Båten lade i land och snart voro alla
samlade kring gossen, som triumferande utpekade en hel
samling af spår. Stranden bestod här af en torr och
hård mark, men ett litet stycke in i den ganska glesa
skogen genomskars den af en smal, parallelt med ån
gående svacka med sankare, nästan torfaktig jord. Det
var i denna spåren upptäcktes och ännu stodo fullt
tydliga, då de däremot blifvit alldeles utplånade å den hårda
marken närmare ån.

Gästgifvaren kastade sig ned på alla fyra för att
undersöka spåren.

»Här ha vi dem allesamman», utropade han gladt.
»Här ha vi märkena efter damernas små söta fötter, här
har junker Rud trampat så hårdt, att till och med
sporrarne lämnat djupa intryck i den fuktiga jorden, och här
ha vi två par snapphanelabbar. Stämmer på pricken!
Nu låta vi båten drifva och försöka att följa den här
fingervisningen. Det kan inte dröja länge förr än de
haft hästar till mötes. Junker Rud kan väl inte vara
ett sådant odjur, att han låter damerna traska till fots
länge i den här oländiga marken.»

Nu började man avancera, de fyra männen i sluten
trupp med gästgifvaren i spetsen, och Mårten likt en
jakthund cirklande omkring i utkanterna, och oftast var
det han som hittade på nya länkar i spårkedjan. Det
gick framåt, men sakta, ty till följd af markens
beskaffenhet var det endast på enstaka ställen spåren trädde i
dagen.

Plötsligt träffade man på en stig, som gick i
nordöstlig riktning. Här var det slut med spåren, men
genom att följa stigen lyckades man snart öfvertyga sig
om att kvinnoröfvarena gjort detsamma. Än hade en,
än en annan af dem i mörkret trampat bredvid den hårda
stigen, och särskildt hade junker Rud varit välvillig nog
att med sina lätt igenkänliga spår gång efter annan
markera kosan.

Gästgifvaren gick just och berömde junker Rud för
hans nyttiga »felsteg», då Mårten, hvilken var ett godt
stycke före, kom tillbaka och berättade att han upptäckt
en liten oansenlig koja i skogen. »Den är bebodd», 
tilllade han, »ty det ryker ur skorstenen.»

Det visade sig att stigen ledde just till denna koja.

»Mårten», sade gästgifvaren, »du som är liten och
osynlig, smyg dig dit bort till kojan och kunskapa.»

I blinken var pojken försvunnen och i afvaktan på
hans återkomst slogo sig de fyra männen ned på en sten
och samtalade med dämpade röster.

Snart kom Mårten igen och rapporterade.

»I stugan äro en äldre och en yngre kvinna samt
en flicka vid ungefär min ålder. Någon karl synes inte
till. Där är fullt af hästspår kring huset, och de se ut
att vara ett par, tre dygn gamla. På andra sidan kojan
går en smal och stenig skogsväg; därifrån ha hästarne
kommit och samma väg ha de gått tillbaka.»

»Det anar mig», sade gästgifvaren, »att i den kojan
kunna vi få veta något. Men det är bäst att jag går
ensam dit och talar med fruntimmerna. Stanna ni kvar
här så länge.»

Då gästgifvaren inträdde i stugan med den
sedvanliga hälsningen: »Guds fred här inne!» satte han sig
vid dörren, tog upp sin matpåse och skar sig en
försvarlig skifva, på hvilken han långsamt började tugga,
men sade för öfrigt inte ett ord.

Han kände sitt folk och visste, att just så skulle en
främling bete sig, då han kom in i en torpstuga i
Göinge härad, om han ville väcka förtroende.

Den äldre af kvinnorna var gammal och skrynklig,
men man såg på de skarpa ögonen att det var en vaken
gumma, som gärna ville ha ett ord med i laget.

Efter en lång stund sporde hon:

»Är I en snapphane?»

»Ja, visst i helsike är jag snapphan, det kan I väl se»,
svarade gästgifvaren.

»Vill I tala vid Ola, sonen min?»

»Ja, det vill jag.»

»Han är inte hemma», upplyste gumman.

»Hvar är han då?» sporde gästgifvaren.

»Han är ute med ett sällskap andra snapphanar.»

Nu följde åten en lång paus.

Gästgifvaren lutade sig fram, antog en förtroligt
meddelsam min och sade:

»Jag är utskickad med ett angeläget bud till den
fine herrn, som var här i tisdags kväll.»

»Hocken fine herre?»

»Den som Ola hämtade i ekan vid Knisslinge hed.»

Här dref gästgifvaren till med en gissning, men att
den träffat rätt, bevisades af det följande.

Den yngre kvinnan, tydligen Olas hustru, som
hittills icke deltagit i samtalet, inföll nu förklarande:

»Han menar den herrn, som var med de fina
fröknarna, hvilka lågo här öfver natten.»

»Ja, just den», bekräftade gästgifvaren.

Men den gamla var fortfarande misstrogen, och
gästgifvaren tyckte sig märka att hon gjorde ett hemligt
tecken till den unga kvinnan. Här måste gripas till
kraftiga medel om käringen skall taga bladet från munnen,
tänkte han, och yttrade:

»Det gäller lifvet för den unge adelsmannen och
hans följeslagare, om jag inte träffar honom inom ett
dygn.»

»Hvarför skulle det gälla lifvet?» frågade gumman.

Gästgifvaren märkte till sin stora förnöjelse att han
lyckats göra intryck på henne. Han gick fram, lutade
sig intill henne, som hade han fruktat obehöriga öron,
och hviskade:

»Hummerhjelms dragoner äro dem i hälarne.»

»Herre je!» ropade gumman och spratt till på stolen,
som om man stuckit henne med en nål.
»Hummerhjelms dragoner — du ljuger väl, karl!»

Gästgifvaren förstod att gifva sitt ansikte ett så
lefvande uttryck af enfaldig trovärdighet, då han bedyrade
motsatsen, att gummans misstroende helt hastigt förbyttes
till en brinnande ifver att befordra hans afsikt.

»Sitt inte här, karl, och mumsa på matsäcken, utan
skynda sig i väg för att varsko dem — Herre je,
Hummerhjelms dragoner!»

»Ja, det är ju det jag vill», invände gästgifvaren,
»men I vill ju inte säga mig hvar jag kan träffa dem.»

Nu var det gumman som hviskade:

»Gå till Lasse i Gyvik, dit foro de härifrån, och han
kan nog säga dig hvar de äro nu.»

Gästgifvaren, som nu ansåg sig ha fått upplysning
nog, beredde sig just att försvinna, då den yngre
kvinnan räckte honom ett hopviket papper och sade: »Det
här papperet glömde den unge, vackre herrn här. Kanske
saknar han det, och du kan därför gifva honom det
tillbaka, då du träffar honom.»

Gästgifvaren stoppade papperet i fickan, sade farväl
och var redan halfvägs ute, då gumman ropade efter
honom:

»Stjäl en häst i hagarne och rid, så kommer du förr
fram.»

Man kunde förstå att detta var en ganska vanlig
metod att taga sig fram för snapphanar, då de hade brådtom.

Då gästgifvaren kom tillbaka till sina kamrater, sken
hans godmodiga bondansikte af förnöjelse.

»Nu behöfva vi inte löpa med näsan vid marken,
som andra jakthundar», sade han, »ty nu vet jag hvart
de foro härifrån, och det är ett ställe som jag känner till.»

Och så berättade han sitt samtal med fruntimmerna
i stugan. Därvid kom han att tänka på papperet, som
han hade i fickan, och tog upp det för att närmare
undersöka det. Men knappt hade han öppnat det och kastat
en blick på dess innehåll, förr än han uppgaf ett
glädjerop.

»Vi ha då en riktig stormtur», sade han, »och
fortsätter det på det här viset, så skola vi snart vara
tillbaka på Wanås med flickorna. Den här papperslappen
kan i närvarande stund inte betalas med guld — se själf!»

Han räckte papperslappen till de öfriga, men de kunde
ej bli kloka på dess värde.

»Det står ju inte ett ord i den», anmärkte
ryttmästaren, »bara en intetsägande krumelur.»

»Ja, men den krumeluren är någon af
snapphanechefernas bomärke, och papperet gäller som pass bland
snapphanarne. Den lappen kan möjligtvis komma att göra
oss en större tjänst än en hel ryttaretrupp skulle kunna
göra.»

Nu insågo de orsaken till gästgifvarens högljudda
belåtenhet.

»Vi måste nu vara i närheten af Bifvaröds gård, som
tillhör fru Maren Juul», anmärkte Lars Ryding. »Vore
det icke skäl att vi där skaffade oss hästar? Vi skulle
då fortare komma fram till Gyvik?»

»Jo, hvarför icke», svarade gästgifvaren. »Helst nu,
sedan vi fått det här passet och tack vare det kunna
mera öppet färdas åt vägarne utan fruktan att bli gripna
af snapphanarne. Vi gå till Bifvaröd och låta fogden
skaffa oss hästar. Ju snabbare på spåret, ju större
utsikt att lyckas.»

Det befanns att Bifvaröds säteri, en med Wanås
nyligen förenad utgård, låg helt nära, sedan man
genomträngt den ödsliga skog, där kojan anträffats. Och då
Lars Ryding ägde husbonderätt där, blef det icke svårt
att få hästar.

Innan de redo bort från gården på väg mot Hjersås’
kyrkoby, begärde gästgifvaren att få låna ett rep. Det
erhölls och han tog det med sig utan att förklara
hvartill han tänkte använda det. Men expeditionen hade allt
för stort förtroende till sin ledares erfarenhet och
skicklighet för att undra öfver hans åtgöranden, äfven om
han icke genast förklarade dem.

Då de kommit till Hjersås, mötte de på bygatan
församlingens kyrkoherde, fader Ove Gersonius, hvilken 
sedan gammalt var bekant med Lars Ryding och nu
hejdade ryttarne för att språka med fogden. Han hade hört
talas om den sorgliga händelsen på Wanås och gissade
att ryttarne voro ute för att söka de bortröfvade. Då
han hörde att de ämnade sig upp åt sjön Immelen,
varnade han dem.

»Där uppe vimlar det af snapphanar», sade han, »och
jag har hört af pålitliga församlingsboar, att de hafva
vakter utsatta vid alla vägar. Själf stötte jag i går, då
jag blifvit kallad till sockenbud upp åt dessa trakter, på
en dylik vakt, och det var med stor möda och fara jag
kom igenom den.»

»Vi hafva det som skall föra oss igenom vakterna»,
sade gästgifvaren då de togo afsked af prästen och fortsatte
sin väg österut.

Då de passerat Axeltorps by och kommit ett stycke
in i den här föga bebyggda skogen, gjorde gästgifvaren
halt och steg af sin häst.

»Det duger icke», sade han, »att längre färdas på
det här sättet, ty nu ha vi kommit in i en bygd, där
snapphanarne äro herrar. Och Wanås, som ju har flera
hemman här i socknen, ligger för nära att icke du, Lars
Ryding, skulle vara väl känd af folket. Och ryttmästaren
ser inte heller ut som en snapphane, fast han krupit ur
den militära munderingen. Därför måste fogden och
ryttmästaren hädanefter färdas som fångar, hvilka bevakas
af mig och gefrejtern. Jag är van vid att tjänstgöra som
snapphane, och ehuru Svensson, trots bondkläderna, ser
ut som en knekt, så kan äfven han godt bli tagen som
en snapphane, efter som det finnes många gamla soldater
bland snapphanehoparne. Gif mig därför edra vapen
som vi kunna anförtro åt Mårten så länge, och låt mig
binda ihop edra fötter under buken på hästarne, såsom
bruket är med fångar.»

Nu förstodo de hvad repet var afsedt för, men som
de insågo det kloka i anordningen, hade de intet att
invända emot den tillfälliga fångenskapen.

Det dröjde icke länge förr än nyttan af denna
krigslist visade sig. Plötsligt framrusade nämligen ur en vid
vägen belägen koja en hop beväpnade snapphanar och
spärrade vägen för ryttarne. Men då gästgifvaren helt
lugnt förevisade det genom en lycklig slump bekomna
passet, vinkade anföraren att de kunde fortsätta sin väg.

»Det var en fet stek ni fångat, kamrater», ropade en
af snapphanarne efter dem, ty ser jag rätt, så är det
själfva fogden på Wanås I där hafven bastat och bundit.
Lycka till trefligt i galgen, gamla gråskägg!»

Den första snapphanevakten var således lyckligt
passerad, men snart fingo de ett nytt tillfälle att pröfva
kraften af sin talisman.

Då de kommo till Värestorp, där vägen söderut
från Fjelkestad stöter till Gyviksvägen, funno de
korsvägen besatt af en trupp snapphanar på öfver hundra
man. De hade nyss kommit tågande från
Fjelkestadshållet och rastade nu på väg norrut.

Ryttarne blefvo här genast omringade och trots
passet kvarhållna, ty anföraren var vid deras ankomst
icke tillstädes utan uppehöll sig inne å Värestorps gård.
Då han blifvit eftersänd, förklarade han passet i sin
ordning, »men», sade han, »hvarför draga ni omkring
på vägarne med fångar i stället för att hänga dem? Där
borta vid korsvägen står en vacker ek, som just synes
mig passande för dylika ollon, och mitt folk skall gärna
hjälpa er att få dem till väders. Det skulle vara ett
muntrande nöje efter den tröttsamma marschen i solhettan.»

»Det skulle jag», svarade gästgifvaren, »gärna vilja
vara med om, ty jag är så rädd, att de ska’ se sig något
tillfälle att rymma, men tyvärr har jag sträng befallning
att föra dem till Göingehöfdingen, som själf vill
förhöra dem.»

»Hvar träffa ni honom?»

»Det få vi veta, när vi komma till Gyvik», svarade
gästgifvaren försiktigt.

Härmed tycktes anföraren finna sig belåten, han gaf
snapphanarne, som omgåfvo ryttarne, en vink att släppa
dem fram, och det andra sammanträffandet med
snapphanar skulle utan tvifvel ha aflupit lika fredligt som det
första, om icke något oväntadt inträffat, som i ett slag
förändrade situationen.

Vid själfva korsvägen låg en humlegård. Flera af
snapphanarne hade sökt skugga där, men som humlen
växte hög och frodig, voro de osynliga för ryttarne på
vägen, liksom de i humlegården liggande snapphanarne
å sin sida icke kunde se ryttarne. Men under
gästgifvarens samtal med anföraren hade en högväxt, i en
besynnerlig dräkt klädd kvinna kommit fram ur
humlegården, klifvit upp på gärdesgården och lyssnat till den
senare delen af samtalet.

Det var Pus-Else.

I samma ögonblick som snapphanarne veko undan
för att lämna fri väg åt ryttarne, ropade Pus-Else med
en gäll, genomträngande stämma:

»Släpp inte fram dem! Det är lögn och bedrägeri
alltsamman. Han där borta, som låtsar att han är
snapphane och bevakar fångarne, är gefrejter vid Smålands
rytteri. Jag känner honom och det är intet annat än
bedrägeri med fångenskapen. Den ene af fångarne är
gefrejterns egen befälhafvare och den andre är slottsfogden
på Wanås. Gripen dem!»

Men i samma ögonblick Pus-Elses stämma hördes,
spände gästgifvaren hälarne i sin häst, slog en
snapphane, som sökte gripa hästen i tygeln, i hufvudet med
pistolkolfen, så att han släppte sitt tag, drog Rydings
häst med sig och satte af i galopp emot Gyvikshållet.
Gefrejtern, ryttmästaren och Mårten voro icke sena att
följa exemplet, och några snapphanar, som sökte hejda
dem, blefvo kullridna och rullade sig i vägdammet utan
att förmå hålla fast hästarne.

Det var tur för flyktingarne att vägen mot Gyvik
var fri och så godt som omedelbart gjorde en krök, ty
innan snapphanarne hunno affyra sina gevär, doldes
ryttarne af skogen. Då de väl kommit utom skotthåll, steg
gästgifvaren af hästen, afskar fångarnes band och
återlämnade deras vapen.

»Nu får det vara slut med fångenskapen», sade han,
»ty nu gäller det att rida för lifvet, och fria lemmar och
goda vapen komma nog att behöfvas.»

Afståndet från Värestorp till Gyvik är föga mer än
en kvarts mil, och som vägen var fri, var den biten
snart tillryggalagd. Men så kunde ock befaras att
snapphanarne, som efter de af Pus-Else gifna upplysningarna
utan tvifvel skulle förfölja flyktingarne, snart skulle
komma efter, ehuru de lyckligtvis icke hade några hästar
till sitt förfogande. Det gällde därför att fortast möjligt
inhämta de upplysningar som stodo att få i Gyvik och
att därefter komma därifrån på sådant sätt, att
förföljarne tappade spåren.

Byn Gyvik ligger vid sydligaste viken af sjön
Immeln, just där den nuvarande järnvägsstationen »Immeln»
är belägen. Den bestod då som nu endast af några
få gårdar, men vid sydvästra stranden af viken alldeles
nere vid vattenbrynet låg den tiden en enslig, af tät
skog omgifven fiskarstuga, hvars konstlösa båtbrygga
hade sin plats nästan alldeles på samma ställe, där den
nuvarande ångbåtsbryggan ligger. I denna stuga, vida
känd som ett tillhåll och mötesplats för snapphanar,
bodde Lasse i Gyvik, fiskare till yrket men tillika en
mycket bekant snapphane.

Det var till honom junker Rud hade fört sitt rof,
och det var i denna stuga det gällde att söka
upplysning om hvart de röfvade flickorna hade blifvit förda.
Dit ledde spåret; nu återstod att följa det därifrån.

Då de fem ryttarne ankommo till Gyvik, släppte de
och afbetslade hästarne i skogen. De kunde ej nu
användas längre, och såvida de ej råkade i
snapphanehänder, skulle de utan tvifvel själfva leta sig väg tillbaka
till Bifvaröd.

Gästgifvaren begaf sig ensam till Lasses stuga, men
han kom snart tillbaka, ehuru föga belåten med de
upplysningar han inhämtat. En dotter till Lasse hade nog
varit ganska beredvillig att lämna upplysningar, hälst
sedan hon sett passet, men hon hade föga att meddela.
Junker Rud åtföljd af de röfvade flickorna och ett par
snapphanar hade kommit dit på förmiddagen den 18
och på eftermiddagen hade Lasse rott bort med dem.
Att rodden skulle bli lång, slutade flickan däraf, att
matsäck medförts, men ingen hade sagt hvarthän färden
gällde. Lasse hade emellertid ännu ej återkommit, men
detta vore ingenting ovanligt, menade flickan, ty han
brukade ofta vara borta flera dagar, ja stundom i veckor,
då han begifvit sig ut på sjön.

»Hade vi haft tid på oss», sade gästgifvaren, sedan
han meddelat dessa knapphändiga upplysningar, »så skulle
kanske något spår kunnat utletas, men nu måste vi skynda
oss härifrån, om ej de af Pus-Else uppeggade
snapphanarne skola falla öfver oss som glupande hundar. Jag
vet därför ingen annan råd än att vi i den mindre af
Lasses båtar, hvilken ligger vid bryggan, bege oss ut på
sjön. Den lämnar inga spår och den är rik på holmar
och öar, där man kan finna goda gömställen. Kanske
stöta vi därunder på något som kan leda oss på
kvinnoröfvarenas spår. I hvilket fall som hälst så är
nödvändigt att i främsta rummet vi själfva komma undan.»

Sagdt och gjordt. De öfriga gillade helt och hållet
gästgifvarens åsikt, och det dröjde ej länge förr än de i
Lasses ganska lättrodda eka med god fart sköto fram
öfver vikens spegelklara vatten.

»Kunde vi bara komma förbi udden där borta, innan
snapphanarne hinna fram, så skola vi nog finna något
gömställe på andra sidan näset», menade gästgifvaren.

*
</chapter>

<chapter name="Kap. 29. En kapprodd på sjön Immeln">
<table o>
<td c><big>Kap. 29.</big>
<td c><h2><small>En kapprodd på sjön Immeln.</small></h2>
</table>

Båten med de fyra männen och gossen hade redan
hunnit tillryggalägga mer än hälften af den smala men
långa viken, utan att något tecken tillkännagaf att
snapphanarne anländt. Men det var med oroliga blickar
gästgifvaren betraktade stränderna, ty han var öfvertygad om
att förföljelse väntade, och trots all skyndsamhet hade
dock samtalet i fiskarstugan och båtens iordningställande
tagit längre tid än önskvärdt varit. Snapphanarne voro
goda löpare, och helt visst skulle den korta vägen från
Värestorp till Gyvik snart vara tillryggalagd, hälst då de
hade godt villebråd i kikaren.

Gästgifvaren hade icke bedragit sig i sina farhågor.
Plötsligt syntes nämligen en lång rad af snapphanar
springa af alla krafter längs västra stranden af viken,
och snart hade de där anträffat en större båt, som hastigt
sköts ut, fylldes med beväpnade män och, med all den
fart tre par åror förmådde gifva den, började förföljelsen
ett kort stycke söder om de förföljda.

»Hur många äro de i båten?» frågade gästgifvaren.

»Fjorton», upplyste Svensson, »men jag ser icke
Pus-Else bland dem. Förmodligen har hon blifvit efter
i loppet.»

»Eller också», invände gästgifvaren, »föredrar hon
att icke komma för nära våra bössor, och däri gör hon
klokt, ty får jag en gång korn på den leda häxan, så
tror jag att ’hornpelle’ kan börja slicka sig om munnen.»

Snapphanarne rodde, som ofvan nämnts, med tre
par åror, men de förföljda hade endast ett par.
Visserligen var deras båt betydligt lättare än förföljarnes, men
det var dock att förutse, att i längden skulle den större
båten vinna på den mindre.

»Vore det inte skäl i att gå i land på östra stranden
och kasta oss in i den täta skogen?» hemställde
ryttmästaren.

»Nej», svarade gästgifvaren, »stränderna äro fulla af
snapphanar, som iakttaga våra rörelser; men lyckas vi
uppnå någon af de holmar, som ligga på andra sidan
Skarviksnäset, så ha vi åtminstone inte mer än de
fjorton att försvara oss emot, och dem skola vi nog hålla
oss från lifvet i det längsta, om vi få aldrig så litet skydd
att krypa bakom.»

Å båda sidor roddes med förtviflad kraft, vattnet
framför den stora båtens bog forsade som ett kvarnfall,
och det blef allt mera tydligt, att afståndet mellan de
båda båtarne minskades sakta men säkert. Den lilla ekan
sköt fart som en pil öfver vattnet, pådrifven af tvänne
män vid hvarje åra, men likväl vann den större båten
på henne allt jämt, och snart var afståndet emellan
båtarne föga mer än ett bösskott. Men så hade man också
dubblerat udden och styrde inåt Skarviksfjärden, där de
räddande holmarne lågo.

»Mårten», sade gästgifvaren, under det han flåsade
af den häftiga rodden, »tag min lilla snapphanebössa,
som går längre än någon af de andra, och gif dem en
näsbränna, ty nu äro de inom skotthåll.»

Mårten var icke sen att följa tillsägelsen. Han lade
sig på knä i båten, tog säkert sikte, och skottet brann
af. Det träffade. Man såg det på oron i den stora
båten, som till och med för ett ögonblick höll upp med
rodden. Men detta ögonblick var nog för att så betydligt
öka afståndet emellan de två båtarne, att snapphanarnes
skott, då de strax därpå besvarade saluten, icke nådde
fram.

»Bra gjordt, Mårten», utropade gästgifvaren; »det gaf
oss litet andrum. Men ladda bössan igen och skicka dem
en ny hälsning, då de närma sig; här ser jag en holme,
som tyckes passa oss, men vi vilja ej ha dem för nära
in på lifvet, då vi gå iland.»

Efter en stund small åter ett skott från den lilla
båten, och att det varit väl riktadt fann man däraf, att
en af roddarne i den stora båten slog armarne i vädret
och föll baklänges från toften. Omedelbart därefter sköto
snapphanarne flera skott, men de träffade endast 
vattenytan, öfver hvilken kulorna slogo stänk, alldeles som då
barn kasta »smörgås».

Det uppehåll i förföljelsen, som Mårtens lyckliga
skott förorsakat, begagnade gästgifvaren till att svänga
om den holme, som han bland flere närbelägna utsett,
och lade i land.

Holmen var synnerligen lämplig i försvarshänseende.
Den var lång och smal. Dess norra del utgjordes af en
i vildt kringkastade jätteblock söndersprängd granitklippa,
som uppfyllde hela holmens bredd och hvars refvor gingo
ända ned i vattnet, till och med bildade en liten hamn
på östra sidan, där ekan i hela sin längd kunde införas
och ligga ganska väl gömd, ty mynningen af refvan
doldes af ett busksnår, som rotat sig i springorna vid
vattenbrynet. Den öfriga delen af holmen var låg och sandig
samt här och där bevuxen med täta busksnår.

Så fort ekan blifvit införd i sitt gömställe, klättrade
dess besättning upp på klippan och hade icke svårt att
där finna godt skydd bland de i vild oordning
uppstaplade blocken, på samma gång de hade lätt att hålla
utkik öfver sjön.

Då snapphanarne svängt om holmens norra del, men
likväl icke kunde upptäcka ekan, blefvo de synbarligen
mycket förvånade. De höllo upp med rodden för att
rådpläga. Och detta krigsråd blef ganska långvarigt
och därtill så högljudt, att mycket af hvad som sades
hördes upp på klippan. Så t. ex. förnams att pluraliteten
bland snapphanarne var af den åsikten, att flyktingarne
gått i land på holmen och omedelbart därefter sänkt ekan.

Emellertid beslöto snapphanarne att likaledes gå i
land. Men då de hunnit inom lagom skotthåll för
klippan small en salva, som förorsakade stor villervalla i
deras båt, sårade många och förmådde dem att hals öfver
hufvud åter lägga ut till sjös. De gjorde nu en stor lof
åt öster, men landstego därefter å holmens sydöstra del,
där det var ett stycke öppen mark. Äfven där hälsades
de af kulor från klippan, men efter att ha nödtorftigt
uppdragit båten, störtade de in i de täta busksnåren för
att söka betäckning.

Nu började en energisk beskjutning af
klippfästningen, men tack vare den goda betäckningen af fasta
granitblock, blef ingen af dess försvarare sårad. Däremot
träffade mången kula, som hvisslade genom busksnåren,
annat än blad och grenar, att döma af de skrik, eder och
förbannelser, som den framkallade från de osynliga
snapphanarne.

»Dåt dem gärna tömma sina kruthorn och
kulpungar», sade gästgifvaren. »Från den här positionen drifva
de oss icke på det viset; det enda jag fruktar är att
skotten skulle kunna locka hit flera båtar med
förstärkning.»

Denna farhåga tycktes dock icke besanna sig. Timme
efter timme gick under ett å snapphanarnes sida onödigt
bortslösande af kulor och krut, och snart började
juliaftonens skuggor falla långa öfver land och sjö. Det
var icke blott krutrök, som insvepte den ensliga ön, lätta
dimmor började äfven fladdra öfver vattnet och tätna allt
mer öfver strändernas vass och kring holmarnes snår.
Solen hade gått ned, och de väldiga skogar, som
inramade Immelns fagra spegel, mörknade allt mer och mer.
Skotten föllo icke längre så täta. Men att snapphanarne
fortfarande voro påpassliga bevisades däraf, att då
gästgifvaren satte sin hatt på en käpp och stack den upp
öfver stenen, bakom hvilken han låg, träffades den af
flera kulor.

»Mårten», utbrast slutligen gästgifvaren, »har du
lust att spela snappharne ett hejdundrande spratt och på
samma gång hjälpa oss härifrån?»

»Ja, visst har jag det», svarade Mårten, och man
såg på hans förnöjda uppsyn, att detta förslag i hög
grad tilltalade honom.

»Jo, ser du», fortsatte gästgifvaren, »längs hela den
östra strandbrädden växa buskar, som hänga ut öfver
vattnet med sina grenar. Under dessa buskar skulle du
bestämdt kunna krypa fram ända till snapphanarnes båt,
som ligger där alldeles obevakad, oförsiktigt nog.»

»Och sänka den!» inföll Mårten lifligt.

»Nej, det blefve nog svårt», återtog gästgifvaren,
»hälst som vi inte ha något borr. Dessutom skulle
snapphanarne snart taga upp den igen.»

»Ro bort med den?»

»Duger inte häller, ty du skulle bli nedskjuten innan
du hunnit tillräckligt långt från land med den tunga
båten. Nej, jag har en annan idé, och vill du göra
färden, så skall jag laga i ordning något att roa
snapphanarne med.»

Då Mårten med synbarlig tillfredsställelse förklarade
sin beredvillighet att utföra planen, upptog gästgifvaren
ur sin matväska en af masurbjörk svarfvad smörask,
tömde den på dess »officiella» innehåll, om man så får
säga, och fyllde den med krut. Därefter borrade han
med sin knif ett hål i locket och instack däri ett af ett
vasstrå förfärdigadt tändrör, hvaraf flera funnos i hans
väska, samt satte därefter locket på.

»Ser du, Mårten», förklarade han, »i alla fiskarbåtar
utgöres den bakersta toften af en låda med lock, afsedd
att lägga fisk uti. En dylik låda finnes nog äfven på
snapphanarnes båt, därom är jag förvissad. Nu öppnar
du denna låda, sätter in den här asken, tänder på 
tändröret med en bit brinnande fnöske, som du har med dig,
och kilar tillbaka samma väg som du kommit.
Tändröret brinner så länge, att du mycket väl kan hinna hit
innan det smäller.»

»Men», invände ryttmästar Hård, som låg bredvid
gästgifvaren, »om snapphanarne se pojken, då han går
upp i båten, så skjuta de ned honom.»

»Har ingen fara», förklarade gästgifvaren. »Jag är
nämligen alldeles viss om, att ingen enda af de dumma
dj—ne kan se båten. Strandbrädden är ganska hög just
där båten ligger och dessutom skymmes den af buskarne
för snapphanarne, hvilka hela högen ligga i de täta
snåren vid västra sidan. Det är just denna deras
obegripliga dumhet att inte hafva båten under ögonen, som
gifvit mig idén till detta sätt att dra dem vid näsan.
Pojken löper i själfva verket ingen fara.»

I nästa ögonblick hade Mårten glidit bort och
försvunnit.

Båten var fullt synlig från den plats, där
gästgifvaren och ryttmästaren lågo. Efter en stund, som
föreföll dem vida längre än den i själfva verket var, sågo
de en liten figur glida upp ur buskarne och in i
snapphanarnes båt, där han hade åtskilligt att syssla med vid
aktertoften. Därefter gled han åter in i buskarne.
Gästgifvarens utsago besannades. Intet tillkännagaf att de
oförsiktige snapphanarne observerat besöket i deras båt.

»Nu skjuta vi ut ekan», sade gästgifvaren, »så att
vi kunna sätta af och ro utom skotthåll, så fort vi ha
Mårten ombord.»

Så skedde äfven. Bortskymd af klippan gungade
snart ekan fri och ledig på vågen; alla voro på sin plats
för att stöta ut. Då prasslade det lätt i buskarne, Mårten
hoppade i ekan, och i samma ögonblick skakades hela
ön i sina grundvalar af en fruktansvärd knall.
Snapphanarnes båt reste sig på ända, splittrades i flisor och
småbitar, hvaraf flera flögo ända bort till ekan, och en
vattenpelare sprutade upp där den legat, försättande sjön
i en svallning, som kom den lilla ekan att gunga.

Roddarne togo i med friska tag, och som en pil
sköt den lätta båten ut i den öfver sjön tätnande dimman.

Två ursinniga skrik hördes från holmen, det ena då
snapphanarne fingo se hvad som vederfarits deras båt,
och det andra då de märkte att ekan med sin besättning
redan var långt ute på sjön. De sprungo omkring som
vanvettiga, svuro och gastade, och slutligen afsköto de
sina gevär mot flyktingarne, men då hade dessa redan i
full säkerhet lagt upp årorna för att så godt afståndet
och skymningen medgåfvo njuta af snapphanarnes
vanmäktiga vrede.

»Det måtte vara f—n till krut jag har i mitt
kruthorn, då så litet kunde åstadkomma en dylik förstörelse!
Jag trodde, att deras båt på sin höjd skulle remna i
aktern», sade gästgifvaren skrattande.

»Där lågo två fulla kruthorn i båten, och dem lade
jag in i lådan för att det skulle smälla bättre», förklarade
Mårten.

Och nu skrattade gästgifvaren ännu hjärtligare, i det
han med omisskännelig beundran klappade sin lille elev
på axeln.

*
</chapter>

<chapter name="Kap. 30. Fångenskap">
<table o>
<td c><big>Kap. 30.</big>
<td c><h2><small>Fångenskap.</small></h2>
</table>

Våra spanare hade nu fria händer. Snapphanarne
voro tills vidare oskadliggjorda, fångade, som de blifvit,
på ön och utan möjlighet att komma därifrån förr än
deras kamrater komme dem till hjälp med en annan båt,
och det kunde dröja länge nog, enär snapphanarne på
ön saknade hvarje medel att sätta sig i förbindelse med
snapphanarne på fastlandet. Icke ens signaler med
fastlandet voro möjliga, enär ett par skogiga och bergiga
holmar lågo mellan Skarvikslandet och den ö, på hvilken
snapphanarne befunno sig, sålunda helt och hållet
bortskymmande den från land. Ingen farkost var synlig på
sjön, öfver hvilken natten mer och mer utbredde sin
skymning, och detta jämte de många holmarne, hvilka
gåfvo ett rikt urval af gömställen, bidrog i väsentlig mån
till flyktingarnes säkerhet.

»Låtom oss», sade gästgifvaren, sedan de rott en
stund, »hvila på årorna ett ögonblick och eftertänka vår
ställning och hvart vi nu skola vända oss. Vi äro
visserligen kvitt våra förföljare, och det är godt och väl,
men å andra sidan ha vi alldeles förlorat det spår, vi
hittills så framgångsrikt följt. Det enda vi veta är, att
flickorna i Lasses båt blifvit bortförda från Gyvik, men
vi veta ej hvarthän. Sjön är öfver en mil lång och har
så många vikar och holmar, att det skulle fordras många
veckor för att genomforska den noggrant, och i vattnet
synas inga spår. Värst är dock — fan tage den leda
häxan, som förrådde oss! — att innan sol går upp vet
kanske hvar enda snapphane i skogarne kring sjön, att vi
finnas här, och utan tvifvel skola de göra sitt bästa för
att gripa oss. Emellertid tror jag att vi göra klokast i
att ro på, så länge natten varar, och därvid företrädesvis
hålla oss åt öster, ty en aning säger mig att det är mot
den östra stranden, Lille-Mats’ högkvarter, som flickorna
blifvit förda. Kanske skall lyckan därunder åter föra
oss på ett spår.

»Men är det icke snarare», invände ryttmästar Hård,
»till Göingehöfdingen än till Lille-Mats de blifvit förda?
Och han har ju nu skilt sig från de andra
snapphaneanförarne.»

»Visserligen», återtog gästgifvaren, »men jag har
hört att Göingehöfdingen och Lille-Mats åter blifvit
vänner, och i så fall är det icke otroligt att Göingehöfdingen,
hvilken, så vidt jag vet, icke bildat något eget
snapphaneband, åtminstone icke något af någon vidare
betydenhet, slagit sig ihop med Lille-Mats, hvars band lär
vara det största inom hela snapphanehären. Och ingen
plats kan vara lämpligare för att sätta sitt rof i säkerhet
än just den vilda, skogiga, af vattendrag och
svårtillgängliga pass uppfyllda gränstrakten mot Blekinge.»

Häremot hade ingen af de öfriga något att invända,
och rodden fortsattes, hvarunder två och två af männen
skiftades till att ro.

Så hade rodden fortgått mer än en timme, och de
hade just passerat det långa, smala näs, som vid Norra
Mjönäs skjuter ut i Immeln, då Mårten, hvilken höll
utkik i fören, hviskade:

»Det glimmar en eld där borta på holmen för ut.»

Roddarne hvilade på årorna och alla i båten sökte
att med sina blickar genomtränga det tilltagande mörkret,
hvilket ytterligare försvårades af dimman. Båten hade nyss
passerat en holme, men genom dunklet hägrade konturerna
af ytterligare ett par dylika, en mycket liten närmast och
en något större längre fram. Det var å den senare
Mårten tyckte sig ha sett en eld glimma. Sakta
doppande årorna i vattnet, för att göra så litet buller som
möjligt, närmade de sig ifrågavarande holme, och det
visade sig då, att Mårten ingalunda misstagit sig. En
svag eld glimmade inne på den skogbevuxna ön.

Ekan närmade sig sakta och ljudlöst. Plötsligt,
sedan man kommit nästan fram till holmen, syntes elden
tydligare och på samma gång observerades, att en eka
låg förtöjd vid stranden.

Försiktigt hållande ett utskjutande busksnår mellan
sig och elden, lät gästgifvaren sin båt glida nästan fram
till stranden. I öppningen mellan ett par buskar fick
man då se, att bredvid elden satt en grofbyggd, omkring
50-års man med tofvigt skägg och vildt utseende. Att
det var en snapphane syntes vid första ögonkastet. Han
tycktes vara alldeles ensam och sysselsatt med att steka
rofvor i glöden.

Knappt hade gästgifvaren hunnit taga denna vilda
figur i närmare betraktande förr än han, gnuggande sina
händer af belåtenhet, hviskade:

»Vi ha då en riktig stormtur!»

»Hur så?» frågades det.

»Jo, jag känner den där anskrämmeliga figuren, och
det är just den jag allra hälst ville träffa så här på
enmanna hand. Det är Lasse i Gyvik, och fastän jag
aldrig sett honom mer än en gång, och han säkerligen
inte känner igen mig, så är jag dock viss på min sak.
Nu skola vi söka att klämma ur honom, hvarthän han
rott junker Rud och flickorna. Dessutom har jag också
en fråga att ställa på honom för egen räkning. Vi lägga
till alldeles bredvid hans egen båt för att afskära honom
reträtten, om han märker oråd.»

Men landstigningen skedde så ljudlöst och
snapphanen var så upptagen af sina rofvor, att han ingenting
märkte förr än gästgifvaren, Hård och Svensson med
spända gevär stodo öfver honom. Då spratt han upp
och grep efter sin bössa, men när han insåg, att det nu
skulle vara fruktlöst att sätta sig till motvärn, satte han
sig resignerad åter, betraktade de tre hotfulla männen
med på samma gång ilskna och rädda ögonkast och
mumlade vresigt:

»Hvilka ären I, som på slikt sätt smygen er öfver
en ensam, fattig fiskare?»

»Väl mött, Lasse i Gyvik», sade gästgifvaren
fryntligt; »jag vet ingen, som jag just nu hällre skulle vilja
tala vid än dig.»

Snapphanen betraktade gästgifvaren forskande, men
han kunde tydligen inte känna igen honom.

»Hvem är du då, eftersom du känner mig?» sporde
han dröjande.

»Det skall jag säga dig sedan, men först måste du
besvara en fråga, som det inte lönar sig att du försöker
krångla dig ifrån, om du lefvande vill lämna den här
holmen.»

»Hvad skulle det vara för en fråga?»

»Jo, den: hvarthän har du fört junker Rud och de
tvänne fångna flickorna?»

»Jag känner ingen junker och har inte sett några
fångna flickor», försäkrade Lasse.

»Jaså, inte det!» återtog gästgifvaren och höjde
hotfullt sin bössa. »Det var illa för dig, och då kan du med
detsamma göra upp din räkning med världen, ty ett 
<img><i><small>Ill. G.L.A.[=Gen. Stab. Lit. Anst.]<tab><tab><tab><tab><tab><tab><tab>A.L.[=Alex. Langlet]</small></i>
FÅNGENSKAP.</img>

sannfärdigt svar på den frågan är det enda som kan frälsa
ditt lif.»

Nu märkte snapphanen, att det låg allvar i hotet
och beslöt att draga sig ur spelet så godt han kunde.

»Det kom en ung, dansk herre till mig i onsdags»,
sade han, illmarigt plirande med de små hvassa ögonen,
»men inte vet jag om det var en junker, och han hade
med sig två fina fröknar, men jag vet inte om de voro
fångna. Är det dem du menar, så kan jag ge dig godt
besked.»

»Just dem menar jag», sade gästgifvaren i det han
åter sänkte bössan, »och du rodde bort med dem i din
största båt; hvart rodde du hän?»

»Kors, till Mjönäs, vet jag; där hade de hästar till
mötes, och jag fick en blank silfverdaler för rodden.»

»Och jag skall gifva dig en blank blykula för den
lögnen», sade gästgifvaren, i det han åter lade bössan
till ögat.

Men nu blef snapphanen rädd och inföll med en
stämma, som han gjorde så mjuk som möjligt:

»Var inte så het, utan gif mig tid. Lofvar du att
inte skada mig till lif eller lem och att icke för någon
förråda hvad jag omtalat, så skall du få veta sanningen.»

Gästgifvaren lofvade det, och Lasse fortsatte:

»Jag rodde dem till Immelsborg, och där äro de
ännu kvar om du vill träffa dem.»

»Hvar ligger Immelsborg?»

»På Högön, ett stycke norr om Skärsnäslandet. Där
bor Sven Pålsson, Göingehöfdingen di kallar, och ämnar
du dig dit, så råder jag dig att först göra dig till god
vän med honom.»

»Den gången talade du sanning», sade gästgifvaren,
»och det besparade mig ett skott, som kan bättre 
användas; men jag har ännu en fråga att göra och råder dig att
svara lika sanningsenligt på den. Säg mig: var icke du
med i det snapphaneband, som förra våren hemsökte
Markaryd och brände och plundrade?»

»Jo», svarade Lasse, »och det säger jag med
detsamma, ty jag märker att du inte låter lura dig.»

»Vet du då», återtog gästgifvaren, »hvad det blef af
den unga flickan, som fången bortfördes från Markaryds
gästgifvaregård?»

»Det vet jag icke.»

»Talar du sanning?»

»Det gör jag, och hvad skulle det tjäna till att ljuga
i en sak, hvarmed jag ingenting har att skaffa, ty jag
var icke bland dem, som plundrade gästgifvaregården.
Men efter som du lofvat att skona mitt lif, så skall jag
visa mig resonlig mot dig igen och säga dig, att jag vet
hvem som känner hvar flickan finnes. Men först måste
du svara mig på en fråga: är du Markaryds-Nisse?»

»Ja, det är jag.»

»Jag kunde väl tro det, eftersom det inte gick att
ljuga för dig.»

Snapphanen betraktade sin motståndare med en blick,
som på samma gång uttryckte aktning, ja beundran, och
fruktan.

»Säg mig nu namnet på den, som vet hvar min
dotter fins!»

»Pus-Else.»

Gästgifvaren spratt till af öfverraskning.

»Pus-Else! — — var hon med vid Markaryd?»

»Nej, men vi träffade henne på Hallandsås, då vi
kommo tillbaka dit, och hon tog hand om flickan, det
har jag hört en af mina kamrater säga.»

»Så skola väl vi en vacker dag — Pus-Else och jag
— taga ett nappatag tillsammans, och få se då hvem
som skall få betaldt för gammal ost», sade gästgifvaren,
mera för sig själf än till sällskapet.

Därefter letade han upp en blank silfverdaler i sin
väska och gaf den åt Lasse som betalning för hans
värdefulla upplysningar, men tillade:

»Du får finna dig i att undvara bössan och båten
någon tid, ty du vet mer än som för oss vore nyttigt,
om du snart träffade dina kamrater.»

Detta domslut tycktes Lasse med resignation finna
sig i, sedan han fått ur båten upphämta sin matsäck och
åtskilliga fiskedon.

Några minuter senare lade ekan ut och gled bort i
natt och dimma, tagande den större båten på släp.

Då de kommit ett stycke ut på fjärden, utropade
gästgifvaren helt förnöjd:

»Det kan man då i sanning kalla tur! Att så
alldeles mista spåret, som vi hade gjort, och likväl af en
slump återfinna det och i ett slag få veta hvar vi skola
träffa dem, hvilka vi söka. Följer oss den turen hela
tiden, så hoppas jag vi snart skola vara färdiga med
vårt företag.»

»Det är en sak som förvånar mig», sade Svensson,
»och som jag suttit och funderat på allt se’n vi rodde
bort från ön. Hur kunde du, vän gästgifvare, märka när
han ljög och när han talade sanning?»

»Jo, det skall jag säga dig, gefrejter», svarade
gästgifvaren; »det såg jag på hans ögon. Sådana där grofva,
i grund och botten enfaldiga naturer, som Lasse i Gyvik,
kunna icke tillräckligt förställa sig för att slå en
dalkarl i erfaret folk. Hade du haft lika mycket att göra
med snapphanar sam jag, så skulle äfven du ha lärt dig
konsten att se om de ljuga eller icke.»

Sedan de under tystnad rott en stund, tog åter
gästgifvaren till orda:

»Det är en sak, som jag inte är riktigt på det klara
med, och det är hvad vi nu skola företaga oss.»

»Skola vi icke», föreslog ryttmästar Hård, »begifva
oss till det där Immelsborg samt under skydd af mörkret
smyga oss in där och befria flickorna?»

»Fullt så raskt går det väl icke, fruktar jag»,
invände gästgifvaren. »Den där »borgen», som måtte vara
tämligen ny, efter som jag icke hörde talas om den i
höstas, då jag senast var här vid sjön, är säkerligen väl
bevakad. Olyckan är den, att jag inte känner till den
östra stranden af sjön så väl, som önskligt vore för att
vinna framgång i ett så vanskligt företag, hälst nu då
snapphanarne veta att vi äro här. Men jag har en
bekant här i närheten, som bestämdt skulle kunna gifva
oss en god hjälp, om vi lyckas träffa honom. Det är en
jägare vid namn Sven Korp, en pålitlig karl, som inte
håller med snapphanarne, och en landsman och gammal
bekant till mig. I höstas hade jag mitt tillhåll hos honom
och låg där en hel vecka utan att snapphanarne, som
det äfven den tiden vimlade af här rundt kring Immeln,
fingo kom på mig, fastän de fått nys om att jag var i
trakten. Han, som har sin lilla stuga väl gömd i skogen
uppe på berget öster om Mjönäs’ by, känner skogarne
kring Immeln och öarna i sjön lika väl som sina egna
fickor, och hade vi honom med oss, så skulle vi lättare
kunna dölja oss. Och blefve det strid, så vore han och
hans raske son, som är ett par år äldre än Mårten, en
god förstärkning. Jag skulle därför vara hågad att allra
först söka upp Sven Korps stuga. Jag tror, att jag med
Mårtens hjälp skall hitta dit trots mörkret.»

»Sven Korp», utropade gefrejter Svensson, »honom
känner äfven jag, fast vi inte träffats på mycket länge.
Vi äro födda i samma socken och ha lekt ihop som
pojkar, fast han är litet yngre än jag. Låt oss söka upp
honom.»

Detta blef äfven beslutadt, och i öfverensstämmelse
därmed vändes stäfven mot land.

Längst inne i viken öster om Mjönäs’ udde lyckades
man finna en bra tilläggsplats. Här flöt en liten bäck
ut i sjön, men dess mynning var så öfvervuxen af täta
buskar, att ekan, sedan den blifvit insläpad dit, låg
fullständigt dold äfven vid dagsljus. Till följd af mörkret
var det dock ett besvärligt göra att gömma båten.
Bäcken var grund och öppningen i buskarne trång. Det
tog därför en ganska rundlig tid, innan arbetet var
fullgjordt och de fyra männen, åtföljda af Mårten, trädde ut
ur snåret och på en trång stig, som gästgifvaren kände
till, begåfvo sig upp mot berget.

»Bara inte någon af snapphanarnes spejare sett oss,
då vi rodde öfver den öppna viken, och tagit märke på
hvar vi lagt i land. Jag nästan ångrar att vi inte följde
stranden och höllo oss i dess skugga», sade gästgifvaren,
i det han åtföljd af de öfriga i gåsmarsch trefvade sig
framåt den slingrande stigen, som på båda sidor var
omgifven af täta, mörka snår.

Snart uppnådde de dock den smala skogsväg, som
från Mjönäs’ by längs foten af bergets nedersta afsats
ledde till Örsnäs och därifrån, liksom i våra dagar, till
Bokenäs och Skärsnäs. De följde vägen ett stycke åt
öster, och här gick marschen fortare och lättare, ty det
var något ljusare mellan träden och vägen bredare och
mera farbar än den trånga stigen.

»Vi skola följa vägen, tills vi komma till en stätta
på höger hand», sade gästgifvaren, under det de i sluten
trupp försiktigt vandrade framåt, »men där skola vi vika
af på en stig, som leder uppåt berget.»

I samma ögonblick, som det sista ordet kommit
öfver hans läppar, kastade sig plötsligt minst ett dussin
mörka gestalter ur snåret vid sidan af vägen öfver den
lilla gruppen, som vid detta häftiga och plötsliga 
öfverfall icke kunde begagna sina vapen. Det blef en
ursinnig brottning bröst mot bröst, men den blef kort, ty
öfvermakten var för stor. Hvar och en af männen hade tre
att kämpa med, och det var för mycket till och med för
så starka karlar.

Ryttmästar Hård lyckades flera gånger skaka sina
angripare ifrån sig, och en af dem strypte han med ett
järntag om strupen, men slutligen måste äfven han ge
tappt, och nu blefvo fångarnes armar hårdt bundna på
ryggen, på samma gång som de äfven sinsemellan
fastbundos vid ett gemensamt rep.

»Och nu marsch framåt!» kommenderade anföraren.

Gästgifvaren, som blifvit placerad främst i ledet, såg
sig tillbaka, och en blixt af glädje glänste i hans ögon då
han märkte, att de icke voro mer än fyra fångar. Mårten
hade spårlöst försvunnit.

»Hvart bär det nu hän, kamrat?» frågade han den
snapphane, som gick honom närmast.

»Det får du veta då vi komma till ’Kastagropen’,
men jag gissar att det bär till väders i ett rep», svarade
denne med ett rått skratt.

»Det här kan man kalla en fördömd otur», knotade
gästgifvaren, »men», tillade han för sig själf, »Mårten är
fri och skall nog låta höra af sig i sinom tid.»

*
</chapter>

<chapter name="Kap. 31. Immelsborg">
<table o>
<td c><big>Kap. 31.</big>
<td c><h2><small>Immelsborg.</small></h2>
</table>

Norr om Skärsnäslandet och just vid inloppet till den
fyra kilometer långa vik af sjön Immeln, som i norr
vid Nyteboda tangerar Blekingsgränsen, ligger den så
kallade Högön, hvars midt upptages af en ganska hög
granitklippa med på tre sidor nästan lodräta väggar,
riktiga ättestupor. I våra dagar är ön alldeles kal, men vid
tiden för vår berättelse växte norr om klippan och
alldeles invid dess åt denna kant långsluttande sida en
lund af lummiga bokar. I öfrigt var redan då ön
ganska fattig på vegetation, ty dels utgjordes dess mark af
öfvervägande stenhällar, dels hade man i försvarssyfte
bortränsat de träd och buskar, som skjutit upp ur den
steniga grunden.

Ön var nämligen befäst, men på ett ganska
primitivt sätt, som förmodligen knappast skulle godkänts af
den tidens förnämste ingeniör, Erik Dahlberg.

Då Sven Pålsson till följd af splitet bland
snapphanarne nödgades öfvergifva planen att göra Wanås till
en befäst stödjepunkt för snapphanehären, hade han till
en början dragit sig tillbaka till sitt gamla fädernehem
vid Skeingesjön. Men kort därefter fick han besök af
Lille-Mats, som, sedan dennes plan att blifva
öfverbefälhafvare strandat, ångrat sitt affall från Göingehöfdingen
och nu erbjöd försoning och löfte att alltid erkänna Sven
Pålsson som öfverbefälhafvare, om denne ville glömma
det framfarna och samarbeta med honom.

Sven Pålsson, som, trots motgångarne i början,
aldrig öfvergifvit tanken på att samla snapphanerörelsen
till en organiserad makt, emottog dess hällre denna af
Lille-Mats erbjudna hand, som den senares band
otvifvelaktigt var det största och bäst sammanhållna af alla
snapphanebanden i Skåne och således lofvade att utgöra
en god kärna, kring hvilken så småningom en
snapphanehär efter Sven Pålssons sinne kunde bildas. Han
återknöt därför förbindelsen med Lille-Mats och
började med hela sin energi arbeta för tillväxten och
organisationen af de skaror denne samlat. Men därvid
ansåg han en någorlunda fast stödjepunkt nödvändig, och
då han såg sig omkring efter en dylik, föll hans val
på Högön i sjön Immeln, där han slog ned sina
bopålar och började uppföra befästningar.

Befästningarna voro, som ofvan antydts, primitiva,
men icke dess mindre ganska fasta. De utgjordes i
hufvudsak af en kring ön uppförd vall af kullersten, hvaraf
märken och rester än i dag finnas kvar, samt af ett på
granitklippans flata topp uppfördt, af stenvallar skyddadt
batteri, till hvilket kommendanten på Kristianstads
fästning, hvilken nogsamt insåg fördelen af att
snapphanerörelsen hade en fast replipunkt vid Immeln, lämnat
fyra mindre kanoner och nödig ammunition. Från detta
batteri kunde vattnet på alla sidor om ön bestrykas, och
åtminstone sommartiden, då det endast i båt var möjligt
att komma till ön, blef denna därigenom nästan
ointaglig, enär endast ekor och småbåtar voro att tillgå på
Immeln.

Till följd af dessa befästningar, hvilka dock vid tiden
för vår berättelse ännu ej voro fullt färdiga, hade ön fått
namnet <i>Immelsborg</i>.

Det var dock icke endast fästningsverk, som blifvit
uppförda på Immelsborg. I den vackra boklunden norr
om klippan låg ett mindre, ganska omsorgsfullt byggdt
hus, där Göingehöfdingen själf bodde och hvars öfriga
invånare vi här nedan skola komma till. Dessutom var
alldeles invid den östra klippväggen under uppförande
en större byggnad af grofva stockar, afsedd till bostad
för besättningen, förvaringsrum för förråden m. m.

Söndagen den 22 juli hölls heldagshvila äfven på
Immelsborg. Öfriga dagar rådde det lif och rörelse på
ön, flitiga händer svängde yxorna vid byggandet af
stockhuset och rundt ön arbetades det på stenvallen, hvartill
byggnadsmaterialet, större och mindre kullerstenar,
flottades dit från olika håll. Men i motsats till de flesta
andra snapphanechefer höll Göingehöfdingen på
söndagshvilan, och därför låg det, som ofvan nämndes, en sällspord
ro öfver ön denna dag.

Vid gafveln af det lilla nybggda huset, hvars hvita
gardiner och blommor i fönstren talade fridens och
hemtrefnadens språk midt under dessa krigiska rustningar,
växte en lummig bok, i hvars skugga placerats ett bord
och ett par bänkar. Här sutto trenne fruntimmer
inbegripna i förtroligt samtal. Det var fröken Lena Sofia
von Putbus, hvars mörka, blixtrande ögon blickade
frimodigt, nästan trotsigt omkring, och jungfru Anna
Ryding, »Göingerosen», men nu en bruten blomma, hvars
rödkantade ögon och bleka kinder skvallrade om sorg
och tårar. Den tredje var jungfru Gertrud Pålsdotter,
Göingehöfdingens syster och husmodern i det lilla
nybyggda huset, hvilket hon höll lika pyntadt och fint
som fädernehemmet där borta vid Skeingesjöns strand.

Gertrud hade nyss slutit sig till de båda andra och
sade nu, vändande sig till fröken von Putbus.

»Jag har en hälsning till er, fröken Lena; får jag
lof att framföra den?»

»Det är väl en af de vanliga från junker Rud, kan
jag tro», svarade denna, och det blixtrade till af hat och
vrede i de mörka ögonen, då hon nämnde detta namn.

»Ja, och han har bedt mig framföra en ödmjuk bön
om endast några få minuters samtal med er.»

»Hälsa honom då, att jag aldrig frivilligt vill se
honom för mina ögon, än mindre samtala med honom.
Och då Göingehöfdingen befallt att i detta hänseende,
liksom i de flesta andra, undantagandes att lämna ön,
inga band få läggas på min fria vilja, så är det alldeles
öfverflödigt att för framtiden besvära er, goda Gertrud,
och mig med dylika hälsningar. Junker Rud har själf
genom sitt uppförande dragit ett bredt streck öfver det
förflutna. Den bästa tjänst jag kan göra honom är att
söka glömma att han existerar. Och det vill jag också
redligt försöka.»

»Äfven till dig, Anna Ryding, har jag en hälsning»
sade Gertrud i det hon vänligt klappade den unga
flickans bleka kind, »och jag är alldeles viss om, att jag hos
dig skall hafva mera nöje af mitt budbärarskap än jag
nyss hade af fröken Lena.»

»Om det är ett gladt budskap, såsom det ser ut på
din uppsyn, goda Gertrud, så skynda att meddela mig
det, ty som du vet, behöfver jag verkligen en liten
ljusning i min stora sorg.»

»Jag vet det och just därför har jag försökt att
skaffa en smula af den enda medicin, som jag ansåg
kunna läka ditt onda.»

»Nå väl! Skynda då att gifva mig den.»

»Så hör då! Som I kanske veten, är min bror, hvad
man för öfrigt må säga om honom, ingen elak människa.»

»Det veta vi», utropade båda flickorna på en gång.»

»Därför», återtog Gertrud, »svarade han också genast
ja, då jag bad honom sända ett pålitligt bud till Wanås
för att bringa tillbaka underrättelse om hur det i själfva
verket förhåller sig med din fästman, om hvars död både
du och junker Rud voro så öfvertygade, under det
snapphanen, som var med, påstod att han endast blifvit sårad.»

»Lefver han?» utropade Anna i det hon bedjande
sträckte sina armar mot Gertrud.

»I dag, tidigt på morgonen, har budet återkommit
och medfört den underrättelsen, att löjtnant Borneman
redan anses utom all fara, men att han möjligtvis ännu
en månads tid måste hålla sig vid sängen.»

»Men är det då riktigt sant?»

»Budet har sin underrättelse från en mycket säker
källa, nämligen från gamle Måns Skytt, hvilken min bror
känner sedan gamla tider.»

»Och min gamle far, hur är det då med honom?»

»När budet träffade Måns Skytt, var borgfogden
Lars Ryding frånvarande från gården. Han hade af fru
Maren Juul blifvit sänd i ett ärende, som ingalunda är
svårt att gissa, till svenska högkarteret i närheten af
Landskrona. Då han kunnat företaga en så lång resa,
måste man antaga, att han åtminstone kroppsligen
befinner sig vid hälsa.»

Gråtande af glädje, kastade sig Anna om Gertruds
hals och öfverhopade henne med tacksamhetsbetygelser.

»Och fru Maren?» frågade fröken Lena.

Budet medförde ett bref från min bror till henne,
hvilket Måns Skytt lofvade att frambära. Han försäkrade
däri, att intet ondt skulle hända er, så långt han
förmådde hindra det, och ehuru brefvet intet meddelade
om hvar ni funnes, tror jag förvisst, att fru Maren nu
känner sig lugnare för ert öde.

»Tack, goda Gertrud», sade fröken Lena, i det hon
räckte henne sin hand, sannerligen måste jag tacksamt
erkänna att, då jag och min kära väninna här skulle
falla i fångenskap i dessa oroliga tider, så kunna vi ej
nog tacka Gud för att ha kommit i sådana händer som
dina och din brors.

Vid denna punkt af samtalet afbröts det af
Göingehöfdingen själf, som vänligt hälsande slog sig ned på
bänken vid sin systers sida.

»Jag har», sade han, »i dag fått ett ganska oväntadt
besök, som egentligen gäller er, jungfru Anna Ryding.
Det är gårdsfogden på Hanaskog hr Sivert Gren, och
han påstår att ni är hans trolofvade, jungfru Anna. Hvad
säger ni till det?»

»Det är en oförskämd osanning!» svarade Anna, i
det förtrytelsens rodnad färgade hennes bleka kinder.

»Det samma sade också jag», återtog Sven Pålsson,
»men när jag framhöll, att ni vore trolofvad med en
svensk officer, invände han att denne officer vore död.
Jag brydde mig ej om att i detta hänseende motsäga
honom, ehuru jag, som väl Gertrud redan meddelat er,
mycket väl skulle kunnat göra det, men i stället kunde jag
ej låta bli att förundra mig öfver hvarför officerens död
ögonblickligen skulle medföra en trolofning med Sivert
Gren. Han hade äldre rättigheter, sade han. Därom
ansåg jag mig emellertid ej befogad att tvista, men bestred
hans målsmanskap öfver er på en så löslig grund. Då
började han pocka på ert utlämnande såsom en
tacksamhetsgärd emot honom för de många tjänster han gjort
snapphanarna och danska kronan och förevisade till och
med intyg i sådant hänseende. Enär ni blifvit af mitt
folk tagen, så att säga, »för sällskaps skull», anser jag
mig dock knappast berättigad att mot er vilja kvarhålla
er, och därför svarade jag, att ni själf finge afgöra 
saken. Jag frågar er således: önskar ni bli utlämnad till
fogden Sivert Gren?»

»Nej, för Guds skull, nej!» utropade Anna. »Hvad
ni än gör, Göingehöfding, så utlämna mig icke till
honom — icke till honom. Låt mig stanna här hos
fröken Lena, om jag ej får återvända till min far!»

Göingehöfdingen skrattade.

»Ni föredrar att stanna i röfvarehänder framför att
räddas af Sivert Gren. Det är då åtminstone inte
smickrande för den gode fogden. Godt! Det skall ske som
ni önskar, och jag skall affärda fogden, som nu sitter
och väntar på svar.»

Med dessa ord aflägsnade sig Göingehöfdingen.

Några timmar senare gingo Sven Pålsson och hans
syster Gertrud sida vid sida längs den ännu ofärdiga
stenvallen. Då de hunnit till öns nordöstra spets, satte
sig Göingehöfdingen på ett stenblock och inbjöd sin
syster att taga plats vid sin sida.

»Jag har önskat ett enskildt samtal med dig, min
kära syster», tog han till orda, »ty jag har något att
omtala för dig, en underrättelse som gör mig bekymmer.»

Efter en paus fortsatte han:

»Jag hör just icke till dem, som ha för vana att gå
omkring och ångra hvad de tagit sig för. Nog har
äfven jag mången handling på mitt samvete, som hellre
borde varit ogjord och visst hade min gamla mor rätt,
då hon på sin dödsbädd såg blod på mina händer. Men
dock är det sällan jag ångrar mina handlingar. Nu
finnes det likväl något som jag bittert ångrar, och det är
att jag gaf efter för junker Rud och lät honom förleda
mig till detta fördömda kvinnorof, som jag nu inser
företagits utan all nytta. Han hade helt och hållet fört mig
bakom ljuset, beträffande fröken Lena. Jag trodde, att
det var en vanlig liten adelsfröken af det slag, som där
går tretton på dussinet, men i stället är det en
karaktärsfast flicka, som vet hvad hon vill, en mogen kvinna, fast
ung till åren, en kvinna i hvilken jag själf skulle kunna
bli dödligt förälskad, om icke», tillade han suckande,
»den tiden nu vore förbi. Och att tänka sig att en
sådan spoling som junker Rud skulle kunna vinna hennes
hjärta äfven under de mest gynnsamma förhållanden är
en orimlighet. Hela denna enleveringsplan har således
icke ledt till något annat än att ytterligare vidga klyftan
emellan henne och Rud, som hon ju inte ens vill se,
samt till att bereda oskyldiga människor sorg och
lidanden.»

»Jag kan icke neka till», svarade jungfru Gertrud,
»att detta kvinnorof från början varit mig motbjudande
och synts mig dig olikt. Men jag är icke van att lägga
mitt tyckes otillförlitliga måttstock på dina handlingar;
därför har jag ock i detta fall trott att högre afsikter,
hvilka jag ej förmådde fullt bedöma, låge bakom denna
sällsamma enlevering. Men jag har städse djupt beklagat
de stackars unga flickorna, synnerligast den af sorg
nedbrutna Anna, och gjort hvad jag kunnat för att mildra
deras fångenskap så mycket som möjligt.»

»Jag vet det, och är dig därför innerligt tacksam,
min goda syster. Men på det att du, sedan jag nu
erkänt mitt misstag, må se mina bevekelsegrunder i klarare
ljus, vill jag nu säga dig allt, som inverkat på mitt
handligssätt i denna sak. Min kärlek till Karen Kaas,
mina drömmars ungdomsbrud, känner du. Jag trodde,
arme dåre, att de stora tjänster jag bevisat fosterlandet
och Danmarks konungahus hade höjt mig, fogdesonen,
upp till henne, den välborna adelsfröken. Men jag
bedrog mig, och hvad denna brustna illusion kostat mig
vet ingen bättre än du, som tog dig an den vingskjutne
brodern och så småningom helade hans hjärtesår i det
du väckte honom till ny handlingskraft. Men du vet
ock att jag ännu i dag älskar Karen. Sålunda må du
icke förundra dig öfver, att jag velat vara hennes ende
son till tjänst, då jag kunnat, eller att jag till och med
försökt att i hans kärlekshistoria spela en smula försyn.
Dock må du icke tro, att denna önskan varit den enda
bestämmande orsaken. Det ligger i Danmarks intresse
att, då Skåne åter blir danskt, hvilket jag hoppas att
det skall blifva inom en ej allt för lång tid, de danska
adelsfamiljerna i Skåne ännu äro i okvald besittning af
de skånska godsen. Därför ansåg jag mig böra göra
hvad jag förmådde för att hindra en slik arftagerska som
Lena Sofia von Putbus att knyta sig fast vid Sverige
genom giftermål med en svensk. Af dessa båda
anledningar förenade har jag handlat som jag gjort. I tvenne
afseenden har jag fört strid om Wanås; jag har försökt
att taga det med vapenmakt och jag har pröfvat att
genom Karens son eröfra dess blifvande herskarinna. I
båda fallen har jag misslyckats. Och, såsom jag nyss
nämnde, jag inser nu mitt misstag och ångrar det.»

»Misstag kunna rättas, ångrad gärning godtgöras.
Återsänd flickorna till Wanås.»

»Det är för sent!»

»För sent?»

»Ja, tyvärr för sent — åtminstone för att hindra
kvinnorofvets olyckliga följder, fruktar jag. Lille-Mats
underrättar mig i dag att hans folk i natt tillfångatagit
ryttmästar Hård, slottsfogden Ryding och ett par andra
i deras sällskap varande män. De togos i trakten af
Mjönäs och hade tydligen kommit hit för att söka efter
flickorna.»

»Var det dig så oväntadt?»

»Nej, alldeles icke! Men det endast förvånar mig
att de så fort funno deras spår. Antingen ha de i sitt
sällskap en ovanligt god spanare eller ock har junker
Rud burit sig alltför fumligt åt, trots mina instruktioner.»

»Ämnar du rädda dem?»

»Ja, om jag kan. De där båda männen äro för goda
att falla offer för den dumma enleveringshistorien, det
erkänner jag såsom deras ärlige fiende.»

»Kan? — Lille-Mats lyder dig ju numera i allt.»

»Visserligen! Men denna makt måste begagnas med
stor försiktighet. Snapphanarna äro häftigt uppretade
öfver svenskarnes djäfvulska behandling af fångna
snapphanar, hvilka antingen genast hängas eller lefvande
spetsas på spjut. Under sådana förhållanden skulle det vara
ett alltför vågadt maktprof att söka rädda en fången
svensk. Dock finnes ett sätt att åtminstone uppskjuta
deras afrättning, och det ämnar jag begagna mig af.»

»Hvad är det för ett sätt?»

»Jo, som du vet, blefvo flera af Lille-Mats band,
däraf några mera betydande, nyligen tagna till fånga af
svenskarne vid Sölvesborg. De blefvo ovanligt nog ej
genast afrättade, utan fördes till Carlshamn, där de sattes
i fängelse och lära skola inställas inför den s. k.
snapphanedomstolen. Nu ämnar jag föreslå att söka få dem
utväxlade mot de här tagna svenskarne, af hvilka den
ene såsom ryttmästare väl borde uppväga en hel hop
snapphanar, helst han, efter hvad jag hört, lär stå
mycket högt hos kung Carl.»

»Tror du att det lyckas?»

»Knappast! Svenskarne vilja vanligen ej utväxla
fångar med snapphanarne, ty det skulle ju innebära ett
erkännande af de senare såsom krigförande makt.»

»Kommer tid, kommer råd!»

»Det är just också hvad jag tänker, och därför
ämnar jag redan i afton framlägga utväxlingsförslaget.»

De sutto tysta en stund, därpå upptog Sven Pålsson
ånyo samtalet.

»Kan du gissa», sade han, »hvem det var som
förorsakade deras gripande?»

»Nej!»

»Pus-Else. Helt plötsligt i går eftermiddag slog hon
ned i lägret vid Kastagropen och omtalade, att de nyss
nämnda männen befunno sig i en eka på Immeln.
Lille-Mats satte ut vakter, som bespejade dem och rapporterade
deras landstigning. Så öfverraskades de och fångades
utan användande af vapen.»

»Hvad vill Pus-Else här?»

»Stifta olycka. Kanske också hämnas» — —

»På dig?»

»Ja!»

»Krossa henne då. Därtill har du makt.»

»Ingen kan undvika sitt öde!»

»Du har onda aningar!

»Ja!» — — —

Göingehöfdingen satt en stund tyst med hufvudet
lutadt i handen. Så reste han sig plötsligt.

»Ser du Gertrud! — Pus-Else är icke någon kvinna,
icke någon människa. Hon är den nuvarande
snapphanerörelsens förkroppsligade onde ande, splitets och
själfklokhetens ande, röfveriets och lömskhetens ande,
urartningens ande. Jag kan kämpa mot människor och segra,
men jag kan ej besegra folkets onda lidelser i gestalt af
en häxa. Pus-Else är snapphanehärens onda genius och
jag fruktar, att hon blir mig öfvermäktig. Dödar jag

henne, så lefver hennes ande kvar i det smygande
folkfördärfvet. Gör jag det icke, så dödar hon mig.»

Sägande detta gick han långsamt och i djupa tankar
tillbaka mot det lilla huset. Gertrud följde honom tyst.
Det kom en känsla af beklämning öfver henne, en
kvalfull fruktan för broderns öde, hvilken hon hittills under
hans på faror rika lif aldrig känt i samma grad som nu.

*
</chapter>

<chapter name="Kap. 32. I »Kastagropen»">
<table o>
<td c><big>Kap. 32.</big>
<td c><h2><small>I »Kastagropen».</small></h2>
</table>

Omkring ett par kilometer söder om Skärsnäsvikens
södra strand och i byn Dynebodas utmark djupt in i
villande skog ligger en naturmärkvärdighet som kallas
Kastagropen, föga känd till följd af sitt ensliga läge långt
bort från färdvägarne, men väl värd att uppsökas af den,
som älskar en vild, storslagen natur.

Det är en ravin, mer än en kilometer lång, skuren
genom vilda, skogbevuxna berg och så bred, att en smal
väg och en bäck följas åt längs dess botten. De höga,
ofvan skogbevuxna sidorna i denna djupa dalkjusa äro
ytterst branta, stundom nästan lodräta, och beklädda med
klippblock i de mest fantastiska former. Det är som
hade en sagans jätte plöjt denna fåra genom berget, och
som hade plogen kastat och vräkt undan de motsträfviga
blocken i den vildaste oordning. På ett ställe hänger ut
öfver vägen ett klippblock, som rätt mycket påminner
om en predikstol. På flera ställen öppna sig sidoklyftor,
stundom ganska djupa, med lodräta väggar, hvilka 
endast skulle behöfva tak för att bilda hela gallerier af
grottor.

Naturligtvis har Kastagropen sin saga, som ännu
lefver på folkets läpgar.

Den lyder sålunda:

I gamla tider hade icke Immeln något utlopp. (Hur
den då kunde bli af med sitt öfverflödiga vatten är ett
problem som icke hör hit). Men på en af dess öar bodde
en fager jättemö, till hvilken åtskilliga af den tidens
finaste ungjättar giljade. Hon hade dock svårt att besluta
sig och svarade hvarken ja eller nej, alldeles som mången
hårdhjärtad mö för sed hafver än i vår upplysta tid.
Slutligen, då friarne blefvo för enträgna, förklarade hon,
att den som bäst kunde uppfylla ett af henne utfästadt
mandomsrön skulle få hennes hand och hjärta.
Mannaprofvet bestod i att gräfva ett utlopp åt Immeln och
den som blefve först färdig, skulle hemföra bruden.

Tvenne af friarne antogo tillbudet. Den ene började
gräfva vid Filkesboda, där sjöns utlopp nu är, och den
andre på Dyneboda marks ägor.

Men hur det var, så måtte jättemön i hemlighet tyckt
bäst om den friaren som gräfde vid Filkesboda, ty för
att hjälpa honom begagnade hon sig af följande äkta
kvinnolist. Hon begaf sig till Dyneboda och började
inlåta sig i en stilla kurtis med den där i sitt anletes
svett arbetande jätten, lät honom lägga sitt hufvud i
hennes knä och — må läsarinnorna ursäkta den tidens
jätteseder — »löskade» honom.

Det är en ny upplaga af Simson och Delila, fast
något omredigerad.

Nog af, jätten fann sig så väl af denna behandling,
att han glömde att arbeta. Det var, kan tänka, trefligare
att ha kärestans fingrar i håret, än att själf klämma
fingrarne på den motspänstiga graniten.

Men en vacker dag hördes ett förfärligt brusande
och Immelns vatten tycktes befinna sig i uppror. Det
var jätten vid Filkesboda, som lyckats genombryta
klippan. Nu hade Immeln ett utlopp.

Jätten vid Dyneboda märkte nu för sent, att han tack
vare jungfrusmek kommit på efterkälken, som mången
har väl så, och att hans rival segrat. Han kastade då i
vredesmod bort sina verktyg och drog till ett annat land
och därför heter hans ofullbordade grop än i dag
»Kastagropen».

För den som med från all sagoromantik frigjord
blick betraktar »Kastagropen», synes det otvifvelaktigt,
att Immeln själf varit den jätte, som gräft denna grop
och äfven begagnat den som utlopp, kanske vid något
tillfälle, då det andra utloppet var stoppadt af is eller
annat hinder. Att den sedan öfvergifvit sitt verk och
låtit »Kastagropen» nöja sig med en liten oskyldig bäck,
kan lätt förklaras af en senare lossning vid Filkesboda.

Så mycket är säkert. Jättekrafter ha varit i
verksamhet då Kastagropen gräfdes.

I denna väl undangömda ravin hade Lille-Mats
förlagt sitt hufvudläger, och han hade inredt den på ett för
ändamålet ganska lämpligt sätt. Genom att afstänga
sidoklyfternas mynningar med grofva granitmurar — rudera
af dylika tvärmurar skönjas här och där ännu i dag —
och förse dem med tak, bildade af grofva stockar, ris och
jord, hade han förskaffat sig ett antal bonings- och
förrådsrum, bildande liksom en gata af bostäder längs
vägen i ravinens botten. De voro visserligen mera fasta
än bekväma, mera rymliga än fukt- och dragfria, men
snapphanarne voro inga af öfverflödiga bekvämligheter
förvekligade sybariter, utan kraftfulla och härdade
skogsmän, för hvilka dessa improviserade grottbostäder i
klippans barm uppfyllde alla fordringar på lifvets komfort.
För försvarsändamål voro de däremot utan tvifvel
mindre lämpade än t. ex. Immelsborg, men det undangömda
läget utgjorde ett godt skydd.

På aftonen söndagen den 22 juli 1677 myllrade det
af snapphanar i Kastagropen. Nästan hela Lille-Mats’
band, uppgående till omkring 1,000 man, var där
församladt, och den långa, af eldar och bloss upplysta ravinen
företedde en målerisk, men hemsk anblick, uppfylld som
den var af vilda, skäggiga gestalter i Rembrantsbelysning.
Helt nära ravinens norra mynning utvidgar den sig
något, bildande en af den lilla bäcken genomfluten plan,
och här hade flertalet samlat sig för att taga del i den
öfverläggning, som med anledning af de tagna fångarne
nu skulle hållas af bandets yppersta män.

Främst i skaran märktes Göingehöfdingens väldiga
gestalt och bredvid honom den undersätsige, men dock
kraftfulle och liflige Lille-Mats.

Den senare inledde förhandlingarna, om man så får
kalla hvad som förekom i denna föga parlamentariska
församling, med tillkännagifvandet att det nu vore
meningen bestämma, hvad man skulle företaga med fångarne.

»Häng dem! häng dem!» skrålades i korus.

En af de vildaste figurerna föreslog att fälla en fura
tvärs öfver klyftan, där den var som smalats, och
därefter hänga fångarne i denna improviserade galge.

»Och så tända vi upp en brasa under dem för att
hålla dem varma», skrek en annan.

Nu tog Göingehöfdingen till orda och då hans
klangfulla stämma hördes, tystnade alla.

»Innan vi besluta, att fångarne skola hängas», sade
han, »böra vi undersöka, om de ej kunna bereda oss
mera gagn än det nöje en eller annan kan hafva af en
dylik afrättning.»

»Nej! nej! — häng dem! Åt helvete med de
svenske spionerna!» ropades det i högen.

»Och min tro är», fortsatte Göingehöfdingen utan
att bry sig om skrålet, »att de kommit oss just väl till
pass för ett helt annat och nyttigare ändamål. Tjugo af
våra kamrater, däraf flere som lämna stort tomrum efter
sig ibland oss både i strid och rådslag, försmäkta i denna
stund i Karlshamns fängelsehålor, tillfångatagna under
striden vid Sölvesborg. Deras död är viss, om vi ej
lyckas afvända den. Skola vi ej försöka att draga
snaran af halsen på våra fångna kamrater?»

»Jo, jo, jo!»

»Och detta skulle vi kunna göra genom att erbjuda
våra i natt tagna fångar som lösen för fångarne i
Karlshamn.»

Flera bifallsrop hördes, och utan tvifvel skulle
frågan med detsamma varit afgjord, om icke i detta
ögonblick en gäll kvinnoröst skurit sig genom sorlet. Den
kom från Pus-Else, hvars af svarta hårtestar inramade,
pergamentsgula häxansikte stack fram öfver kanten af
ett klippblock.

»Fångarne äro mina», skrek hon, »ty om inte jag
varit, så hade ni kanske aldrig vetat af dem, förr än de
fallit öfver er med härsmakt, men jag skänker er dem,
om ni genast låta dem dingla i galgen. För fångarne i
Karlshamn kunnen I bjuda en bättre lösen. Sven
Pålsson har i sina händer en förnäm fröken, som är
arftagarinna till Wanås. Om vi skrifva till svenskarne, att vi
bränna den fina fröken lefvande, därest de inte skicka våra
fångna män tillbaka, så ska’ ni få se att de släppa dem.»

Detta tal vann synbarligen stor anklang. De som
längtade efter att få hänga fångarne, och det var
säkerligen flertalet, omfattade med begärlighet den af Pus-Else
anvisade möjlighet att rädda kamraterna utan att därför
behöfva uppgifva en ifrigt åtrådd förlustelse. Därför
hördes ock många bifallsrop till Pus-Elses lösning af
frågan. Dessutom tyckte de sig inte kunna bestrida, att
hon hade en viss rättighet till fångarne, som blifvit
gripna på hennes tillskyndan.

Sven Pålsson hade under Elses tal haft svårt att
behärska sin vrede, ådrorna svällde på hans panna och hans
blickar glödde. Nu gällde det att än en gång mäta sin
makt med denna fördömda kvinna. Nu måste han
besegra henne eller ock uppgifva allt inflytande öfver
snapphanarne.

»Friskyttar», ropade han med dundrande stämma,
»många af er voro med vid Wanås förra månaden och I
veten att den snapphanehär, som där samlats, var den
talrikaste och den fruktansvärdaste som ännu blifvit
sedd under detta krig. I veten ock hvad det var som
splittrade denna vackra här, sprängde två af de tappra
skarorna och kostade strömmar af snapphaneblod. Icke var
det fiendens vapen, som så krossade vår makt och
beröfvade oss segerns pris, nej det var splitets röst, som
förlamade oss, det var samma röst som vi nyss hört.
Det var Pus-Else som räddade Wanås åt svenskarne.
Skola vi tillåta, att hon fortsätter att intränga i våra
rådslag för att förgöra oss?»

Detta tal gjorde betydande verkan, men denna
stegrades ytterligare af Lille-Mats genom följande ord:

»Skola vi män bära stridens tunga och fara, men
låta trollpackor styra i rådslagen, så kunna vi med
detsamma taga Pus-Else till anförare. Sätt henne på en
ungsraka och låt henne rida i spetsen för oss alla till
Blåkulla, ty dit bär det i alla fall med slikt regemente.»

Det tog.

»Åt helvete med häxan!» ropades det i korus.

Och då Sven Pålsson befallde, att hon skulle drifvas
bort från församlingen, sågos hundratals armar villiga att
verkställa detta. Pus-Else drogs fram från sin plats
bakom stenblocket och öfver mängdens hufvuden
transporterades hon på höjda armar liksom ett annat
trasbylte bort mot ingången, där hon med en spark
befordrades vidare ut i natten, allt naturligtvis under ljudeliga
skällsord, skrik och förbannelser å hennes sida.

Härmed var Sven Pålssons seger öfver Pus-Else
beseglad, men hade han sett de blickar, hvarmed hon
under luftfärden på snapphanarnes armar betraktade honom,
skulle han betänkt sig mer än en gång, innan han låtit
henne undkomma lös och ledig.

Efter Pus-Elses hårdhändta aflägsnande var beslutet
snart fattadt. Fångarne skulle förvaras i afvaktan på
utgången af de underhandlingar beträffande utväxling,
som Sven Pålsson åtog sig att ombesörja.

Innan rådsförsamlingen upplöstes, frågade Sven
Pålsson, om ingen hade något vidare att andraga.

I det ögonblicket hängde gästgifvarens i Markaryd
lif på ett hår, trots det föregående beslutet. Vid denna
fråga tog nämligen en äldre, reslig snapphane, som
hittills hållit sig i skymundan, några steg framåt mot
anförarnes krets. Han hade tydligen något på hjärtat.
Flera gånger öppnade han sin breda mun, som hade han
velat säga något, men icke ett ord hördes. Han
besinnade sig. Mumlande mellan tänderna: »han skänkte mig
<img><i><small>Ill. A. L. [=Alex. Langlet]<tab><tab>G.L.A. [=Gen. Stab. Lit. Anst.]</small></i>
DEN BLÅ ORMEN.</img>

lifvet och gaf mig därtill en blank daler», återvände han
till sin obemärkta plats.

Det var Lasse i Gyvik. Hade han fullföljt sin första 
afsikt att upplysa om, att en af fångarne vore den
hatade och fruktade »Markaryds Nisse», så skulle ingen
kunnat rädda gästgifvarens hals från repet. Och ingen
skulle heller ha velat det, icke ens Sven Pålsson, ty därtill 
stod gästgifvaren allt för illa till boks hos snapphanarne.

Men nu visste ingen hvilken märklig fånge man
tagit. Ingen utom Lasse i Gyvik, men han teg. Där
klappade ett tacksamt hjärta under det råa, skrumpna
skalet.

*
</chapter>

<chapter name="Kap. 33. Den blå ormen">
<table o>
<td c><big>Kap. 33.</big>
<td c><h2><small>Den blå ormen.</small></h2>
</table>

Kort före solnedgången dagen efter snapphaneöfverläggningen 
i Kastagropen sågs en kvinna i hälften manlig, 
hälften kvinnlig dräkt smyga sig fram mellan träden
i den täta löfskog, som upptog den breda halfön norr
om Skärsnäs by. Det var Pus-Else. Hon tycktes med
afsikt undvika den smala väg, som genom denna del af
skogen slingrar sig fram emot Filkesboda, utan höll sig
närmare sjön, försiktigt kringgående öppna platser och
sådana ställen, där hon kunde befara att möta någon.
Nere vid sjöstranden hördes röster af män, som forslade
timmer och sten till Högön, men Pus-Else höll sig så
långt uppe i skogen, att hon icke riskerade stöta på
någon af dem. Efter gårdagens uppträde undvek hon 
helst Göingehöfdingens folk, icke utan skäl befarande
att en sammanstötning med dem kunde bli farlig för
hennes frihet.

Snart korsades hennes väg af en muntert porlande
bäck, som öfver stenar och trädrötter slingrade sig ned
mot Immeln. Hon följde den ett litet stycke mot öster,
tills hon påträffade en söndersplittrad klippa, genom
hvars mossbelupna refvor bäcken sökte sig fram och
gjorde ett mer än en meter högt fall, hvars dofva brus
öfverröstade susningen i bokarnas yfviga kronor. Här
kröp hon in i en af busksnår omgifven skrefva, så att
föga mer än det gula ansiktet med de svarta brinnande
ögonen och den krökta roffågelsnäsan syntes. Hade
någon i detta ögonblick kommit fram till det vackra
vattenfallet för att beundra dess skönhet eller läska sig af
dess klara vatten, skulle han, om han blifvit varse detta
ur grönskan framstickande Medusahufvud, ha rysande
tagit till flykten, troende sig se någon af skogens onda
andar vakande öfver en på detta ensliga ställe nedgräfd
skatt.

Pus-Else väntade tydligen någon, men ville hålla sig
dold, tills hon fick se om denne någon vore den rätte.

Och hennes väntan blef icke lång. Snart knastrade
skogsmarkens torra grenar under tunga steg. Pus-Else
drog sig än djupare in i bergsskrefvan vid detta buller,
men då hon såg att det var »Röde-Nisse» som kom,
kröp hon fram och emottog honom med ett af sina mest
inställsamma leenden.

Röde-Nisse hade icke blifvit fagrare efter
»snapphanebyken» vid Wanås, hvilken han endast med knapp
nöd undkommit. Tvärt om hade hans redan förut
afskräckande fula ansikte blifvit ännu fulare och hemskare
genom ärren af de nyss läkta svåra brännsåren.

»Jag bad dig komma hit», sade Pus-Else, sedan de
båda tagit plats på en sten, för att säga dig något som
jag inte ville, att fogden och de andra skulle höra.»

Då Röde-Nisse endast nickade som svar, fortsatte
hon, efter att ha kastat spanande blickar omkring för att
öfvertyga sig att ingen obehörig lyssnade, något som för
öfrigt knappast skulle varit möjligt till följd af
vattenfallets brus:

»Jag har länge misstänkt, men nu vet jag, att Sven
Pålsson är en förrädare mot oss friskyttar. Det märktes
ju så tydligt i går, att han ville rädda fångarne. Och
var det inte på samma sätt vid Wanås? När jag visade
hur borgen lättast skulle kunna intagas, motsatte han
sig min plan, och då den likväl genomdrefs, afsade han
sig öfverbefälhafvareskapet, väl vetande att han därigenom
skulle uppegga de andre till oenighet och sålunda rädda
Wanås. Han är köpt af Maren Juul och Karen Kaas,
det är säkert.»

»Jag bryr mig inte om Sven Pålsson, han må nu
vara förrädare eller inte», svarade Röde-Nisse. »Jag
sköter mig själf och mitt band och ger djäfvulen alla
Göingehöfdingar. Och nu har jag sagt till fogden, att
jag inte vill ligga här längre, utan jag vill hem till
Hanaskog, där jag har annat att sköta. För resten finns det
ingen möjlighet, som jag också sagt till fogden, att taga
flickan, då inte Sven Pålsson frivilligt vill lämna henne.
Ön är ju så väl bevakad, att inte en katt en gång kan
smyga sig dit, och vi äro ju inte mer än fyra man utom
dig och fogden. Jag gifver mig af i natt med mina män.
Vill du och fogden stanna kvar här, så må det stå er
fritt.»

»Du bryr dig således inte heller om de vackra, hvita
pänningarne, som fogden lofvat dig, om du hjälper
honom att knipa flickan.»

Det märktes på det snikna uttrycket i Röde-Nisses
ögon, att denna invändning djupt grep honom, men han
svarade:

»Jag säger dig ju, att det är omöjligt att taga
flickan.»

»Men jag säger dig att det är möjligt.»

»Nå, om du är så säker på din sak, Pus-Else, så
säg mig hur det skall gå till.»

»Det skall jag. Först måste Göingehöfdingen dö.
Därefter skrämmer jag junker Rud med att Lille-Mats,
som sedermera är ensam befälhafvare här i trakten,
ämnar taga lösepänning för flickorna, och därmed förmår
jag honom att bortföra dem, något som i villervallan
efter Sven Pålssons död lätt går för sig. Vi hjälpa
honom, och fogden och han komma öfverens att taga hvar
sin af flickorna. Konstigare är det icke.»

»Konstigt nog, tycker jag. Det är lätt att säga att
Göingehöfdingen skall dö, men det är svårare att döda
honom.»

»Inte så svårt som du tror. Nästan hvar enda kväll
vid den här tiden ror han till Getön och stannar där till
efter solnedgången. Stundom har han systern med sig,
men oftast är han alldeles ensam. Enfaldigt folk inbillar
han, att han ror dit för att i ensamhet med sig själf
öfverlägga och grubbla, men jag vet, att han där har
nedgräft en stor skatt, och det är för att få vara ensam
med den, han så ofta ror dit. Inte vore det svårt för
en rask karl att på den af skog och täta snår bevuxna
Getön lägga sig i försåt för honom och stöta ned honom,
innan han ens hinner blinka.»

»Tror du att han har en skatt där?» frågade
Röde-Nisse, skälfvande af snikenhet.

»Jag har ju redan sagt dig, att jag <i>vet</i> det. Men
den skatten kan ingen upptaga utan min hjälp, ty den
är trollbunden.»

»Låtom oss dela skatten», hviskade Röde-Nisse, i det
han lutade sig fram emot Pus-Else och sökte göra sin
uppsyn så inställsam som möjligt.

»Det skola vi, men på det villkor, att du först stöter
ned Sven Pålsson med din knif.»

»Skall <i>jag</i> döda honom?» utropade Röde-Nisse, i
det han med förskräckelse i sina vidriga drag reste sig,
som rörd af en fjäder.

»Ja visst! Det är dig jag utsett till denna bragd,
som på en gång skall straffa förrädaren, skaffa flickorna
i vårt våld och göra oss till herrar öfver skatten, som
är nedgräfd på Getön.»

Röde-Nisse kämpade synbarligen en svår kamp.
Blossande röd i sitt vedervärdiga ansikte, där de hvita
ärren liksom bildade en landskapskarta på röd grund,
gick han fram och tillbaka på den lilla fria platsen vid
vattenfallet. Slutligen stannade han framför Pus-Else.
Han hade fattat sitt beslut.

»Nej», sade han, »nej, jag gör det icke. Jag vill
icke göra mig till hvar mans niding och jagas som ett
vildt djur af snapphanarne utan rast eller ro. Hvarför
låter du icke Sven Puse göra det? Du är som en
varginna, öm om din afföda, men grym mot alla andra.
<i>Honom</i> vill du, kan tänka, inte brännmärka, men mig.»

»Till den gärningen fordras en kraftig arm och ett
modigt hjärta. Det eger du i vida högre grad än Sven.»

»Jag gör det icke!»

Pus-Else insåg nu, att på öfvertalningens väg stod
intet att uträtta. Äfven hos denne snikne, vildsinte
mördare, som icke aktade en människas lif mer än en flugas,
var det något som uppreste sig emot att lönmörda en
sådan man som Göingehöfdingen. Hon beslöt därför att
tillgripa kraftigare medel.

»Jag befaller dig att göra det och du <i>måste</i> lyda
mig», skrek hon i det hon reste sig och betraktade
honom med flammande blickar, hvilka på honom tycktes
äga samma tjusmakt, som ormens på sitt offer. Men
ändå upprepade han, fast skälfvande i hela kroppen,
orden:

»Jag gör det icke!»

»Du vet att endast tre gånger har jag makt att frälsa
dig för den blå ormen. Två gånger har du sett honom
— akta dig, att du inte får se honom den tredje.»

Med dessa ord närmade hon sitt ansikte tätt intill
hans och, så att säga, insvepte honom i sina brinnande
blickar. Röde-Nisse liksom sjönk tillhopa, men hans
ögon, som blefvo dunkla och liksom glasaktiga, kunde
icke slita sig ifrån hennes. Så stodo de ett ögonblick.
Därpå vände hon sig hastigt om, pekade mot vattenfallet
och skrek:

»Ser du, där är den blå ormen!»

Röde-Nisses ögon följde motvilligt hennes hand,
men då hans blick träffade vattenfallet, sjönk han ned
på sina knän, ögonen, som tycktes nära att tränga ur
sina hålor, stirrade i den angifna riktningen och darrande
i alla leder skrek han:

»Hjälp, nådige gud! — den blå ormen!» <footnote>Det torde icke kunna betviflas att forntidens så kallade
häxor och »trollkonor» dels själfva voro offer för, dels å sin sida
visste att betjäna sig af hypnotiska fenomen.</footnote>

»Säg mig hur han ser ut!» hväste Pus-Else.


»Ögon så stora som tallrikar och brinnande som eld;
jag ser hur gnistorna flyga honom ur halsen, och hur
ettern kokar i det förfärliga gapet. Se hur han ringlar
sig och hur fjällen flamma och glänsa som spjutstungor,
hör hur han hväser — nu — nu, hjälp Jesus, nu
kommer han, nu tar han mig!»

»Lofvar du att i allt lyda mig, om jag ännu en
gång frälser dig från den blå ormen?»

»Ja, ja, ja», kved han, »jag gör hvad du begär, vore
det också att mörda både far och mor, blott du frälser
mig från vidundret. Hjälp! — Else, om det fins en
gnista barmhärtighet i ditt svarta hjärta, så hjälp mig!»

Else strök ett par slag öfver hans panna, där
kallsvetten pärlade, böjde sig ned, blåste honom i ögonen
och sade: »Res dig nu och var lugn, ty nu har min makt
besvurit odjuret.»

Röde-Nisse reste sig flämtande, hans blick fick åter
sitt vanliga uttryck, och han började uttömma sig i de
barnsligaste tacksägelser. Han till och med kysste häxans
hand.

Hennes seger var fullständig. Den starke och vilde
Röde-Nisse var nu ett mjukt vax, som hon kunde forma
alldeles efter sitt behag. Och hon försummade ingalunda
att begagna sig af sin makt. Hvad som blef resultatet
af den öfverläggning, hvilken nu följde, få vi framdeles
erfara.

*
</chapter>

<chapter name="Kap. 34. »Häng dem!»">
<table o>
<td c><big>Kap. 34.</big>
<td c><h2><small>»Häng dem!»</small></h2>
</table>

Tidigt på morgonen den 24 juli möttes Sven
Pålsson, då han trädde ut ur det lilla huset i bokelunden
på Immelsborg för att begifva sig till sina arbetare, af
ett budskap, som kom hans panna att mulna. En
budbärare från Kastagropen meddelade nämligen, att till lägret
därstädes kommit underrättelse, att samtlige de i
Karlshamn fångne snapphanarna blifvit föregående dag hängda.
Hans utväxlingsförslag hade sålunda icke kommit fram
före exekutionen, eller hade det, om det möjligen hunnit
fram, icke vunnit afseende. Däremot hade från annat
håll försports, att Ebbe Ulfelds bondehär vore i antågande
mot Immeln.

Nu fanns icke längre någon möjlighet att rädda
fångarnes lif, det insåg Göingehöfdingen mycket väl,
uppretade som snapphanarne voro öfver deras kamraters
hängning och de många andra hårda straffdomar emot
dylika, som vid denna tid försports. Då budbäraren
meddelade, att snapphanarne i Kastagropen fordrade en
ögonblicklig exekution å fångarne, svarade han därför
kort och godt:

»Häng dem!»

Härmed var domen uttalad, och att den föll
budbäraren i smaken, bevisades af den fart, med hvilken
han gaf sig i väg för att bringa den i verkställighet.

För Sven Pålsson innebar den däremot en obehaglig
nödvändighet. Hans hjärta hade veknat för de två unga
flickor, som han låtit bortföra från hem och anförvandter,
och det smärtade honom att nu nödgas lägga sten på
börda genom att på ett så hemskt och våldsamt sätt
rycka från den ena hennes trolofvade och från den andra
en älskad fader. Men att skona dem skulle vara att
framkalla en kris, liknande den vid Wanås, och det vore
detsamma som att tillspillogifva den sak, för hvilken
han kämpade.

»Mina händer bli allt mera blodiga, och Gud vet om
på domens dag kärleken till mitt rätta fosterland skall
befinnas tillfyllestgörande att tvätta dem rena», mumlade
han för sig själf, då han gick ned till sina
befästningsbyggnader, hvilka det nu gällde att påskynda för att
kunna hålla Ulfelds bondesoldater på afstånd.

Emellertid förflytta vi oss till Kastagropen.

Den liknade en bikupa, kort innan bina svärma.
Öfverallt hördes eder och förbannelser mot svenskarne
och vilda hotelser mot fångarne. Men då budbäraren
återvände och medförde Göingehöfdingens svar, utbröto
snapphaneklungorna i ett vildt glädjetjut.

»Häng dem, häng dem!» skallade det genom den
trånga klyftan.

Lille-Mats lät genast företaga nödiga förberedelser
för exekutionen. Vid klyftans norra ingång växte en
gammal ek, hvars knotiga och vresiga grenar mer än en
gång fått tjäna som galge, och här skulle hängningen
ske. Själf öfvervakade han i egen person förberedelserna,
och då dessa voro färdiga, de fyra repen slagna om lika
många grenar och rännsnarorna i ordning, skickade han
en trupp snapphanar till den som fängelse tjänande
grottan för att hämta fångarne. Denna var belägen ett
godt stycke längre ned i ravinen. Under tiden slog han
sig ned på en mossig sten under galgekens krona för att
afvakta fångarnes ankomst.

»Det skall bli roligt att se», mumlade han för sig
själf, »om den fine ryttmästaren skall vara lika morsk
nu, som då han stod bakom Wanås’ fasta murar. Det
nästan gör mig ondt om den gamle slottsfogden, det är
i alla fall en kärnkarl, som förtjänat en bättre död än
repet. Men, herre Gud, man måste ju bereda folket något
nöje, annars bli de dolska och missmodiga. Kanske låta
de sig nöja med de tre, och då skulle jag ha lust att
ta en vacker lösepänning för fogden.

I detta ögonblick kom en ung snapphane, varm och
flämtande efter en ansträngande marsch.

»Hvad nu, Bodel, för du hastande bud, eftersom du
är så svettig och flåsande?» frågade Lille-Mats.

»Ja, kapten», svarade denne, i det han torkade svetten
ur pannan, »jag är hitsänd för att meddela, att
bondehärens förposter redan i natt kommit till Gyvik och att
Ulfeld med hufvudstyrkan är i Hjärsås’ by.»

»Vi veta redan, att de äro i antågande, men att de
hunnit så långt som till Gyvik, visste jag inte», svarade
Lille-Mats. »Äro båtarne i säkerhet?»

»Så många båtar som finnas i Gyvik, Skarvik och
Breanäs ha vi bemäktigat oss, och de äro på väg till
Immelsborg», svarade budbäraren.

»Godt. Då skola vi nog hålla Ulfelds bönder på
passande afstånd.»

»Men», tillade budbäraren, »jag har också en annan
hälsning, som kanske är mera oväntad. Af de fyra män,
som i lördags kommo till Gyvik, och som vi förgäfves
sökte fasttaga, var den ene Markarys-Nisse, Hummerhjelms
stöfvare, de kalla.»

»Hvad säger du, karl?» ropade Lille-Mats i det han
sprang upp som rörd af en fjäder; »yrar du eller pratar
du i vädret.»

»Det är som jag säger, kapten; Markaryds-Nisse är
deras vägvisare. Han är klädd alldeles som en
snapphane, och för Lasses dotter i Gyvik visade han ditt
bomärke.»

»Hur vet du att det är han, karl?» röt Lille-Mats,
som blifvit blossande röd af ifver.

»Då de voro i Gyvik, de fyra männen och en pojke»,
svarade budbäraren, »hade en kvinna från Lönsboda nyss
kommit dit i ett ärende. Hon var i Lasses stuga, då
den snapphaneklädde kom dit, men gömde sig, då hon
såg honom genom fönstret, ty hon kände genast igen
Markaryds-Nisse, som var henne väl bekant sedan flera
år tillbaka. Då de fyra männen rott ut på sjön, sprang
hon upp till Anders i Gyvik och talade om hvem som
varit i Lasses stuga. Han samlade i hast några karlar
och vi sprungo ned till sjön, men då voro de redan ett
godt stycke ute. I detsamma kommo de snapphanar,
som förföljt dem från Värestorp, och vi beslöto att söka
fånga de fyra männen och pojken, men blefvo genom
djäfvulskonster, som ingen annan än Markaryds-Nisse
kunnat hitta på, själfva fångade på en ö och måste
ligga där ända till i går kväll. Det är Markaryds-Nisse,
det är så visst och säkert som att han är den största
filur, hvilken någonsin gått i ett par skor.»

Lille-Mats var en liflig natur. Den glädje han kände
öfver detta budskap var så öfversvallande, att han icke
kunde uttrycka den endast med ord, utan började hoppa
och dansa som en kalf på en grön äng, allt under det
han jublade:

»Vi ha fångat Markaryds-Nisse, vi ha fångat
Markaryds-Nisse.»

Slutligen, sedan den häftigaste känslostormen lagt
sig, vände han sig till budbäraren och skrek:

»Bodel, Bodel, du krona bland pojkar, om tio
minuter skall du få se Markaryds-Nisse hänga.»

Naturligtvis delades glädjen äfven af de öfriga kring
eken samlade snapphanarne, och där var ett jubel och
stim kring dödsträdet, som skulle kommit en främling
att tro, att han bevittnat en orgie af vansinniga.

Plötsligt erinrade sig Lille-Mats något. Vändande
sig till Bodel utbrast han:

»Du sade, att de hade en pojke med sig — någon
sådan ha inte vi sett till.»

Men innan Bodel hann svara, drogs
uppmärksamheten åt annat håll. Från den bortre delen af klyftan,
dit man begifvit sig för att hämta fångarne, hördes ett
tjut och ett oväsen, som om legioner afgrundsandar stämt
möte mellan Kastagropens skrofliga väggar.

»Hvad i h—e står på?» ropade Lille-Mats. »Sätta
sig fångarne till motvärn eller har folket blifvit anfallet?»

I detsamma syntes en tät flock af snapphanar, som
tycktes befinna sig i den yttersta upphetsning, komma
springande i klyftans botten.

»Hvad står på?» ropade än en gång Lille-Mats med
sina lungors hela kraft.

»Det finns inga fångar i hålan — fångarne äro borta!»
skreks det af hundrade munnar där nere.

»Nu ljugen I, edra dumma hundar», röt Lille-Mats.

Och med en vighet och fart, som man knappast
kunnat tilltro hans klumpiga kropp, klättrade han ned
för den branda afsatsen och började springa bortåt
fängelsehålan, kastande undan snapphanar, hvilka i trängseln
hindrade honom, som om de varit flarn.

Den sidoklyfta, hvilken blifvit använd som fängelse,
liknade de öfriga grottbostäderna, men den var ganska
smal, nästan endast som en bred gång. Dess mynning
utåt hufvudklyftan var igenmurad med en solid
granitmur, på hvilken anbringats en dörr af grofva plankor.
Nu stod denna dörr öppen, och Lille-Mats rusade in i
den mörka hålan, som endast mycket ofullständigt
upplystes af ljuset från den smala dörröppningen.

»Hit med bloss!» skrek Lille-Mats och sådana
anskaffades i hast.

Hålan var ganska djup och till sin form
oregelbunden. På alla sidor utom åt den stora klyftan
utgjordes väggarna af lodräta, på sina ställen inåtstupande
granitsidor utan större springor och af en betydande
höjd.

Lille-Mats undersökte hvarje vrå af hålan. Den
tjocka och fasta granitmuren utåt den stora klyftan var
hel och orörd, och likaså den bastanta dörren, framför
hvilken dessutom fem man stått vakt dag och natt. Taket
utgjordes visserligen af mindre solida ämnen, nämligen
stockar och ris samt däröfver ett tjockt jordlager, men
det låg minst fyra manslängder öfver golfvet, och det
fanns ingen tänkbar möjlighet för en människa att å de
släta granitväggarna klättra dit upp. Dessutom kunde
icke något hål upptäckas i detsamma. Golfvet
utgjordes af stenhäll och hårdt grus och några försök till
gräfning i detsamma förmärktes icke.

Hålan var fullständigt tom, så när som på en bädd
af grangrenar, å hvilken fångarne haft sitt läger.

När Lille-Mats slutat sin undersökning röt han:

»Här har antingen trolleri eller förräderi varit med
i spelet. När sågos fångarne sist?»

»I går kväll, då de fingo mat», svarades det.

»Godt», återtog Lille-Mats. »Alla som haft vakt
senare än i går kväll träda i fångarnes ställe, tills vi
hunnit rannsaka och döma.»

Kommen ut i det fria, lyfte han sina knutna näfvar
mot himlen och utropade skummande af ilska:

»Jag skulle gett dj—n de andre, men
Markaryds-Nisse! Att ha <i>honom</i> i sina händer och låta honom
undkomma! Må den akta sig för Lille-Mats, som varit
med om att spela mig det sprattet!»

Men Lille-Mats var ingalunda den man, som inför
en dylik situation inskränkte sig till blotta utrop och
hotelser. Rymmarne kunde väl icke ha hunnit så långt,
och fanns det någon möjlighet att ertappa dem, så skulle
det ske. Snapphanebandet delades i smärre hopar, hvilka
fingo i uppdrag att på det allra nogaste genomsöka
trakten, och bud sändes åt alla håll om rymningen. Själf
begaf sig Lille-Mats genast ut på spaning, och han var
en skicklig spårhund.

*
</chapter>

<chapter name="Kap. 35. Flykten ur fängelsehålan">
<table o>
<td c><big>Kap. 35.</big>
<td c><h2><small>Flykten ur fängelsehålan.</small></h2>
</table>

Medan snapphanarne anstränga sig för att ertappa
rymmarne, skola vi tillse huru det varit dem möjligt att
undkomma ur den fasta och väl bevakade fängelsehålan,
och det till och med utan att lämna några spår efter sig.

Redan de första timmarne af fångenskapen företog
gästgifvaren en så noggrann undersökning af fängelset,
som det däri rådande kolmörkret medgaf. Men
resultatet blef ganska nedslående. Genom att trefva sig fram
längs väggarna fann han snart, att han öfverallt möttes
af den hårda, obevekliga graniten. Att gräfva sig ut
vore således omöjligt. Han kom då att tänka på taket.
Men det visade sig omöjligt att någonstädes klättra upp
åt de lodräta, delvis till och med inåtstupande väggarna.
Och att nå taket med händerna gick ej heller för sig.
Icke ens då han stod på axlarne af den längsta bland
olyckskamraterna, ryttmästare Hård, kunde han göra det.

Således var taket alldeles otillgängligt. Och icke heller
golfvet lofvade några utsikter till utgräfning, helst de
helt och hållet vore i saknad af verktyg att gräfva med.
För resten skulle en utgräfning svårligen vara tänkbar
mer än åt en enda sida, nämligen under muren utåt
klyftan, men där stod en manstark vakt, hvarom han
öfvertygade sig genom att lyssna vid dörren.

Möjligheten att komma ut ur detta klippfängelse var
sålunda så godt som ingen.

Att man måste finna sig i det oundvikliga och se
tiden an, var det enda resultat han kunde komma till
genom sina undersökningar.

Så gick timme efter timme. Om det var dag eller
natt, kunde endast förmärkas vid de få tillfällen dörren
öppnades för att förse fångarne med nödtorftig mat och dryck.

Natten mellan den 23 och 24 juli hade fångarne,
trötta af att samtala öfver möjligheter till flykt, som icke
funnos, insomnat på det hårda läger af granris, som fanns
i hålan. Plötsligt spratt gästgifvaren yrvaken upp.
Något hade slagit honom på näsan, där han låg utsträckt
på rygg. Han kände efter hvad det månde vara. Det
var en jordklimp. Var det en tillfällighet, eller arbetade
någon där uppe för att komma dem till hjälp?

Han lyssnade. Nu hörde han tydligt hur någon krafsade
öfver honom. Var det ett djur, som gräfde i jorden, eller
var det en människa? Det är Mårten, tänkte gästgifvaren.

Man hörde knastrande af ris, ännu några
jordklimpar föllo ned och så — var det icke en stjärna? Jo, vid
Gud, gästgifvaren såg en bit af himlahvalfvet och han
såg en stjärna glimma. Men allt emellanåt bortskymdes
stjärnan och krafsandet och prasslandet fortsattes.

Gästgifvaren väckte de öfriga. Och strax efter
hördes en späd stämma hviska ofvanifrån:

»Nu tror jag hålet är stort nog och jag släpper ned
repstegen.»

Och repstegen kom. Lars Ryding var den förste
som steg upp, därpå följde ryttmästaren, så kom
gefrejtern och sist gästgifvaren. Mårten, Sven Korp och
dennes son Johan välkomnade dem där uppe. Det var
nämligen de som med förenade krafter utfört det farliga
räddningsarbetet.

Redan första natten hade de påbörjat det, men
det tog tid, ty jordlagret var tjockt och man måste
arbeta så tyst som möjligt för att icke höras af vakten
nere i klyftan. Takets konstruktion underlättade arbetet.
Nederst bestod det af grofva stockar, men de lågo så
glest, att en karl mycket väl kunde krypa mellan dem.
Därpå följde ett lager ris, och sedan man undangräft
jorden, hvilket tog den längsta tiden, lyckades man maka
riset åt sidan, så att ett för flykten tillräckligt stort hål
uppstod.

Det var en lycka för Mårten och hans medhjälpare
att fängelsehålans tak till följd af den höga, branta
klippan icke kunde synas ifrån klyftan samt att
snapphanarne sällan färdades fram i eller brydde sig om att
bevaka den oländiga marken ofvanför klyftan. De visste
att fångarne omöjligt kunde nå taket nedifrån och tänkte
aldrig på att någon skulle kunna komma dem till hjälp
utifrån. De trodde sig ju ha tagit hela sällskapet till fånga.

Sedan fångarne hjärtligt skakat hand med sina
räddare, föreslog gästgifvaren, att de skulle kasta igen hålet
och att, så godt ske kunde i mörkret, alla märken efter
detsamma skulle utplånas.

Med förenade krafter gick detta ganska raskt för
sig. Riset makades åter tillsamman, jorden påfylldes och
löf och barr ströddes öfver den plats, där gräfningen
skett. Afsikten med detta arbete var, att därigenom
snapphanarne så sent som möjligt skulle påträffa
utgångspunkten för flyktingarnes spår.

Naturligtvis dröjde man icke längre på den farliga
platsen än som var nödvändigt. Och nu var det Sven
Korp som blef vägvisare. Efter att ha passerat en
oländig skogsmark, förde han flyktingarne ett stycke åt en
smal, slingrande skogsväg, som var hård nog för att
spåren skulle synas så litet som möjligt. Därefter stego de
ned i en bäck, hvars fåra följdes ett långt stycke,
hvarvid flyktingarne stundom vadade i vatten till öfver knäna.
Ur densamma steg man upp på en hård klippa, åt hvars
stundom ganska branta sida man klättrade, tills en af
busksnår dold klyfta uppnåddes.

»Här kunna vi», sade Sven Korp, »afvakta
dagningen. »Då det blir ljust kunna vi bättre dölja våra spår.»

Under denna ganska välbehöfliga rast blef det fråga
om, hvar flyktingarne bäst och säkrast skulle kunna dölja
sig, medan den första stormen ginge öfver, ty att de
skulle bli ifrigt efterspanade, visste man. Sven Korp
ansåg icke sin stuga tillräckligt säker i sådant hänseende,
hur undangömd den än vore. Men han hade, sade han,
i närheten af densamma ett gömställe, som ingen annan
än han själf och hans son kände till och som
snapphanarne aldrig skulle finna, hur goda spanare de än
vore, och dit beslöts det att han skulle föra dem.

Snart uppnådde de Sven Korps stuga. Här intogo
de några förfriskningar och följde därefter Sven Korp in
i skogen. Han förde dem till ett mindre, föga
framträdande stenröse, där han lyfte upp en flat stenhäll, bakom
hvilken gapade ett trångt och mörkt hål, som såg föga
inbjudande ut.

Men fångarne betänkte sig icke länge utan kröpo
ned och funno, att hålet ledde till en underjordisk håla,
stor nog att rymma ett halft dussin personer. Det var
en gammal räflya, som af Sven Korp blifvit utvidgad till
en ganska rymlig källare, hvari han förvarade det
redbaraste af sina egodelar, ett ganska nyttigt
försiktighetsmått i dessa osäkra tider.

Ännu i dag anträffas icke sällan dylika jordhålor i
norra Skånes skogstrakter, och vanligen betecknas de af
folksägnen som tillhåll för snapphanar. Sådant kan nog
ock vara möjligt, men oftare torde de vara af den
fredliga befolkningen anlagda gömställen för människor och
husgeråd under ofredstider, icke minst just
snapphanefejdens dagar, då icke sällan hela byars befolkning måste
för att undkomma våld och plundring söka sig
gömställen i skogarne.

I ofvannämnda håla, som var alltför väl dold för att
kunna uppletas af obehöriga, inkvarterade sig nu de fyra
fångarne. Mårten däremot, som icke var känd af
snapphanarne, kvarstannade i Sven Korps stuga för att hålla
utkik på hvad som tilldrog sig och då och då meddela
sig med flyktingarne.

Snapphanarnes efterspaningar voro mycket ifriga och
noggranna, men utan att leda till något resultat. De
blefvo dock icke långvariga, ty dels gaf bondehärens
anryckande annat att tänka på, dels afbrötos de af en
händelse, som i följande afdelning skall omtalas.

*
</chapter>

<chapter name="Kap. 36. Lönmord">
<table o>
<td c><big>Kap. 36.</big>
<td c><h2><small>Lönmord.</small></h2>
</table>

Det mindre välkomna budskap Göingehöfdingen fått
tidigt på morgonen efterträddes under dagens lopp af ett
par andra, som beredde honom mera tillfredsställelse.

Först kom bud om fångarnes flykt. Det gladde
honom för flickornas skull, ehuru meddelandet om att
Markaryds-Nisse varit en af dem i viss mån stämde ned
belåtenheten, ty den mannen var så farlig, att hans
närvaro i snapphanelägret och undkommande kunde
medföra oberäkneliga vådor.

Men senare på dagen ankom ett budskap, som gjorde
honom oblandad glädje.

Det medförde nämligen underrättelsen, att hans
bemödanden att återknyta sambandet emellan de spridda
snapphaneskarorna, hvilket brustit vid Wanås, lyckats.
Både Per Stensson och Ubbe i Frisholmen hade kommit
till insikt om nödvändigheten af samverkan, om något
af betydenhet skulle kunna uträttas, och förklarade sig
villiga att åter ställa sig under Göingehöfdingens befäl.
Härtill kom att de vilda »barkbeningarne» i Örkened,
som, efter deras anförares hängning vid Wanås, varit en
hjord utan herde, allmänt förklarat sig vilja ställa sig
direkt under Sven Pålssons kommando. De hade
föregående dag hållit ett möte på Flyboda äng och ett dylikt
beslut hade där blifvit fattadt.

Denna beredvillighet å snapphanarnes sida,
hufvudsakligen framkallad af den Ulfeldska bondehären, som
nu vuxit till öfver tusen man och kunde bli farlig för
de spridda snapphanebanden, helst sedan Hummerhjelm
börjat samarbeta med densamma, lofvade således att
realisera Göingehöfdingens gamla dröm att i spetsen för en
värklig snapphanehär kunna kraftigt ingripa i krigets gång.

Det var således idel ljusa framtidsförhoppningar som
rörde sig under Göingehöfdingens breda panna, där han
gick och öfvervakade de raskt framåtskridande
befästningsarbetena på Högön — detta Immelsborg, som han
ville göra till snapphanekrigets östra hufvudfäste liksom
Hallandsås var dess västra.

När solen dalade mot sin nedgång och arbetena på
Högön afstannade, tog Göingehöfdingen en eka och
rodde ensam bort till den midt för Skärsnäs by belägna
Getön, en aftonutflykt som blifvit honom en kär vana,
hufvudsakligen på grund af det behof han kände att
stundom ensam öfverlägga och drömma. Icke minst det
senare. Ty trots sitt verksamma, bragdrika lif var Sven
Pålsson i själfva verket en drömmare, för hvilken
fantasiens blomsterängar voro ofantligt mera lockande än den
karga verkligheten. Att han för detta samtal med sig
själf valt just Getön berodde därpå, att den lifligt
påminde honom om en af hans ungdoms favoritplatser vid
den fagra Skeingesjön. Han drömde sig där tillbaka till
den tid, då han nyss blifvit gårdsskytt hos Wulf Grip
och ärelystnaden att bli något stort och betydande gripit
den unge fogdesonens lättrörliga sinne, denna ärelystnad,
som drifvit honom ut i världen och kastat honom in på
en äfventyrligare och farligare bana än de flestes, men
som ock fört honom ända upp i hofvets salar och gifvit
honom ett namn i Danmarks historia.

Då Göingehöfdingen kommit fram till Getön, drog
han upp båten och vandrade med långsamma steg bort
till den södra udden, där han slog sig ned på sin
vanliga plats, en mossbevuxen sten, och försjönk i tankar,
under det hans blickar öfverforo den i aftonrodnadens
färgglans speglande Skärsnäs-fjärden, som icke upprördes
af en enda vindil.

»Så står jag nu», hviskade han för sig själf,
»närmare det stora mål, som jag med hand och mun lofvat
kung Christian att genomföra, än jag för endast några
få dagar sedan kunnat ana. Inom ett par veckor skola
Immelns stränder vimla af min folkarmé, och från dess
otillgängliga skogar skall jag skicka tappra skaror i
svenskarnes rygg, hvarhelst strid står på det skånska landet,
och deras förbindelser med Sverige skall jag afskära och
tillintetgöra. Underligt vore det då, om ej de danska
vapnen, som tack vare sin segerrika flotta och sina
skånska fästningar har goda förbindelser och fasta
stödjepunkter, skulle kunna i sina järnarmar kväfva denna
utsvultna svenska armé, som blir mindre och mera
utmattad för hvarje drabbning, äfven om den segrar. Det var
min seger öfver Pus-Else som bröt förtrollningen och
öppnade nya, ljusare framtidsutsikter. Då jag dref henne
bort ur friskyttarnes församling, jagade jag ock bort den
splitets förbannelse, som så länge förlamat våra krafter.
Åtminstone vill jag gärna tro det, ty denna häxas
djäfvulska inflytande på mitt öde, hvar gång hon korsat
min väg, har gjort mig vidskeplig. Men kanske begick
jag en stor oförsiktighet, då jag af hänsyn till hennes
popularitet bland dräggen af friskyttarne afstod från att
sätta henne inom lås och bom. Hon kan ej lefva utan
att spinna ränker, och dessa komplotter kunna bli
farliga för det mål, mot hvilket jag sträfvar. Också skall
jag ej tveka att göra henne oskadlig nästa gång hon
korsar min väg. Hvarken hänsyn till de sämre
elementen bland friskyttarne, hvilka i henne se en ledande
makt med öfvernaturliga krafter, eller minnet af en bland
mina första ungdomsdårskaper, då denna djäfvul i
kvinnohamn snärjt mig i sina garn, skall frälsa henne från en
död som hon hundra gånger förtjänat.

Det finns ett gammalt ordspråk som säger: »då man
talar om hin onde står han bak dörren», och sanningen
häraf fick Göingehöfdingen i detta ögonblick erfara, ty
han hade knappast tänkt ofvan återgifna tanke till punkt
förr än det prasslade i det täta busksnåret och Pus-Else
stod framför honom, betraktande honom med sina
flammande, furielika ögon.

»Hvad nu, häxa!» utbröt Göingehöfdingen, nästan
häpen öfver att hans tankar så där ögonblickligen tagit
en fast och lefvande form i verkligheten och på samma
gång förtörnad öfver det obehagliga afbrottet och fast
besluten att nu icke släppa henne ur händerna. »Skall
jag då aldrig slippa din vidriga åsyn?»

»Har du då glömt, Sven Pålsson, att det funnits en
tid, då det var du som sökte min åsyn, icke jag din.
Har du då glömt, att du en gång svurit zigenerskan
kärlek och tro?»

»Det är sant, att jag i min första ungdom under en
kort tid varit en af dina många älskare. Den
ofördärfvade ynglingen, som nyss störtat sig i hufvudstadens
brusande nöjen, kunde ej motstå de giller du lade ut för
honom under den tid då du, en på sitt sätt firad
skönhet, dansade och sjöng för gästerna på Köpenhamns
taverner. Men till min lycka hade jag kraft att snart nog
slita dina trollska kädjor, och minnet af denna flyktiga
berusning är länge sedan jordadt i sällskap med andra
ungdomsdårskaper.»

»Hos dig ja, men icke hos mig. Zigenerskan
glömmer aldrig. Jag älskade dig, Sven Pålsson, på mitt sätt,
älskade dig mer än de höge herrar, som strödde guld
för den föraktade danserskans fot. Men du öfvergaf mig
och kärleken vändes i hat. Nu är den efterlängtade stund
inne, då du skall betala din gamla skuld till
gatsångerskan.»

»Jag är dig ingenting skyldig. Men du, du står i
en skuld till mig, som endast kan försonas med galgen.
Gång efter annan har du korsat mina planer och utsått
splitets draktänder bland mina män. Nu är domens dag
kommen, och jag skall själf släpa dig till galgen.»

Sägande detta grep han henne så hårdt kring
handleden, att hon segnade ned på knä och kved af smärta.

»Jag släpper dig ej», röt han. »Du skall nu följa mig
till mitt läger, och om du försöker undkomma, är du
dödens.»

»Det är du som skall dö», hväste Pus-Else, under det
hon förgäfves sökte frigöra sin arm.

I detta ögonblick prasslade det åter i buskarne, och
Röde-Nisse störtade sig som en tiger öfver
Göingehöfdingen, hvilken nu måste släppa häxan för att försvara
sig mot denne opåräknade fiende.

Och det blef en brottning, hvartill Immeln
säkerligen aldrig bevittnat maken. Ingendera kunde begagna
sina vapen. Göingehöfdingen bar en pistol i bältet, men
han kunde icke få sin arm ledig för att rycka upp den.
Röde-Nisse å sin sida höll i handen en lång, skarpslipad
knif, men han kunde icke begagna den, ty motståndarens
järngrepp om hans arm hindrade det, och under
bemödandet att lösgöra den släppte han knifven, som
klingande föll ned på strandens stenar. De brottades bröst
mot bröst och utgången var oviss, ty båda voro ovanligt
starka män. Den hala ljungmarken gaf icke säkert
fotfäste under sådana tag, och därför tumlade de snart båda
omkull, hvarvid till en början Sven Pålsson kom 
underst. Men efter flera fåfänga försök lyckades han få
sin motståndare under sig och på samma gång sin högra
hand fri.

Nu var det ute med Röde-Nisse. Sven Pålssons
kraftiga näfve grep om hans strupe och sammanklämde
den med styrkan af en järntång, bofvens ögon höllo på
att trängas ut ur sina hålor, det afskyvärdt vanstälda
ansiktet blef blårödt och hans muskler började
slappas. Ännu några få sekunder och Röde-Nisse skulle
ha varit död.

Men nu fann Pus-Else det vara på tiden att blanda
sig i leken. Upptagande den tappade knifven jagade hon
den med anlitande af hela sin styrka ända till skaftet i
Göingehöfdingens rygg. Han släppte sitt tag och
försökte värja sig mot denna nya fiende, men förmådde icke
resa sig, utan föll åt sidan.

Pus-Else stötte då knifven i hans hals, ett
rosslande hördes, och Göingehöfdingen var död — fallen
för zigenerskans egen hand, samma hand som han
under ungdomsårens berusning öfverhöljt med brännheta
kyssar.

För andra gången hade Pus-Else krossat
snapphaneorganisationen — och nu ohjälpligt.

Röde-Nisse hade rest sig. Han vacklade som en
drucken och ögonen voro blodsprängda. Med fasa
betraktade han sin höfdings lik och furien, som ännu stod
med den bloddrypande knifven i hand.

I detta ögonblick hördes stigens torra grenar där
inne å den med grof timmerskog bevuxna ön knastra
under tunga steg. Någon kom.

Häftigt uppskrämd af detta buller, kastade Pus-Else
knifven långt ifrån sig, grep tag i den vimmelkantige
Röde-Nisse och släpade honom med sig till andra sidan
<img><i><small>Ill. A. L–t [Alex. Langlet]<tab><tab><tab><tab><tab>G.L.A. [Gen. Stab. Lit. Anst.]</small></i>
LÖNMORD.</img>

udden, där de hade en eka dold i snåret, drog honom
med sig i båten och skrek i hans öra:

»Ro, ro för lifvet, här kommer någon.»

Där låg ännu en blodsdimma öfver Röde-Nisses ögon,
men muskelkraften hade återkommit, och lydigt
underkastande sig furiens vilja, rodde han från ön allt hvad
han förmådde. Under hans kraftiga tag flög den lätta
ekan öfver vattnet.

Sent på eftermiddagen hade Lille-Mats kommit till
Skärsnäs by, trött och missmodig efter att allt sedan
morgonen ha sökt de undkomna fångarne utan att
ertappa dem. Gång efter annan hade han funnit deras
spår, men lika ofta hade de åter förlorats, och då det
led mot aftonen, hade både han och hans folk nödgats
uppgifva förföljelsen, ty bondesoldaternas framträngande
längs de södra stränderna af Immeln hade gjort det
nödvändigt att icke vidare förslösa någon tid på detta
fåfänga sökande.

Kommen upp på höjden vid Skärsnäs mellangård,
hade han sett en båt med en ensam roddare lägga till
vid Getön. Tagande för gifvet att det var
Göingehöfdingen, hvars vanor han kände, beslöt han att uppsöka
honom för att med honom öfverlägga om, huruvida han
skulle låta sitt folk kvarblifva i Kastagropen och
försvara den mot bondesoldaterna, eller han skulle föra det
öfver till Immelsborg. Han tog därför en båt och rodde
till Getön.

Då han kommit dit, begaf han sig raka vägen till
den plats, där han visste, att Sven Pålsson brukade
hålla till under sina besök på ön, men hvem kan
beskrifva hans fasa och bestörtning, då han fann
Göingehöfdingens blodiga lik utsträckt på strandens ljung.

Hvem hade gjort detta?


Vid sin ankomst tyckte han sig ha hört någon springa
genom snåren åt östra sidan af udden och strax därpå
plaskandet af åror. Med ett par språng uppnådde han
stranden och såg då en man och en kvinna ro från ön af
alla krafter. Han kände genast igen Pus-Else och
Röde-Nisse, ty de voro ännu ganska nära.

Nu visste han hvem som utfört lönmordet.

Lille-Mats besinnade sig icke länge. Hans goda
snapphanegevär följde honom på alla vägar och stigar.
I ett ögonblick hade han spänt hanen, kastade bössan
till kinden och sköt.

I detsamma skottet brann af släppte Röde-Nisse
årorna, reste sig i båten, bredde ut armarne och föll
baklänges i vattnet, hvars klara spegel färgades röd af blod.

Lille-Mats var en god skytt. Hans säkra kula hade
icke förfelat sitt mål. Röde-Nisse var död, innan han
ännu hade hunnit hämta sig från sitt förra nappatag med
döden. »Den blå ormen» hade tagit honom, den fagra
blå Immelen, hvars lekande böljor mjukt slöto sig om
den blodtörstige snapphanens vidriga lik. Men icke var
det i den gestalten han föreställt sig »den blå ormen».

Om Lille-Mats hade vetat hvem som fört knifven
vid mordgärningen, skulle han nog snarare ha siktat på
Pus-Else. Men nu hade han ingen kula för henne, och
innan han hunnit ladda skulle hon, som tagit till årorna
och rodde för lifvet, ha kommit utom skotthåll.

Han återvände därför till liket och föresatte sig att
Pus-Else skulle han nog taga fast. Galgen eller bålet
vore för öfrigt en mera passande död för henne än en
ärlig kula.

Då Lille-Mats, medförande Göingehöfdingens lik och
omtalande hvad som händt, lade till vid Immelsborg, blefvo
sorgen och bestörtningen lika stora som allmänna. Gertrud
var väl den, som mest sörjde den döde af hjärtat, men
äfven bland de vilda snapphanehoparne tårades mången
grof kind. Och den oro och tvehågsenhet, som uppstodo
bland dessa män, hvilka vant sig vid att blindt utföra
Göingehöfdingens vilja, låta lättare tänka än beskrifva sig.

I detta ögonblick skulle en ganska svag fiende ha
kunnat taga Immelsborg, om den varit till hands, så stor
var den allmänna villervalla, som uppstod till följd af
dödsfallet. Icke ens Lille-Mats’ bepröfvade förmåga att
hålla ordning och disciplin räckte till vid detta tillfälle.
En man med Göingehöfdingens stora andliga
öfverlägsenhet öfver sina råa stridskamrater kan icke så där
plötsligt ryckas bort utan att sammanhållningens trådar brista.

Gertrud önskade, att hennes bror skulle begrafvas
på samma plats, där han blifvit mördad, och detta blef
äfven utfördt samma afton, hvarvid det egendomliga
liktåget, båt vid båt i en oöfverskådlig, af flammande
facklor upplyst rad, bildade ett gripande skådespel i den stilla
sommarkvällen. En skroflig sten restes på grafven, och
kanske ligger den ännu, kullstörtad och glömd, på Getöns
steniga strand.

Men Pus-Else kunde icke ertappas. Lille-Mats
utsände genast folk för att gripa henne, och Bokenäset,
där hon landat, genomsöktes på det nogaste, men hon
stod icke att upptäcka.

*
</chapter>

<chapter name="Kap. 37. Hvad Jöns Hornsked berättade">
<table o>
<td c><big>Kap. 37.</big>
<td c><h2><small>Hvad Jöns Hornsked berättade.</small></h2>
</table>

I första daggryningen påföljande dag infunno sig
Sven Korp och Mårten vid stenröset i skogen och
meddelade fångarne, att de åter kunde träda fram i dagens
ljus, ty nu hade snapphanarne annat att göra än att söka
sina förlorade fångar.

»Hvad taga de sig då för?» frågade gästgifvaren, i
det han gnuggade sina ögon mot det inträngande
dagsljuset.

»Det kunna vi se», svarade Sven Korp, »om vi gå
upp på toppen af berget och blicka ut öfver sjön.»

Detta förslag emottogs med allmän tillfredsställelse,
och hela sällskapet begaf sig upp på berget.

Det var ett storartadt panorama, som i den
uppstigande solens morgonglöd utbredde sig för deras blickar.
Djupt under deras fötter låg Immelns väldiga vattenyta
med dess många uddar och näs samt otaliga öar — lika
många som dagarne i året, påstår sägnen, hvilken dock
i detta fall säkerligen öfverdrifver. Och öfver allt
speglade sig ofantliga skogar i sjön, än löfskogens i
soluppgångens skiftande dagrar saftiga färgspel, än barrskogens
allvarliga skuggor, hvilka i fjärran förtonade sig i blått.
Bort åt Blekingesidan glimmade vattrade silfverband i hafvet
af grönska. Det var Filkesjön, Roslangen och Halen,
tillhörande samma vattensystem som Immeln, dottersjöar af
henne, hvilka upptaga hennes vatten, innan det genom
Holjeån banar sig väg till Ifösjön.

»Hvilken härlig natur!» utropade ryttmästar Hård i
det han, glömmande för ett ögonblick dagens strider och
bekymmer, lät sina blickar öfverfara denna tjusande nejd.
Och de andra instämde med honom i stum beundran.

Slutligen bröt Sven Korp tystnaden och sade,
pekande på Skärsnäsfjärden:

»Där sen I hvad snapphanarne hafva för händer.»

Det var ett på Immeln ganska ovanligt skådespel,
helst den tiden, innan industrien slagit sig ned kring
dess fagra stränder. Från Skärsnäsvikens södra bukt
rörde sig i riktning mot norr ett långt tåg af större och
mindre båtar, väl 40 à 50 till antalet. Det var
snapphanarne, som flyttade från Kastagropen till Immelsborg.
De hade, som förut omtalats, satt sig i besittning af alla
båtar, som funnos i Immelsjön, för att därigenom
hindra dem att falla i händerna på bondehären, och nu
hade de på denna ansenliga flottilj lastat sig själfva och
all sin i Kastagropen förvarade egendom, frukten af ifriga
plundringsståg i vida trakter, för att sätta den i säkerhet
på den i försvarshänseende bättre lottade Högön.

»Och där se ni orsaken», fortsatte Sven Korp, i det
han pekade åt sydvest.

Man såg där ett stycke af den från Mjönäs by längs
bergsluttningen löpande vägen och på den framtågade
en manstark trupp med pikar och gevär beväpnade
bönder. På de blå banden om hattarne, deras enda uniform,
syntes att det var Ulfelds bondesoldater.

»Bravo!» utropade gästgifvaren, »här ha vi våra
hjälptrupper. Det ser nästan ut, som om <i>vi</i> nu skulle bli de
manstarkaste. Men i brist på båtar blir det i alla fall
ett fördömdt göra att taga Högön.»

»Vi få», inföll gefrejtern, »bygga flottar och leverera
ett sjöslag.»

»Eller stjäla båtarne ifrån dem», föreslog Mårten.

»Nu gå vi till Sven Korps stuga och äta frukost;
därefter få vi se hvad vi kunna företaga», afgjorde
gästgifvaren.

Frukosten var ännu icke afslutad, då Sven Korps
Johan rusade in och rapporterade, att tvenne män syntes
nalkas på den stig, som ledde till kojan.

»Vi ha nu», sade gästgifvaren, »så många män bakom
ryggen på oss, att vi inte äro rädda för hela hornpelles
anhang, än mindre för tvänne män. Jag skall dock gå
ut och ta dem i skärskådande.»

Sägande detta, grep han en bössa och skyndade ut,
där han fattade posto bakom en tät gran.

Knappt hade han dock hunnit på närmare håll
granska de ankommande, förr än han trädde fram och
utropade helt fryntligt.

»Hvad nu, Jöns Hornsked, har du vågat dig upp
till dessa farliga trakter? Men hvem är det du har med
dig? — honom känner jag inte.»

»Det är en svensk dragon, fast det inte syns på
kläderna», svarade Jöns.

»Åke Silfver, korporal vid Renskjölds dragoner»,
presenterade sig denne, vår gamle bekante från sjuksängen i
Jöns Hornskeds stuga, i det han gjorde en militärisk
hälsning som föga harmonierade med bondkläderna.

»Jag är just ute för att söka dig, Markaryds-Nisse»,
sade Jöns Hornsked, »och som jag visste, att du liksom
jag är gammal bekant med Sven Korp, trodde jag, att jag
i hans stuga skulle få besked om hvar du vistades. Jag
har något mycket viktigt att omtala för dig, och som du
och dina följeslagare måste få veta så fort som möjligt.»

De tre männen följdes åt in i stugan och Jöns
Hornsked berättade följande, som fick ett afgörande inflytande
på gästgifvarens planer för den närmaste tiden:

»Jag fick för en tid sen en så stor beställning på
kruthorn till snapphanarne här uppe vid Immeln, att jag,
då de blefvo färdiga, måste låna mig häst och vagn för
att transportera dem hit. Och som biträde åt mig
medtog jag korporalen Åke Silfver, hvilken jag lyckats
återställa från ett svårt sår, men som jag ansåg ännu
behöfva hämta krafter något litet, innan han begaf sig
tillbaka till sitt regemente för att uppstå från de döda.»

Efter en liten paus fortsatte han:

»Nå ja! I går vid middagstiden kommo vi hit, togo
in i Skärsnäs by, där jag har bekanta, och levererade
kruthornen på Högön, Immelsborg de kallar. Där var
mycket tal bland snapphanarne om er. Jag visste, att ni
begifvit er åstad för att söka de bortröfvade flickorna
och jag fick nu veta, att ni voro här, att ni blifvit
tillfångatagna af snapphanarne men lyckats rymma under
natten samt att snapphanarne voro ute på vägar och
stigar för att söka er. Genast kom jag att tänka på
Sven Korp och trodde, att han hade sitt finger med i
flykten, men naturligtvis sade jag inte ett ord om den
saken. Flickorna såg jag, både fröken, som skall ärfva
Wanås, och Göingerosen, de kallar, fogdens dotter här.
Och de sågo friska och frimodiga ut och behandlades
mera som gäster än som fångar, sades det. De bodde i
ett litet vackert hus på Högön hos Göingehöfdingens
syster Gertrud, som är en riktigt bra och god kvinna,
det vet jag, ty jag känner henne sen den tiden hon
med sin mor, den gamla fogdeänkan, bodde i ett litet
hus uppe vid Skeinge i Verums socken.»

»Talade du vid flickorna?» frågade Lars Ryding och
ryttmästar Hård på en gång.

»Nej, det fick jag inte lof», återtog Jöns, »annars hade
jag nog velat det för att hälsa dem från Wanås och
meddela dem åtskilligt. Men jag såg dem promenera i
bokelunden med Gertrud.

»Emellertid gingo vi, Åke och jag, och
spankulerade på Högön och sågo på befästningsverken, ty jag
menade som så, att om ni hade något anslag i sinnet
mot ön, så skulle Åke, som förstår sig på dylikt, kunna
vara er till god tjänst genom hvad han inhämtade om
förhållandena på platsen.

»Bra, mycket bra!» afbröt gästgifvaren.

»Men just i kvällningen blef det ett farligt
spektakel på Högön, då Lille-Mats kom roende med
Göingehöfdingens lik. Han hade blifvit mördad på Getön af
Pus-Else och Röde-Nisse.»

»Hvad säger du? Är Göingehöfdingen mördad?»
utropade åhörarne i korus.»

Jöns Hornsked berättade nu hvad han visste om
mordet samt om likfärden på sjön och begrafningen.
Därefter fortsatte han:

»Men nu kommer jag till det allra viktigaste. Strax
efter likfärden rodde Åke och jag öfver till
Skärsnäslandet och sågo om vår häst, som vi satt in i en gammal
brytstuga ett stycke upp i backen på andra sidan
mellangården. Och när vi gifvit den foder och vatten, kröpo
vi upp i en halmhög, som låg i brytstugan, och lade oss
att sofva.

»Nå ja! Åke, som är ung, somnade genast, men
på gamla dagar har jag börjat att bli svårsöfd, helst när
jag inte ligger i min gamla, vanliga säng. Jag låg där
och vände mig och vred mig i halmen, men sömnen ville
inte komma. Slutligen föll jag in i en halfslummer, men
väcktes af att jag hörde ett par karlar tala alldeles
utanför gafveln af brytstugan. Nu blef jag nyfiken och tittade
ut genom springorna i den otäta gafveln, och då såg jag,
att de två männen voro junker Rud och fogden på
Hanaskog, Sivert Gren.»

»Sivert Gren!» utropade Lars Ryding, »inte kunde
det vara han.»

»Nej», återtog Jöns Hornsked, »nog tyckte jag
detsamma, ty aldrig har jag hört, att han haft något maskopi
med snapphanarne, men likväl var det han. Det var inte
mörkare än att jag godt kände igen honom, och hade
jag inte gjort det med ögonen, så skulle jag aldrig kunnat
taga fel på rösten. Nog af, det var Sivert, så sant som
jag är en fattig, syndig människa, och jag hörde på
samtalet, att han kommit hit med Pus-Flse och
Röde-Nisse och höll sig dold någonstans i skogen. Nu kommo
emellertid han och junker Rud öfver ens, att de skulle
begagna sig af den stora villervallan efter
Göingehöfdingens död och samma natt bortföra flickorna. Allt var
redan ordnadt, kunde jag förstå. Junker Rud hade med
gåfvor och löften fått några pålitliga snapphanar på sin
sida och med deras hjälp skulle han något senare på
natten bemäktiga sig flickorna, föra dem öfver till
Skärsnäslandet och därifrån på skogsstigar upp till
Filkesbodavägen, där Sivert Gren skulle möta med hästar.
Därefter skulle de så skyndsamt som möjligt, innan vägen
blefve besatt af bondesoldaterna, draga åt söder och söka
att hinna så långt som ske kunde på natten, ty, menade
Sivert Gren, det kunde vara vådligt att färdas med
flickorna på ljusa dagen, då de icke vore mer än nio man
att bevaka dem.»

»Nämnde de icke, hvart de skulle föra flickorna?»
frågade gästgifvaren.

»Jag kunde förstå, att de blifvit ense om att dela
flickorna sålunda, att junker Rud skulle ha fröken Lena
och Sivert Gren jungfru Anna. Först hade den förre
tänkt att föra sitt rof till Kristianstad, men så hade han
fått farhågor, att kommendanten därstädes kanske skulle
bli förmådd att utlämna fröken Lena till Maren Juul.
Han hade därför beslutat sig för att söka uppnå Åhus
eller ett af fisklägena på kusten för att med någon skuta
föra henne öfver till Danmark. Men mot denna plan
invände Sivert Gren, att den vore högst vådlig, ty i
trakten af Åhus höll folket med svenskarne och till på
köpet hade han hört att ryttmästar Hummerhjelm för
närvarande befunne sig åt det hållet med sina dragoner.
Han sade sig däremot veta ett gömställe, som vore
alldeles säkert, och föreslog att båda flickorna skulle föras
dit. Sedan kunde man ju afvakta lämpligt tillfälle att
föra fröken Lena till kusten. Efter någon tvekan gick
junker Rud in på detta förslag.»

»Sade inte Sivert Gren hvar detta gömställe vore
beläget?» frågade gästgifvaren.

»Nej, tyvärr gjorde han intet det», svarade Jöns, »men
jag kunde förstå af samtalet, att det måtte ligga i
närheten af Hanaskog. Därjämte nämndes flera gånger
namnet Severin i samband med detta gömställe.»

»Nu måste jag göra dig en viktig fråga», inföll här
gästgifvaren. »Vet du, om denna plan kommit till
verkställighet?»

»Ja, det vet jag», svarade Jöns Hornsked. »Sedan
junker Rud och fogden aflägsnat sig, väckte jag Åke och
omtalade hvad jag hört. Vi kommo då öfver ens att
söka utspionera, om företaget lyckades. Jag, som mycket
väl känner till trakten, begaf mig upp till
Filkesbodavägen och gömde mig där ett stycke söder om det ställe,
där junkern och fogden enligt öfverenskommelse skulle
träffas. Åke Silfver däremot skulle bevaka norra delen af
Skärsnässtranden, där vi antogo, att båten skulle lägga i
land, då flickorna bortfördes från Högön. Må han själf
berätta hvad han sett, sedan skall jag omtala min del af
detta spioneri.»

Sålunda uppmanad tog Åke Silfver till orda och
berättade:

»Natten var ovanligt ljus och då det icke fanns en
enda snapphane på Skärsnässtranden, var min
vakthållning ingalunda svår. Men däremot blef den ganska
långvarig. Jag började tro, att hela planen blifvit uppgifven,
men till sist fick jag se en båt skjuta ut från norra
delen af Högön. Hållande sig i skuggan af den mindre ö,
som ligger norr om densamma, tycktes den till en
början styra rakt åt öster, men snart vände den åt söder.
Jag klef då upp i en tät gran, som växte vid
strandbrädden, och hade den turen, att båten lade till alldeles
invid densamma. Således hade jag godt tillfälle att både
höra och se. I båten funnos sex män och två
fruntimmer. Då de alla kommit upp i land, hörde jag det ena
af fruntimmerna säga till den unge mannen, som tycktes
vara anföraren för expeditionen: ’Kan du svära vid din
riddersmannaära, att du för oss tillbaka till Wanås, så
skola vi frivilligt följa dig’. ’Ja, det svär jag’, sade han.
Därpå begaf sig hela sällskapet in åt skogen. Men som
jag inte kände till trakten, vågade jag ej följa dem utan
begaf mig tillbaka till brytstugan, där jag skulle träffa
Jöns.»

»Nå, hvad har du då sett, Jöns Hornsked?» sporde
gästgifvaren.

»Liksom Åke fick jag vänta ganska länge. Men
så kommo de och jag såg hela sällskapet passera. De
voro nio män utom de båda flickorna. Junkern, fogden
och flickorna voro till häst, men de sju snapphanarne
gingo till fots. Klockan var säkerligen nära två på 
natten, då de passerade stället, där jag låg gömd, och skola
de endast marschera under natten, såsom förut blifvit
sagdt, så kunna de ej ha hunnit synnerligen långt vid
dagens inbrott. Jag skyndade tillbaka till brytstugan och
därifrån begåfvo vi oss hit.»

Jöns Hornskeds berättelse förorsakade en tvär
omkastning i gästgifvarens planer. Att under sådana
förhållanden längre kvarstanna vid Immeln vore ju
gagnlöst. Snapphanarne på Immelsborg finge Ulfelds
bondesoldater sköta bäst de kunde; den fördelen af de senares
ankomst till sjön just nu hade dock gästgifvaren och
hans män, att de kunde röra sig fritt utan att behöfva
taga hänsyn till snapphanarne. Dessa hade nämligen
redan dragit sig till Högön och därigenom lämnat hela
trakten åt söder öppen. Hvad vore nu att göra?

Svaret kunde icke blifva mer än ett, att förfölja
junker Rud och söka att med våld befria flickorna.

Lars Ryding framkastade den förmodan, att
möjligtvis junker Rud menat ärligt, då han vid sin
riddersmannaära försäkrade att han skulle återföra flickorna till Wanås.

»Det gjorde han <i>icke</i>», försäkrade gästgifvaren, »det
framgår allt för tydligt af det samtal Jöns Hornsked
hört.»

Emellertid blef öfverläggningen icke lång. Sven Korp
och hans son samt Åke Silfver lofvade att deltaga i
förföljandet och härigenom hade expeditionen, Mårten
inberäknad, vuxit till åtta goda skyttar.

»Vi skola befria flickorna med våld», förklarade
gästgifvaren. Hela styrkan utgör ju icke mer än nio man —
dem måtte vi väl med lätthet kunna rå på.»

En enda svårighet återstod: Fyra af männen
saknade vapen och ammunition, enär sådant blifvit dem
beröfvadt under fångenskapen. Lyckligtvis var dock Sven
Korp så väl försedd i detta hänseende, att bristen blef
afhjälpt.

Därefter begaf sig expeditionen på väg vid godt mod.
»Nu skola vi lära junker Rud, att man icke
ostraffadt röfvar kvinnor här i landet», utropade gästgifvaren
gladt. »Det skall bli mig en sann förnöjelse att taga ett
nappatag på ärlig svenska med det där sällskapet.»

»Såg du icke till Pus-Else i truppen?» frågade han
Jöns Hornsked.

Vid dennes nej tillade gästgifvaren:

»Det var skada! — jag skulle så gärna velat ha ett
litet möte med den där skönheten.»

*
</chapter>

<chapter name="Kap. 38. Röda stugan i Rysstorp">
<table o>
<td c><big>Kap. 38.</big>
<td c><h2><small>Röda stugan i Rysstorp.</small></h2>
</table>

Planen för de fångna flickornas bortförande,
upprunnen i Pus-Elses förslagna hjärna, hade de bästa
förutsättningar att lyckas. Under den allmänna oron och
villervallan, som uppstod på Immelsborg efter
Göingehöfdingens död, var det icke svårt för junker Rud, hvars
nära förbindelse med den mördade chefen var
snapphanarne välbekant, att förmå några af dem att låna sig
åt planen, helst Lille-Mats ännu ej hunnit göra sin
befälhafvarerätt gällande på Högön, med hvars besättning
han hittills icke tagit någon befattning.

Också mötte, såsom vi sett af Jöns Hornskeds
berättelse, själfva bortförandet icke någon svårighet. Dock
hade man ansett nödvändigt att försäkra sig om
flickornas frivilliga medverkan genom att inbilla dem, att
afsikten vore att återföra dem till Wanås. Till följd af
fröken Lenas djupa misstroende till junker Rud hade
likväl detta varit förenadt med stora svårigheter och
lyckades endast därigenom, att junker Rud, genom att föra
den af sorg efter brodern halft besinningslösa Gertrud
bakom ljuset beträffande sina afsikter, förmått denna att
träda på sin sida, hvilket hon gjorde, därför att hon
fruktade att efter broderns död icke längre kunna skydda de
unga flickorna. För junker Rud hyste dessutom denna
annars så skarpsynta och förståndiga kvinna ett långt
större förtroende än han förtjänade.

Sedan bortförandet från ön lyckats, ansåg man sig
ingenting ha att frukta. Ty, såsom Pus-Else listigt nog
uträknat, till följd af bondehärens framträngande å
fastlandet skulle icke snapphanarne våga förfölja dem, och
de från Kastagropen rymda fångarne fruktade man ej
heller, ty man förutsatte, att de icke kunde veta något om
flickornas bortförande, utan måste tro att de fortfarande
voro på Högön. Hvad åter anginge befolkningen inom
den trakt, som måste passeras, så vore den närmast
Immelen till största delen i förbund med snapphanarne och
längre söder ut skulle säkert de nio beväpnade män, som
bevakade flickorna, vara talrika nog att injaga respekt hos
det förskrämda landtfolket. Dessutom hade man för
afsikt att färdas endast under den mörka delen af dygnet.

En följd af denna säkerhet var, att man icke brydde
sig om att göra något för att dölja sina spår, en
omständighet som kom gästgifvaren och hans följeslagare
väl till pass.

Också erforo dessa, sedan de efter Jöns Hornskeds
anvisningar funnit spåret, ingen svårighet att vidare följa
det. Med de båda pojkarne som förtrupp, gick marschen
raskt, helst spåren efter de fyra hästarne voro lätta att
urskilja i den lösa och grusiga väg, som de förföljda
tagit, nämligen den vanliga kyrkvägen från Skärsnäs öfver
Boana och Grönhult till Vånga kyrkoby.

Först i den senare uppstod någon svårighet. Här
hade äfven andra hästar passerat och korsat de spår man
följde, men gästgifvaren hade observerat, att en af de
förföljdes hästar hade endast en half sko på ena foten, och
till följd häraf blef det lätt att öfvertyga sig om, att de
slagit in på vägen mot Oppmanna.

Vägen från Vånga till Oppmanna leder öfver en
ganska hög och skogbevuxen ås, hvilken skiljer den öppna
bygden kring Vånga kyrka från den bördiga och odlade
dal, i hvilken Oppmanna folkrika kyrkoby ligger. På
det ställe där vägen skär denna ås ligger byn Rysstorp,
bestående den tiden, liksom nu, af endast några få
gårdar. Här delar sig dessutom vägen i tvenne grenar, af
hvilka den ena leder till Oppmanna och den andra
nordligare till Arkelstorp.

Sedan man hunnit upp på åsen, blef vägen hårdare,
och det visade sig allt svårare att skilja de förföljdes
spår från andra vägfarandes.

Här gjorde man halt och öfverlade.

»Om, sade gästgifvaren, det varit deras afsikt att
färdas endast nattetid, såsom Jöns Hornsked säger sig
ha hört, så kunna de svårligen ha hunnit längre än hit,
enär solen går upp vid fyratiden. Och i så fall ha de
säkert sökt sig ett gömställe å den här skogiga åsen, ty
vare sig de ämna färdas åt Arkelstorp eller Oppmanna,
så ha de härefter en öppen, folkrik bygd att passera,
innan de åter komma in i skogens dunkel. Och i
Oppmanna socken ha dessutom snapphanarne, efter hvad jag
tror mig veta, ingalunda godt om medhållare, utan
snarare tvärt om. Jag tror, att de finnas här på åsen.»

Ett stycke från den plats, där männen stannat, låg
en liten grå koja vid vägen och framför densamma stod
en gammal man och spinkade ved. Gästgifvaren beslöt
att försöka, huruvida han ej skulle kunna inhämta några
upplysningar af gubben och gick därför ensam fram till
honom.

»Hållen I med snapphanarne, gammelfar?» sporde han.

Gubben tycktes icke benägen att svara på den
frågan, utan vred och vände sig och såg misstänksam ut.
Slutligen svarade han:

»Jag är för gammal att hålla med hvarken den ene
eller den andre.»

Emellertid var det något hos gubben som gjorde,
att gästgifvarens fina instinkt hos honom spårade en
snapphanevän. Han tog därför upp papperslappen med
Lille-Mats bomärke, hvilken han ännu hade i behåll, och
visade den, sägande:

»Kännen I det märket, gammelfar?»

Knappt hade gubben kastat en blick på bomärket,
förr än hela hans sätt och uppsyn undergingo en
brådstörtad förändring. Han blef nu ganska meddelsam och
berättade, att han hade två söner vid Lille-Mats’ band.

»Men», tillade han, »snapphanarne äro inte gärna
sedda i Oppmanna socken och därför måste vi, som bo
här på gränsen, vara försiktiga.»

Nu dukade gästgifvaren upp en lång historia, huru
han och hans kamrater blifvit utsända att förstärka
bevakningen af ett par fina fröknar, som fallit i
snapphanarnes händer, och hvilka förut färdades den här vägen
fram. Den andra snapphanetruppen med fröknarna vore
<img><i><small>Ill. G.L.A.[=Gen. Stab. Lit. Anst.]<tab><tab>A. L-t[=Alex. Langlet]</small></i>
RÖDA STUGAN I RYSSTORP.</img>

nog här på åsen, men nu ville han ha upplysning hvar
man kunde träffa dem.

»Den snapphanetruppen», svarade gubben, »har nog
kommit här förbi, innan jag steg upp, ty jag låg vaken
och hörde, att både ridande och gående folk passerade,
men såg dem icke. Äro de här på åsen, så finner du
dem snarast i »röda stugan», ty det är deras vanliga
gömställe. Den ligger ett litet stycke in i skogen norr
om Arkelstorpsvägen.»

Nu hade gästgifvaren fått god upplysning, och man
begaf sig åstad för att söka upp »röda stugan.»

Detta blef ingalunda svårt. Sedan man passerat en
kort bit af Arkelstorpsvägen, upptäcktes en liten
obetydlig stig leda norrut in i skogen. Och, hvad som var det
allra bästa, på denna stig syntes färska spår efter såväl
hästar som människor. Ja, på ett ställe, där skogsmarken
var lös, kunde man icke blott fullständigt räkna spåren
utan återfann äfven spår efter hästen med den halfva
skon.

Men alla spår ledde norrut, inga tillbaka.

»Det finns icke längre något tvifvel», utbrast
gästgifvaren ytterst belåten, »att vi ha hela sällskapet i röda
stugan. Nu gäller det endast att uppsöka den, och
därvid ha vi spåren att följa. Sedan fånga vi dem, hela
bundten.»

Då de, följande stigen, inträngt ett stycke i skogen,
hvilket skedde med yttersta försiktighet, ty snapphanarne
kunde ha utsatt vaktposter, påträffade de en djup ravin,
i hvars botten flöt en liten bäck, och vid dess bortre
ända skymtade något rödt mellan träden. Det måste
vara den röda stugan. Nu stannade de för att hålla
krigsråd. Gästgifvaren skickade Mårten fram för att 
rekognoscera, och under tiden kröpo de öfriga in i ett tätt
snår vid kanten af ravinen.

Efter en stund återkom han och hade viktiga
upplysningar att meddela. Stugan var full af snapphanar,
bland hvilka han igenkänt junker Rud på kläderna.
Dessutom hade han sett Pus-Else midt ibland dem. De
tycktes befinna sig i en viss oro och lyssna till något som
Pus-Else hade att säga, men han hade icke vågat sig så
nära, att han kunnat höra orden. Innanför stugan var
en liten kammare, till hvilken dörren stod öppen, och ett
ögonblick hade han i denna dörr sett en skymt af
fröken Lena. Den bortre delen af byggnaden, hvars gafvel
å detta håll utgjordes af en klippvägg lika hög som
huset, var inredd till ladugårdshus, och han hade hört
hästar gnägga där inne. Några vaktposter voro icke
utställda.

Då ryttmästar Hård och Lars Ryding hörde, att
flickorna voro så nära, ville de genast löpa till storms.
Men gästgifvaren hejdade dem. Hans anfallsplan var
följande:

De skulle, döljande sig i snåren, som det här var
synnerligen godt om, omringa stugan, hvilket antagligen
kunde ske obemärkt, enär inga vaktposter voro utställda.
Därefter skulle de alla på en gång rusa fram. Några
skulle sticka sina bösspipor in genom fönsterna och hota
de innevarande, under det andra sökte intränga i huset.
Pus-Else, junker Rud och fogden borde helst fångas
lefvande, men snapphanarne skulle nedskjutas, om de ej
gåfve sig. Det vore af vikt, att icke ett skott lossades
förgäfves, enär ingen af dem var försedd med huggvapen
utom gästgifvaren, som lånat en yxa i Sven Korps stuga.
Ryttmästar Hård och fogden Lars Ryding fingo på sin
andel fönstret till den lilla kammaren och skulle i 
främsta rummet söka bemäktiga sig flickorna och föra dem
i säkerhet.

Omringandet af huset blef till punkt och pricka
utfördt, men till stor missräkning och öfverraskning för de
anfallande var också detta det enda af planen som kunde
verkställas. Snapphanarne hade tydligen blifvit varskodda,
ty genom hvarje fönster stucko ut bösspipor och likaså
genom här och där befintliga skottgluggar på dörrarna
och i väggarna. Det röda huset var en fästning, beredd
till försvar.

Hade Mårten blifvit observerad, eller hvem hade
underrättat snapphanarne om faran?

Den frågan gaf sig icke gästgifvaren tid till att söka
utreda, utan beredde sig att på bästa sätt rätta sig efter
omständigheterna.

Det var en fördel för angriparne; att röda huset icke
var fritt beläget utan nästan inpå väggarna omgafs af
täta snår, där det icke var svårt att dölja sig. Däraf
begagnade sig nu angriparne och riktade från snåren en
ganska kraftig eld mot de snapphanar, som till någon
del blefvo synliga genom fönsterna. Fruktan för att
träffa flickorna förlamade dock i hög grad denna eld.

En annan fördel var, att husets torftak i norr låg
alldeles i jämnhöjd med den klippa, mot hvilken det stödde
sig på denna sida.

Gästgifvaren insåg genast betydelsen häraf, klättrade
upp på klippan och därifrån på taket, kastade undan en
del torfvor och lyckades genomhugga läktverket, så att
han, Hård, Ryding och Mårten kunde praktisera sig in
på vinden. Detta blef under det allmänna skjutandet
icke bemärkt, förr än de fyra skyttarne från vindstrappan,
hvilken hade sin plats i själfva stugan bredvid spisen,
riktade en dödande salva mot de vid fönsterna och 
dörrarna posterande snapphanarne. Denna salva gaf
signal till de utevarande att storma dörrar och fönster, och
därigenom förflyttades striden in i själfva stugan.

Den blef dock kort. Snart vore endast tvenne
snapphanar i stridsdugligt skick och de gåfvo sig fångna. Fem
snapphanar lågo dödade eller svårt sårade på platsen.

Så fort den korta tiden tillät det, hade Hård och
Ryding skyndat till kammaren. Den var tom. Och af
junker Rud, Sivert Gren och Pus-Else lika litet som af
flickorna syntes det minsta spår.

Hade »röda stugan» hemliga gömställen?

Gästgifvaren misstänkte genast något dylikt, och man
började en noggrann undersökning. Och verkligen
hittades äfven i ett afsides hörn en väl dold lucka, som förde
ned till en mörk källare. Men i denna underjordiska
lokal, som sträckte sig under större delen af huset, fanns
endast en del vapen och ammunition samt
husgerådssaker och födoämnen, hvilka tydligen härstammade från
snapphanarnes plundringståg. Röda stugan i Rysstorp var
synbarligen en snapphanekula, hvilken dock vid tillfället,
då junker Rud med sin trupp kom dit, stått öde.

Hur hade de tre kvinnorna och de två männen
kommit därifrån, utan att de, som omringat stugan och
noggrant observerat den, märkt det?

Då man kom till stallet fick man förklaringen. Där
fanns endast <i>en</i> häst, men där skulle ju ha varit fyra.
Tydliga spår <i>från</i> stugan visade ock, att trenne hästar
begifvit sig bort i vestlig riktning.

Se här hvad som händt:

Efter mordet på Göingehöfdingen vågade icke
Pus-Else stanna kvar vid Immeln en enda minut längre än
som var nödvändigt, ty hvarken ibland snapphanar eller
bondesoldater skulle hon gå säker. Särskildt de förra
skulle utan tvifvel göra allt för att gripa henne, och
lyckades det, så väntade henne en fruktansvärd hämnd. Detta
hade hon förutsett redan innan mordet utfördes, och
därför ingick det i den af henne utkastade planen till
flickornas bortförande, att hon och Röde-Nisse skulle möta de
andra i röda stugan i Rysstorp, ett af Pus-Else välkändt
snapphanenäste, hvars invånare dock vid denna tid
uppehöllo sig i Kastagropen.

Röde-Nisses blodiga lik låg nu på Immelsjöns botten,
men tack vare sin ovanliga förmåga att obemärkt slinka
genom skogarne lyckades Pus-Else markledes uppnå röda
stugan och ankom dit flera timmar före junker Rud och
fogden. Sedan hon stärkt sig med en välbehöflig sömn
och ett par timmars tid sällskapat med kvinnoröfvarena,
hvilka icke nog kunde prisa förträffligheten af hennes
plan, som lyckats så bra, föll det henne in att, då man
i alla fall skulle stanna kvar till nattens inbrott, besöka
en bekant snapphanefamilj, som bodde i Rysstorp.
Beslut och handling äro ett äfven hos häxor, och därför
begaf hon sig i väg, men icke därvid följande stigen utan
markledes, som hennes vana var, då hon vandrade i
skogarne, hennes enda och rätta hem.

Hon hyste icke den aflägsnaste tanke på
möjligheten af någon förföljelse. Dess större blef
öfverraskningen, då hon, just i begrepp att från skogen träda ut
på vägen, varsnade en trupp af sex män och två pojkar,
bland hvilka hon igenkände ryttmästar Hård,
slottsfogden Ryding, gefrejter Svensson och dessutom samme
snapphaneklädde man, som hon sett vid Värestorp, och som hon
nu visste vara den fruktade »Markaryds-Nisse».
Ögonblickligen gömde hon sig i ett snår och såg dem passera
på några få alnars afstånd. Hon till och med hörde en
del af deras samtal, som just rörde sig om »röda stugan».

Lätt på foten som en jagad hind ilade Pus-Else
genom snåren och stod snart åter vid röda stugan, där
junker Rud och fogden fingo del af hvad hon inhämtat.
De blefvo förskräckta. Ingen af dem var i själfva verket
någon hjälte och att upptaga kampen med så
fruktansvärda motståndare vågade de icke.

Hvad var att göra?

Äfven nu blef det Pus-Else, som måste uppgöra
planen, och hon hade den genast färdig. Hon, junkern
och fogden skulle taga hvar sin häst och de senare hvar
sin af flickorna på sadelknappen samt skynda därifrån
allt hvad hästarne orkade springa. De sju snapphanarne
skulle under tiden försvara huset och borde väl
åtminstone i ett par timmar kunna uppehålla fienden. Det
vore också allt hvad som behöfdes. För att hålla
snapphanarne vid godt mod skulle man ej säga hvilka
fienderna vore, utan endast att det var ett halft dussin bönder.

»Men hur skola vi midt på ljusa dagen komma
genom Arkeltorps by?» jämrade sig Sivert Gren.

»Vi skola icke blott komma därigenom utan äfven
stanna och tala vid någon af bönderna, genmälde
Pus-Else. Du fogde», tillade hon, »som ser trovärdigast ut och
kanske till och med är känd af någon i Arkelstorp, skall
säga, att ni räddat tre kvinnor ur snapphanarnes händer
och att vi äro hårdt eftersatta af 8 à 10 dylika. Du
skall därpå uppmana bönderna att väpna sig och fånga
snapphanarne.»

»Men om flickorna, som blifvit bångstyriga sedan
de fingo se dig, i synnerhet fröken Lena, tala till
bönderna och beslå oss med lögn!»

»Då skola ni så oförmärkt kittla dem med knifven
och hota att ögonblickligen döda dem, om de gifva från
sig ett ljud.»

Denna plan blef till punkt och pricka utförd. Det
var således icke underligt, att Mårten, som alldeles icke
blifvit bemärkt i stugan, funnit oro råda bland
snapphanarne eller att stugans invånare voro så väl beredda
för strid. Men det var mycket nära, att de flyende icke
hunnit undan. De hade nätt och jämt försvunnit bakom
snåren, då huset omringades, och det berodde endast på
stridsifvern hos de anfallande att icke hofslagen efter de
flyende hördes af dem.

En del af hvad vi nu berättat och i alla händelser
nog för att någorlunda inse sakens sammanhang lyckades
gästgifvaren utprässa af fångarne, hvilka därefter bundos
och kvarlämnades i stugan.

Nu gällde det att åter följa de flyendes spår, och de
voro för öfrigt tydliga och färska. Den röda stugans
intagande hade knappast erfodrat en halftimme. Men
som de flyende voro till häst och förföljarne till fots,
hade dock de förra ett godt försprång.

Det förvånade gästgifvaren, att spåren ledde så godt
som rakt på Arkelstorpsvägen, hvilken sedan följdes. De
hade sålunda icke brytt sig om att undvika bebyggda
trakter.

Men äfven den omständigheten skulle erhålla sin
förklaring.

Knappt hade nämligen förföljarne hunnit in i den
skog, där Mjönäsvägen stöter till Arkelstorpsvägen, förr
än de i ett ögonblick funno sig kringrända af en stor
hop med liar och högafflar beväpnade bönder, hvilka
hotfullt uppmanade dem att gifva sig fångna.

För andra gången under denna äfventyrliga
expedition hade de således blifvit tillfångatagna, bägge
gångerna på Pus-Elses tillskyndelse. Det var nämligen
senare afdelningen af hennes plan, som nu verkade.

Men fångenskapen blef mycket kort. Det fanns
nämligen en omständighet, som Pus-Else icke taget med i
sina illistiga beräkningar, och det var den, att både
slottsfogden Ryding och jägaren Sven Korp hade bekanta i
denna trakt, ja, den senare till och med släktingar. Detta
ledde till en hastig utredning af saken och sedan nödiga
förklaringar gifvits, var det slut med fångenskapen.

I stället visade det sig, att denna Pus-Elses list ledde
till förföljarnes fördel, ty då bönderna fått klart för sig
sakens rätta sammanhang, blefvo de så förargade öfver att ha
blifvit dragna vid näsan, att de på allt sätt understödde
förföljelsen, ja, till och med anskaffade hästar åt hela truppen, 
hvarigenom förföljelsen kunde bedrifvas vida raskare.

På det bönderna icke skulle ha gjort sig omak för
intet, hänvisade gästgifvaren dem till röda stugan uppe
i skogen vid Rysstorp, och där togo de både fångar,
redan bundna förstås, och en hel mängd röfvadt gods i
den hemliga källaren.

*
</chapter>

<chapter name="Kap. 39. Striden på holmarne">
<table o>
<td c><big>Kap. 39.</big>
<td c><h2><small>Striden på holmarne.</small></h2>
</table>

Då förföljarne skilts från de beväpnade bönderna,
följde de i skarp traf flyktingarnes spår, hvilka förde
söderut åt vägen mot Österslöf. Troligen för att kunna
rida undan fortare, hade junker Rud och hans sällskap
följt vägen i stället för att, som man snarare kunnat vänta,
kasta sig in i den gömmande skogen. Längs västra stranden 
af Oppmannasjön gick förföljandet raskt och 
obehindradt, ty spåren voro ganska tydliga och gåfvo ej
anledning till någon tvekan, förr än förföljarne kommo till den
väg, hvilken västerut förbi Röetved leder till
Fjelkestadsvägen. Här voro spåren något otydliga och gästgifvaren
måste stiga af hästen för att undersöka dem. Det
befanns dock att flyktingarne tagit af mot Röetved.

Emellertid gaf detta korta uppehåll anledning till
ett sammanträffande, som, fastän helt och hållet
tillfälligt, måste betecknas såsom särdeles lyckligt för
förföljarne, men ödesdigert för de förföljda. Just som
gästgifvaren åter skulle stiga till häst, varsnades nämligen en
uniformerad ryttaretrupp närma sig från Österslöfshållet.

Gästgifvaren undrade, om det kunde vara någon från
den svenska posteringen i Thorsebro utsänd trupp, ty
att det var svenskt rytteri, därom vore han öfvertygad.

Gefrejter Svensson, hvars goda ögon gjort honom
ryktbar inom svenska armén, hade dock icke länge tagit
den ännu ganska aflägsna truppen i betraktande, förr än
han gladt utropade:

»Så sant jag är en ärlig krigsman, är det
Hummerhjelms dragoner, och de komma som om de vore kallade.»

Detta var ett gladt budskap för gästgifvaren. Han
bad de andre stanna vid korsvägen och satte själf af i
galopp för att möta truppen.

Det var verkligen ryttmästar Hummerhjelm, som,
efter att ha tuktat snapphanarne i trakten af Åhus och
Sölvesborg samt därefter knipit, så godt som under
fästningens murar, en till Kristianstad bestämd dansk fora,
nu var på väg till Immeln för att understödja Ulfelds
bondesoldater i deras angrepp på snapphanarne
därstädes. Han hade länge saknat sin »stöfvare» och var nu
ytterst förtjust öfver att finna honom så där midt på
landsvägen.

Då ryttmästar Hummerhjelm fick veta, hvad saken
gällde, var han genast färdig att med hela sin trupp
deltaga i förföljandet, och så bar det åter i väg på spåret,
men nu med en styrka, som skulle kommit flyktingarne
att bäfva, om de vetat hvilka de hade i hälarne.

Då flyktingare kommit till Fjelkestadsvägen, hade
de följdt den åt söder ända till ungefär midt för gården
Rolstorp. Där hade de tvärt kastat sig in i skogen i
västlig riktning och följt en mindre skogsväg ända tills
de kommo till den lilla Bifvarödsån, hvilken
öfvervadats, hvarefter de fortfarande i västlig riktning dragit
vidare genom den här sandiga och ljungbevuxna
skogsmarken. Snart stod man vid Helgeå och här upphörde
spåren, eller rättare kringspredos åt flera håll. Det
visade sig nämligen, att de släppt hästarne lösa, och snart
infångade dragonerna en af dem, som ännu betade i
närheten.

Man undersökte stranden och det befanns att en båt,
som nu försvunnit, varit uppdragen på land helt nära
den plats, där de stigit af hästarne.

Det var således tydligt, att de fortsatt flykten i båt.
Men åt hvilket håll? Säkerligen icke åt söder, ty här
omgafs ån af sanka ängar ända ned mot Thorsebro, och
det skulle varit svårt att åt detta håll finna något
gömställe, som hastigt kunde uppnås utan att bli sedd af de
förföljare, som kunde väntas.

Alltså var det åt norr efterspaningarna skulle
fortsättas.

På inrådan af gästgifvaren skickade Hummerhjelm
en stark afdelning dragoner öfver ån, hvarpå man å båda
sidor följde stränderna åt norr. Och då strax därefter
en eka anträffades, gömd i vassen, satte sig gästgifvaren
och hans följeslagare i den, och sålunda undersöktes ån
af tre afdelningar, en på hvardera stranden till häst och
en midt på ån i båt.

Den ende i båten, som kände denna del af Helgeåns
lopp, var slottsfogden Lars Ryding. Han hade nämligen
mer än en gång jagat i dessa trakter, och det till och
med just i sällskap med den ene af de två män, som
man nu förföljde. Då de rott ett stycke sade han:

»Nu äro vi snart vid holmarne, på hvilka ruinerna
af det gamla Hanaskog ligga.»

Gästgifvaren lät höra en låg hvissling.

»Finns det ruiner här i närheten», sade han, »så är
det nog bland dem vi skola finna kvinnoröfvarena. Det
är med snapphanar som med ugglor, de ha mycken smak
för ruiner.»

I detsamma hade båten svängt om en krök i ån
och just som gästgifvaren yttrat dessa ord, döko de tre
holmarne upp för deras blickar. Ån bildar här en
ganska djupt inskuren vik, i hvilken holmarne ligga på rad
efter hvarandra i riktning från väster till öster. I äldre
tider hade de såväl sins emellan som med land varit
förenade med träbryggor, men nu voro dessa förstörda
och endast tvenne rader grofva, ur vattnet uppskjutande
ekpålar utvisade deras plats. Men på den yttersta
pålraden, d. v. s. den som förenade den mellersta ön med
den yttersta, hade genom utläggande af plankor bildats
en smal spång, antydande att det funnes folk, som där
hade sin gång, fast ruinerna stodo öde.

De hufvudsakliga ruinerna lågo på den yttersta ön,
hvilken i hela sin utsträckning upptogs af den gamla
Walkendorffska borgens kvarlefvor. Borgen hade
ursprungligen bestått af en hufvudbyggnad i två våningar
och tvenne därmed sammanbyggda envåningsflyglar, de
senare flankerade af tvenne låga, runda torn, det hela
på tre sidor omslutande en aflång borggård, hvilken på
fjärde sidan skyddades af ett vakttorn, genom hvilket
en hög port ledde till vindbryggan, samt ett par korta
krenelerade murar, hvilka sammanbundo vakttornet med
de runda flygeltornen.

Af hela denna härlighet var nu det mesta
ramponeradt. Af den stora hufvudbyggnaden återstodo på de
tre sidorna endast nedre våningens murar, hvilka dock
på flera ställen, äfven de, voro nedrasade ända till
källarvåningen, lämnande breda brescher, hvilka dock voro
ganska svårtillgängliga, fyllda som de voro med ett kaos af
sten och murbruk. Ett undantag utgjorde dock södra
gafveln. Den stod nämligen ännu kvar till två våningars
höjd, ja till och med det krenelerade gafvelröstet var
någorlunda oskadadt. Båda flyglarne lågo i spillror,
bildande svårtillgängliga högar af sten och murbruk.
Däremot stodo bägge flygeltornen kvar, endast saknande tak.
Äfven vakttornet med sin höga, hvälfda port stod
orubbadt och hade till och med, ensamt bland alla
byggnaderna, sitt tegeltak i behåll, om än i ganska defekt skick.
Af murarne mellan de tre tornen funnos endast
stenhögar kvar.

På den mellersta ön, som tillika är den största, hade
borgens ekonomibyggnader och trädgård varit belägna.
Af de förra, uppförda af trä, fanns icke ett spår i behåll
och af den en gång säkerligen finputsade trädgården, i
hvilken fagra borgfröknar och ädla riddare lustvandrat,
hade nu blifvit ett nästan ogenomträngligt snår, hvars
spridda rester än i dag glädja den kringströfvande
botanisten, som här finner förvildade ättlingar af en gång
omsorgsfullt odlade prydnadsväxter.

Den tredje, närmast land belägna holmen hade haft
en fast portbyggnad, försvarande brohufvudet, men af
den återstod endast en stenhög. För öfrigt var denna
holme kal.

Så sågo dessa holmar ut, då våra roddare, läggande
upp årorna, på vederbörligt afstånd bespejade dem med
misstrogna blickar. Icke en mänsklig varelse syntes.
Funnos människor bakom dessa nedrasade murar?

Den frågan skulle bli besvarad, innan männen i båten
ännu hunnit på närmare håll taga ruinerna i betraktande.

Den dragonafdelning, som gått öfver till åns västra
strand, hade hunnit fortare fram än roddarne. Då
dragonerna observerade holmarne med deras ruiner, hade de,
i öfverensstämmelse med sin instruktion att undersöka
stranden, stannat och låtit några man sätta öfver till den
närmaste holmen; därifrån gingo de öfver det smala
sundet till den större holmen och höllo just stilla där och
öfverlade, då roddarne fingo dem i sikte. Ett par af
dragonerna stego här af sina hästar och beredde sig att på
den smala spång, hvilken vi förut omtalat, begifva sig
öfver till den tredje holmen. Men knappt hade de
beträdt plankorna förr än ett skott small, en rökpelare steg
upp från en af stenhögarne och den främste dragonen
störtade sårad ned i ån.

Nu visste man, hur landet låg. Nu tviflade heller
ingen på, att de man sökte befunno sig i ruinerna och
troligen därjämte ett helt snapphaneband, hvilket utan
tvifvel bakom dessa stenhögar skulle sätta sig till ett
förtvifladt motvärn.

Från östra standen af ån hade äfven Hummerhjelm
iakttagit hvad som förefallit och insett dess betydelse,
hvarför han, endast kvarlämnande en mindre styrka midt
för holmarne på den östra stranden, gick öfver ån och
sammanträffade med männen i båten, hvilka lagt i land
ett stycke söder om holmarne. Här hölls krigsråd.

Sammanställande åtskilliga fakta med hvad Jöns
Hornsked uppsnappat af junker Ruds samtal med Sivert Gren,
gissade gästgifvaren, att han nu först funnit en
snapphanekula, som han mer än en gång sökt, nämligen den hvari
Severins band hade sitt tillhåll. Och som vi veta var
denna gissning fullkomligt riktig.

Första åtgärden blef att låta dragonerna besätta den
mellersta holmen, hvars goda utrymme och täta, nästan
ogenomträngliga snår i förening med ännu befintliga
murrester af trädgårdens inhägnad medgaf skydd mot elden
från borgholmen. Därefter utsändes dragoner med
uppdrag att bemäktiga sig och hitföra alla i ån befintliga
båtar. Tack vare snapphanarnes oförbereddhet på den
hotande faran — flyktingarne hade ankommit till
holmarne endast några få minuter, innan de första
dragonerna blefvo synliga — lyckades detta uppdrag så bra,
att icke mindre än fem större och mindre ekor anträffades
och togos i beslag.

Nu gällde det att bemäktiga sig ruinerna.

Gästgifvaren föreslog att afvakta natten, men
ryttmästar Hård och slottsfogden Lars Ryding påyrkade
omedelbar stormning och med dem förenade sig
Hummerhjelm.

Man beslöt, att hufvudanfallet skulle företagas
medelst båtarne och från de tre utåt ån vettande sidorna
på en gång. Men samtidigt skulle afsuttna dragoner i
så stort antal som möjligt söka praktisera sig öfver det
smala sund, som skilde mellanholmen, där de redan
fattat fast fot, från slottsholmen. Som skydd mot den
värsta elden lät Hummerhjelm, härvid följande en under
snapphanekriget ofta använd och särskildt vid stormningen
af Wanås tillämpad metod, förfärdiga hårdt
sammanpressade risbuntar, hvilka i båtarne uppställdes såsom 
skärmar till skydd för folket. Den tidens gevärsskott
lyckades sällan genomtränga en dylik risbunt, om den var
hårdt hopbunden, och i alla händelser försvagades
skottets kraft betydligt.

Dessa förberedelser voro snart företagna, båtarne
bemannade och lämpligt placerade samt roddarne
instruerade att, så fort stormningsmanskapet landstigit, gå
tillbaka med båtarne från land, på det icke snapphanarne
skulle kunna bemäktiga sig dem och därigenom bereda
sig tillfälle att fly.

På ett gifvet tecken störtade alla sex båtarne, drifna
af kraftiga armar, fram mot borgholmen. De mottogos
af en väldig salva från snapphanarne. Från hvarje
stenhög blixtrade det, hvarje remma i de gamla, vittrade
murarne utspydde eld och rök.

Men midt igenom denna förödande skur af mordiska
kulor drefvos båtarne fram och stormningsmanskapet
klättrade upp för stenhögarne, där en blodig kamp man mot
man började. Gevär och pistoler knallade, värjor klingade
och pikar rasslade. Gästgifvaren och hans följeslagare
gingo främst i elden och bröto sig fram med
oemotståndlig makt. Ruinens af stenhögar och snärjande snår
belamrade inre hade blifvit en tummelplats för en af de
blodigaste strider, som hela snapphanekriget hade att
uppvisa.

Severin anförde själf sitt folk med glänsande
tapperhet, och hvar helst striden hetast brann, såg man hans
väldiga huggvärja blixtra. På flera ställen lyckades han
gång efter annan drifva angriparne tillbaka, men när så
dragonerna från mellanön, hvilka utan synnerlig förlust
lyckats komma öfver till den af stenhögar uppfyllda
borggården, anföllo snapphanarne bakifrån, började dessa vika
och allt mera skocka sig i södra delen af hufvudlängan.

Det berodde på Pus-Elses förutseende, att Severin
hade så mycket folk att föra i striden. Hans eget band
var nämligen föga talrikt, men Pus-Else hade från
Immeln skickat bud till de i snapphanekulan i södre mark
lägrade snapphanarne af Röde-Nisses från Severins
separerade band att begifva sig till holmarne. Hon hade
gjort detta, på det att ruinerna, som redan då blifvit
utsedda till förvaringsort för de bortröfvade flickorna, skulle
erbjuda dess större säkerhet vid ett eventuelt anfall.

Då Lars Ryding fann, att striden allt mera
koncentrerade sig i södra delen af hufvudbyggnaden, där
snapphanarne hårdt ansattes af dragonerna, beslöt han att pusta
ut ett ögonblick och därunder se sig om efter någon
plats, där det kunde antagas, att de fångna flickorna
förvarades. Borggården var nu alldeles tom för snapphanar
och han begaf sig dit.

Därvid föllo hans blickar på det norra flygeltornet,
som visserligen saknade tak men dock stod jämförelsevis
oskadadt och till och med hade fönster med söndriga
glas i bågarne. Där vore kanske flickorna förvarade.
Han försökte att titta in genom de i regnbågens färger
skiftande, små glasrutorna, men såg ingenting. Ett
ögonblick föreföll det honom som om han sett ett par svarta,
brinnande ögon på andra sidan, men det var väl en
synvilla. Emellertid ville han undersöka detta torn. Den
söndriga dörren gaf vika, han inträdde i ett halfmörkt
rum och stod ansikte mot ansikte med — Pus-Else.

Häxan höll i handen en lång knif, hon kröp
tillsamman som en tiger, färdig att taga sitt dödande språng,
men fogden var henne för snabb. Ett slag af hans
pistolkolf kom henne att släppa knifven och i nästa ögonblick
hade han gripit henne i nacken och tryckt henne ned
på knä.

»Bekänn, trollkona, kvar du gjort af min dotter och
fröken!» röt den uppretade fogden.

Pus-Else försökte att med ett kastigt ryck lösgöra sig,
men kon var vanmäktig emot gubbens järntag. Hon förde
fingrarne till munnen och utstötte en gäll kvissling.

Då prasslade det till i våningen öfver rummet, där
de befunno sig, och genom en öppning i taket alldeles
öfver dem hoppade en karl ned på fogdens skuldror.

Det var Sven Puse.

Vargungen hade kommit på varginnans kallelse.

Fogden motstod ej denna oväntade, ofvanifrån
kommande stöt. Han föll framstupa och i samma ögonblick
hade Sven Puse satt sitt knä på hans nacke, grep den
af Pus-Else tappade knifven och skulle just stöta den i
fogdens hals, då modern hejdade honom:

»Vänta ett ögonblick», sade hon, i det ett djäfvulskt
hat glödde i hennes ögon, »jag skall först hviska något
i hans öra.»

Hon böjde sig ned och hviskade till den värnlöse:

»Din dotter skall bli Sivert Grens frilla.»

Men detta dröjsmål blef ödesdigert. I samma
ögonblick hven en värjklinga genom luften och Sven Puse
föll med klufven hufvudskål.

Den hjälparen kom i yttersta minuten; det var Åke
Silfver.

Äfven han hade, försvagad af sin svåra sjukdom,
känt behof af att hämta andan och kommit ut på
borggården samt af en händelse fått se fogden gå in i
tornrummet. Han begaf sig efter dit och kom lagom att
rädda Lars Rydings lif.

Äfven den vildaste rofdjurshona saknar sällan
moderskänsla. Icke ens Pus-Else gjorde det. Tjutande af
förtviflan kastade hon sig öfver sin sons lik och öfverhöljde
hans vackra ansikte med kyssar. För honom, för att
göra honom till en mäktig och framstående man — jämte
hatet den innersta driffjädern i hennes brottsliga lif —
hade hon icke skytt något, och nu låg han, den vackre
pojken, som hon hoppats kunna en gång göra till alla
snapphanars höfvitsman, fallen och död.

Under tiden hade Åke Silfver hjälpt fogden på
fötterna, och sedan denne varmt tryckt korporalens hand till
tack för hjälpen, vände de sig mot häxan för att gripa henne.
Men i samma ögonblick hon insåg deras afsikt, störtade
hon bort i rummets mörkaste hörn, där hon försvann. De
stucko efter henne med värjorna, men dessa träffade
endast den hårda stenen. Där måste ha funnits någon
hemlig lucka, genom hvilken häxan kommit undan.

Då Lars Ryding och korporalen nödgades uppgifva
hoppet att återfinna Pus-Else, ansågo de på tiden att åter
blanda sig i kampen och stodo just i begrepp att lämna
tornet, då plötsligt ett fruktansvärdt brak, åtföljdt af
skrik och jämmerrop, skakade holmen i dess grund. Det
var icke som knallen af en explosion, utan snarare som
dånet af ett klippras.

Såsom vi förut omtalat, hade snapphanarne rotat sig
samman i ruinens södra ända, där ännu en del 
innermurar kvarstodo till manshöjd, och här försvarade de sig
med förtvifladt mod. Gång efter annan stormade
Hummerhjelm i spetsen för sina dragoner denna envist försvarade
position, men förgäfves. Mycket blod flöt å ömse sidor
men hvarje gång tillbakaslogos anfallen.

Då inträffade en oväntad katastrof. Hela öfre delen
af den höga, fristående gafveln började vackla och
störtade med ett väldigt brakande ned, föll inåt och begrof
under grus och spillror flertalet af de vid dess fot
kämpande snapphanarne.

Det var ingen yttre åverkan, sprängning eller dylikt,
som åstadkom detta fruktansvärda ras. Troligen hade
länge den höga gafveln, frätt af tidens tand, regn och
stormar, förberedt denna katastrof, hvilken nu påskyndats
af det genom det myckna skjutandet framkallade
lufttrycket.

Nog af, hvad kulor och svärd icke förmått uträtta,
åstadkom den gamla jättemurens fall. Striden afbröts
genast. De snapphanar, som undkommit raset, gåfvo sig
fångna. Dragonerna fingo bortkasta värja och pistol för
att i stället söka rädda de arma människor, som kvedo
i dödsångest under den stenhög, hvilken fyllde platsen,
som nyss så ursinnigt försvarats. Några framdrogos
lefvande, fast svårt skadade. De som befunno sig längst
inne hade krossats i samma ögonblick, som de träffades
af murmassorna, och först efter flera dagars arbete kunde
deras stympade lik framdragas ur ruinen.

Fångarnes antal uppgick till öfver tjugo, men nära
det dubbla antalet hade krossats under den fallande
gafveln. Dessutom hade många stupat i striden.

Äfven ett betydligt antal dragoner voro sårade eller
döde. Striden på holmarne var en af de blodigaste af
Hummerhjelms många strider med snapphanarne.

*
</chapter>

<chapter name="Kap. 40. Återförenade">
<table o>
<td c><big>Kap. 40.</big>
<td c><h2><small>Återförenade.</small></h2>
</table>

Då slottsfogden Lars Ryding i afsikt att söka sin
dotter vände sig mot det norra flygeltornet, leddes han af
en fullkomligt riktig instinkt, ty just i detta torns
bottenvåning, i rummet där Sven Puse föll för Åke
Silfvers värja, fanns en till källrarne ledande lucka, hvilken
utgjorde en af ingångarne till de underjordiska rum, där
de fångna flickorna förvarades. Det var genom denna
lucka i golfvet Pus-Else försvunnit, men till följd af det
i nyssnämnda rum rådande mörkret hade fogden och
korporalen icke kunnat upptäcka den.

Norra flygeln utgjorde, som ofvan nämnts, endast
en hög af stenar och murgrus. Dess mindre kunde
någon föreställa sig, att under dessa grushögar funnes en
hel fil af underjordiska, hvälfda rum, hvilka voro så godt
som fullständigt oberörda af den förstörelse, som
öfvergått de delar af byggnaden, hvilka befunno sig ofvan jord.

Men så var likväl förhållandet. Och i ett af dessa
rum, just beläget invid tornet, satt Anna Ryding, fången
och ensam. Efter ankomsten till holmarne hade man
nämligen, på begäran af Sivert Gren, som fann sådant
lämpligt för sina planer, varit grym nog att skilja de
båda vänninor åt, hvilka hittills under flykt och
fångenskap åtminstone haft den trösten att få vara tillsamman.

Rummet, där den stackars »Göingerosen» blifvit
instängd, saknade helt och hållet fönster, men upplystes af
ett i en lampett af drifven koppar sittande vaxljus och
var för öfrigt ganska komfortabelt möbleradt. Men detta
skänkte föga tröst åt den stackars flickan, som förgråten
och vridande sina händer i hjälplös ångest krupit upp
på den af täcken i brokiga färger öfverklädda divan, som
upptog rummets ena sida. Ljudet af skott och
stridsbuller trängde doft och dämpadt hit ned och skrämde
henne ytterligare, ty hon kunde ej veta om denna strid
skulle leda till fortsatta olyckor eller räddning.

Då hon lämnade Immelsborg, hade hon trott på
junker Ruds försäkringar, att de skulle återföras till
Wanås, men denna illusion försvann fullständigt, då
Pus-Else korsade deras väg och de med våld sattes på
hästryggen för att undfly dem, som hon anade vara vänner.

Så hade hon sutit länge, då hon plötsligt hörde ett
doft, besynnerligt dån och kände huru väggarna i
hennes fängelse skakade, som vid en jordbäfning. Hvad var
det som försiggick? Stackars flicka, hon visste ju icke
ens, hvar hon befann sig, och af hvad som tilldrog sig
där uppe i den solbelysta världen trängde ju föga hit ned
i hennes underjordiska fängelse. Hon föll på knä bredvid
divanen, knäppte sina händer och bad till Gud.

Men hennes bön blef på ett fruktansvärdt sätt
afbruten. Plötsligt rycktes dörren upp och framför henne
stod Pus-Else med flammande ögon och förvridna drag.
I handen svängde hon hotfullt en lång knif och ansiktet
och händerna voro blodiga — hennes sons blod.

Med en röst, som nästan höll på att kväfvas af raseri,
hväste hon:

»Den gamle räfven, din far, och hans medhjälpare
ha mördat min son, min vackre Sven, den ende i
världen som jag inte hatade! Men jag skall hämnas,
hämnas så, att Lars Ryding skall gråta blodstårar! Jag vet
hur hans hjärta skall träffas. Nu gifva sig snapphanarne
fångna, den fege Sivert Gren håller på att gömma sig
och snart skola Hummerhjelms dragoner genomsnoka
källrarne. Men när Lars Ryding kommer hit, skall han
finna sin dotters stympade lik! Då skall han tänka på
min son! Ha, ha, ha, då är min Sven hämnad! Du skall
dö, flicka!»

Anna Ryding hade sjunkit ned på golfvet, vridande
sina händer i värnlös förtviflan. Hon kände sig som
förlamad inför häxans eldsprutande blickar och
blixtrande knif.

Pus-Else grep henne i håret, böjde henne tillbaka
och höjde knifven.

I detta ögonblick knäppte det till i väggen,
draperiet slogs tillbaka och en högväxt, vacker kvinna
störtade in och grep häxans till dödshugget höjda arm.

Det var Lisbeth Franck, snapphanehöfdingen Severins
hustru.

»Släpp mig, fördömda slinka, hon måste dö!» skrek
Pus-Else och sökte med all makt frigöra sin arm.

Men Lisbeth var stark, lika stark som häxan, och
Pus-Else måste släppa Annas hår för att kunna befria
sig från den oväntade räddarinnan.

Pus-Else var icke den som ville uppge sin
efterlängtade hämnd; rasande af vrede anföll hon nu Lisbeth
af alla krafter för att frigöra sig ur hennes armar, och
en vild brottning uppstod emellan de båda kvinnorna.
Pus-Else förlorade jämvikten och drog Lisbeth med sig
i fallet; båda tumlade om med hvarandra på golfvet,
häxan alltjämt med knifven i hand.

»Släpp mig, Lisbeth, eller vid afgrunden mördar jag
dig!» stönade Pus-Else.

Men Lisbeth släppte icke. Då gjorde Pus-Else en
våldsam ansträngning, lyckades frigöra sin högra arm och
stötte knifven i Lisbeths bröst.

I detta ögonblick hördes vapenslammer och röster
utanför dörren, den stöttes upp och Lars Ryding åtföljd
af Åke Silfver och flera dragoner kommo in i rummet.
Men häxan var redan borta. Med en styrka som
endast den yttersta fara kunde gifva henne, hade hon
frigjort sig från Lisbeths domnande tag, störtat upp och
försvunnit genom samma draperi, från hvilket Lisbeth
kommit.

Snart låg Anna, som först nu återfick bruket af sina
af skräck domnade lemmar, vid sin fars bröst, gråtande
af glädje öfver att åter vara hos honom, men tillika
rysande af fasa öfver de sista minuternas förfärliga scener.

Något senare återfinna vi flertalet af de personer,
kring hvilka vår skildring hufvudsakligen rört sig,
församlade i den underjordiska, fantastiskt möblerade sal,
där Severin mottagit sin broder kyrkoherden.

Ryttmästar Hård hade återfunnit sin Lena Sofia,
slottsfogden Lars Ryding sin dotter, men en ännu mera
oväntad återförening skulle snart inträffa.

På divanen låg Lisbeth döende. Häxans knif hade
träffat allt för väl, och den vackra, i lifvets strider så
hårdt pröfvade kvinnan skulle snart finna ro i döden,
döende med den tillfredsställelsen att ha slutat sitt lif
med en god gärning och att i döden omgifvas af
tacksamma, deltagande hjärtan.

Den döendes första fråga var efter Severin. Då man
svarade henne att han fallit i striden, hviskade hon med
matt stämma:

»Gud ske lof.»

Därefter bad hon att få taga afsked af sina barn.

Hvar funnos de? Efter de anvisningar, hon gaf med
slocknande stämma, sändes Mårten, som redan bättre än
någon annan hunnit orientera sig i de villsamma källrarne,
att hämta dem. Han återkom snart med tvenne vackra,
fem- och sexåriga barn, en gosse och en flicka.

Då modern med oändlig kärlek betraktade dem och
välsignande lagt sin hand på deras lockiga hufvuden,
hördes hon hviska:

»Hvad skall det blifva af dessa små stackars
vildfåglar?»

»För deras framtid skall jag draga försorg», svarade
en djup basstämma.

Det var Lars Ryding som talat.

Den döende modern gaf honom en tacksam blick
och räckte sina händer åt honom och hans vid
dödsbädden knäböjande dotter.

Lisbeth Franck hade snart kämpat ut. Hon dog
med ett lyckligt leende på sina läppar. En af världen
hårdt bedömd och i lifvets stormar bittert pröfvad kvinna
hade funnit en lyckligare död än hon någonsin vågat
hoppas.

Då Mårten återvände med barnen, hade dessa
kommit in åtföljda af en ung, frisk och hurtig sköterska
med ett behagligt utseende. Hon hade blygt stannat i
bakgrunden. Men gästgifvarens blickar följde henne och
kunde icke slita sig ifrån henne. Han ville icke störa
den döendes ro. Men han gick sakta bort till den unga
sköterskan, grep hennes hand och hviskade:

»Greta, är det verkligen du?»

»Ja, visst är det jag, far», svarade hon och kastade
sig om hans hals.

Så voro då ännu en sökande fader och hans länge
sökta dotter återförenade.

Och med fullaste hjärta deltogo alla i gästgifvarens
glädje, lugn och föga stormande samt dessutom dämpad
af dödslägrets allvar, men icke mindre djup för det.

Severin hade, som ofvan nämndes, stupat i striden.
Hans lik återfanns först ett par dagar senare, ty han
hörde till dem, som krossats af den fallande muren. Hans
död blef således mera ärofull än han väntat. Galgen,
som så ofta hägrat i den lättsinnige studentens
drömmar, hade blifvit bedragen på sitt rof. Och tack vare
segrarnes välvilja fick hans lik vid sidan af hustruns
begrafvas af brodern på Qviinge kyrkogård.

Äfven de blefvo således efter döden återförenade vid
barndomshemmet.

Junker Rud hade nödgats gifva sig fången med vapen
i hand. Liksom de öfriga fångarne blef han inställd
inför snapphanedomstolen och det var mycket nära, att han
fått göra kamraterna sällskap i galgen. Men tack vare
mäktiga förböner och den omständigheten, att han aldrig
svurit svenska kronan trohetsed, blef han af kung Carl
benådad till lifvet, men dömd att hållas i strängt fängelse.
Han fördes till Varbergs fästning. Först då konung Carl
den 6 Maj 1680 på Skottorp i Halland firade sitt biläger
med den danska prinsessan Ulrika Eleonora, öppnades
för honom fängelsets portar och han fick återvända till
sitt fädernesland.

Fogden Sivert Gren hade icke deltagit i striden på
holmarne. I stället försökte han, då han märkte, att
anfall förestod snapphanarne, gömma sig i en hemlig
källare, där han kanske aldrig hade blifvit upptäckt, om icke
Mårten lyckats snoka reda på honom.

Såväl under själfva hufvudbyggnaden som norra
flygeln fanns ett virrvarr af väl bibehållna gångar och
källrar, i hvilka det var mycket svårt för den obekante
att finna sig till rätta. Sivert Gren hade därför hoppats,
att han skulle kunna undandraga sig sina förföljares
upptäckt och därigenom undgå det hotande straffet. Men
detta hopp slog fel och han fick göra de öfriga fångarne
sällskap inför snapphanedomstolen. Där utvecklade han
emellertid en advokatorisk talang, som höll på att göra
domstolen och icke minst fångens förre husbonde, Ebbe
Ulfeld, vimmelkantig. Han hade aldrig, förklarade han,
burit vapen mot svenskarne. Utflykten till Immeln
tillsammans med Pus-Else, Röde-Nisse och de öfrige
snapphanarne hade han företagit för att genom list rädda de
fångna flickorna. Jöns Hornskeds vittnesmål om den
mellan junker Rud och Sivert Gren träffade
öfverenskommelsen betecknade han som en hörselvilla.
Förföljarne under färden från Immeln hade han trott vara
snapphanar af Lille-Mats’ band; hade han vetat, att Lars
Ryding och ryttmästar Hård befunno sig i detta sällskap,
skulle han icke undflytt dem, sade han.

Enär han icke blifvit gripen med vapen i hand och
ej heller bevisligen burit vapen mot svenskarne, skulle
antagligen Sivert Gren gått ganska lindrigt från saken,
om ej gamla synder kommit i dagen. Men detta skedde
och vållade hans ofärd. Hans gamla förbindelser med
snapphanarne, hans delegarskap i deras röfvarbragder, af
hvilka han enligt i Severins gömmor funna kvittenser
uppburit procent, samt slutligen hans, om ej fullt
bevisade, dock i hög grad sannolika delaktighet i mordet
på Ebbe Ulfelds sekreterare fällde honom. Icke desto
mindre lyckades han genom sitt slugt skötta försvar
rädda lifvet. I stället för att, såsom de jämte honom
gripna snapphanarne, dömas till hängning, lydde hans
dom å hårdt fängelse för lifstiden.

Inom snapphanebandet på holmarne fanns dock en
person, som man icke lyckades fånga, och det till på
köpet den man allra helst velat befordra till välförtjänt
straff. Det var Pus-Else. Hon stod icke att finna. Från
den stund, då Lars Ryding och hans följeslagare vid
inträdet i det rum, där de funno Anna och den
sårade Lisbeth, sågo en skymt af hennes röda kjol
försvinna bakom väggdraperiet, hade ingen sett Pus-Else
och ej heller lyckades man sedermera finna henne. De
många källrarne genomsöktes på det nogaste, hvarje vrå
på holmarne granskades, men häxan var spårlöst
försvunnen.

Och likväl <i>måste</i> hon finnas kvar på holmarne. Det
skulle nämligen varit för henne absolut omöjligt att lämna
dem obemärkt vid fullt dagsljus, enär de under hela
striden voro kringrända af dragoner, som noggrant bevakade
dem. Men det var omöjligt att finna henne.
Gästgifvaren med biträde af Mårten, gefrejtern och flera hundra
personer snokade i hvarje det minsta skrymsle, men till
sin stora förargelse måste de till sist uppgifva saken.

Naturligtvis låg i denna vidskepliga tid förklaringen
icke långt borta. Häxan hade gjort sig osynlig eller ock
hade »den lede» förvandlat henne till en orm, som
glidit undan i stenhögarne.

Verkliga förhållandet var, att hon följt samma
metod som Sivert Gren, men lyckats bättre än han, därför
att hon kände till ett bättre gömställe.

Naturligtvis blef glädjen stor på Wanås, då den för
flickornas uppsökande afgångna expeditionen dit återkom
på aftonen och medförde de bortröfvade. För fru Maren
hade det varit en svår vecka, dessa fruktans och
ovisshetens dagar, men så blef glädjen dess större, då hon
åter slöt sin älskade systerdotter i sina armar och fick
hälsa samtliga deltagare i expeditionen välkomna
tillbaka efter välförrättadt värf. Och ingalunda var
gästgifvaren den, som härvid skördade minst tacksamhet och
beröm. Men han pekade på Mårten och sade:

»Hade inte pojken där varit, så dinglade vi nu i en
ek alla fyra.

Borneman var nu redan utom all fara, men fästmöns
återkomst verkade bättre än någon medicin. Under
hennes ömma vård gick hans förbättring framåt med stora
steg dag för dag.

*
</chapter>

<chapter name="Kap. 41. Häxjakten">
<table o>
<td c><big>Kap. 41.</big>
<td c><h2><small>Häxjakten.</small></h2>
</table>

Det var i slutet af September. Löfven hade börjat
gulna kring Wanås’ gamla borg och flyttfåglarne drogo
mot söder. Löjtnant Borneman, hvars tillfrisknande gått
med förvånande snabba steg, hade återvunnit sina krafter
så hastigt, att han redan i medlet af månaden kunnat
återtaga sitt befäl öfver den på Wanås förlagda garnisonen,
hvilken fortfarande bestod af 25 man af Smålands ryttare
och omkring 100 man af den Ulfeldska bondehären.

Ännu en gång hade den gamla borgen varit
innesluten af fienden, denna gång dock icke af snapphanar
utan af reguliert danskt kavalleri. I början af Augusti
hade nämligen det danska kavalleriet under general
Arensdorff gjort ett ströftåg norrut och låg under mer än en
vecka lägradt i Hjersåslilla by, hvarefter det öfver Åhus,
Maglehem, Andrarum och Öfvedskloster drog tillbaka till
Landskrona. Wanås blef under förbifarten inneslutet och
uppfordradt att gifva sig, men då löjtnant Stålhammar,
som vid den tiden förde befälet där, vägrade att
uppgifva borgen, afstodo danskarne från försöket att 
bemäktiga sig den, sedan de ett par dagar hållit den
innesluten.

Härtill bidrog väl hufvudsakligast kännedomen om,
att den svenska armén den 7 Augusti brutit upp från
Rönneberga och tågade mot Kristianstad. I slutet af
Augusti hade dock svenskarne åter dragit åt söder och
slagit läger i Norrhviddinge.

Ryttmästar Hård, som kort efter den lyckligt
afslutade expeditionen till Immeln återvändt till armén och
därefter icke haft tillfälle att besöka Wanås, återkom dit
på ett par dagars permission i slutet af September. Hans
skvadron tillhörde nämligen den afdelning under general
Schultz, som vid denna tid återsändes upp till
Kristianstad för att innesluta denna fästning.

Det var vid ryttmästar Hårds tillfälliga besök på
Wanås en händelse inträffade, som vi nu gå att skildra.

På borgen hade nyss afslutats en festlig
middagsmåltid, ty båda fru Marens systerdöttrar hade denna dag
besök af sina fästmän. Ungefär samtidigt med ryttmästar
Hård hade nämligen den unge Hans Ramel ankommit
till Wanås. Äfven kyrkoherden Andreas Maglow deltog
i middagssällskapet.

Det var en ovanligt varm och vacker höstdag, en
sådan som förenar sommarens hela glöd med höstens gyllne
färgprakt och klara, genomskinliga luft. Efter slutad
måltid hade därför hela middagssällskapet dragit sig ned i
trädgården för att njuta af det vackra vädret, och i
Dianas paviljong finna vi dem alla församlade under lifligt
samtal.

Äfven mörka, tunga tider, sådana som under denna
sommar upplefvats på Wanås, ha sina soliga ljuspunkter,
och denna dag var just en sådan. Den betänksamma
ålderdomen representerades i sällskapet af fru Maren Juul
och kyrkoherden Maglow, ungdomens framtidsdrömmar af
fröknarna Lena Sofia von Putbus och Vivika Lindenow
samt jungfru Auna Ryding, ryttmästar Hård, junker Hans
Ramel och löjtnant Borneman. Det var lyckligt för fru
Maren, att hon i kyrkoherden hade en uppvaktande
kavaljer, ty de tre förlofvade paren voro allt för mycket
upptagna af hvarandra för att annat än undantagsvis egna
sig åt det gemensamma samtalet, hvilket mest vände sig
om kriget och utsikterna för detsamma.

Fru Maren var optimist, kyrkoherden pessimist i
detta hänseende, och därigenom blef konversationen,
åtminstone dem emellan, ganska liflig.

Kyrkoherden höll just på med en föreläsning om
danska flottan, af hvars strandhugg på de svenska
kusterna han befarade det värsta, då hans för stundens
lyckliga stämning mindre lämpliga olycksprofetior afbrötos
af slottsfogden Lars Ryding, som plötsligt inträdde i
paviljongen.

»Jag ber om ursäkt», sade den gamle fogden, »att
jag stör ett angenämt samtal med något som just icke
egnar sig för glada samkväm, men jag har alldeles nyss
fått veta en nyhet af sådan beskaffenhet, att den för oss
alla är af icke ringa intresse.»

»Berätta, min käre fogde», sade fru Maren. »Det
må vara gladt eller sorgligt, hvad ni har att förkunna,
så låt oss höra det.»

»Ridefogden Jesper har för en fjärdedels timme
sedan sett Pus-Else i skogen vid Spånga.»

»Det synes mig vara en glad nyhet, fader Lars»,
utropade löjtnant Borneman, »ty då skall hon, vid Gud,
icke undgå den rättvisa, hon så länge gäckat.»

»Kunde icke Jesper själf gripa henne?» frågade fru
Maren.

»Nej», svarade fogden, »tyvärr hade han icke något
skjutvapen till hands och själf är han efter sitt förra
försök att fånga henne ännu något styf i ena benet, så att
förfölja henne i skogens snår ansåg han icke löna
mödan att ens försöka.»

»Däri gjorde han rätt», återtog löjtnant Borneman;
»men nu skall jag ställa till en häxjakt, som skall
bli varm för villebrådet, det lofvar jag, och i hvilken
jag inbjuder samtlige herrarne att deltaga. Det bör äga
nyhetens behag att för en gångs skull jaga ett dylikt
villebråd.»

Detta förslag emottogs med lifligt bifall af samtlige
herrarne, och äfven kyrkoherden Maglow, hvars ögon
fingo en bister glans, förklarade sig hågad att vara med.

»Då det gäller att fånga trollpackor», sade han, »bör
icke Herrans tjänare saknas i ledet.»

Herrarne bröto genast upp och nödiga anordningar
för skogens kringslutande på alla sidor vidtogos genast
och med största skyndsamhet. Ryttare och soldater,
förstärkta med ett stort antal af gårdens folk, utsändes i
flera hopar, hvilka skulle sprida sig och bilda en
sammanhängande kedja rundt kring den skog, där häxan kunde
antagas ännu finnas kvar. Det blef en skalljakt, ganska
mycket liknande dylika, som mången gång i senare tider
hållits i skogarne kring Wanås, men villebrådet var
onekligen af mera säreget slag.

Sedan ett betydande skogsområde blifvit kringslutet,
begåfvo sig nyssnämnde herrar jämte några tjänare in i
kretsen för att undersöka skogen, allt under det kedjan
allt mer och mer sammandrog sig.

»Ledsamt att Måns skytt är borta på långtur i
skogarne», sade Lars Ryding till ryttmästar Hård, där de
sida vid sida gingo genom skogen; »hans hund skulle
nu varit ovärderlig för att spåra upp henne.»

»Eller om vi haft Mårten», svarade denne. »Han
var lika säker i att spåra upp snapphanar, som trots
någon jakthund.»

Fanns häxan inom den inneslutna kretsen?

Denna frågas lösning emotsågs med alltjämt stegradt
intresse, ty med kännedom om Pus-Elses stora
förslagenhet och hennes otroliga förmåga att städse draga sig ur
spelet, då fara hotade, kunde man befara, att hon hunnit
sätta sig i säkerhet, innan kedjan blifvit sluten. Men det
dröjde ganska länge, och kretsen hade redan betydligt
sammandragit sig, innan någon visshet i detta hänseende
erhölls.

Plötsligt gick det som en löpeld från man till man:

»Hon har blifvit sedd ett stycke norr om Spånga, och
hon befinner sig inom kretsen.»

I själfva verket tycktes Pus-Else vid detta tillfälle
ha öfvergifvits af sin vanliga vaksamhet och, trots
mötet med Jesper, invaggat sig i säkerhet. Då hon sågs
af soldaterna, hade hon något att syssla med i ett
stenröse och skulle kunnat nedskjutas, om icke folket haft
stränga order, att hon skulle tagas lefvande. Emellertid
flydde hon i vestlig riktning och kunde icke fasttagas
af ett par män, som springande förföljde henne. Hennes
gamla förmåga att obemärkt taga sig fram i skogen
öfvergaf henne icke. Men utan tvifvel började hon märka att
det blef hett om öronen.

Något senare befunno sig löjtnant Borneman, junker
Ramel och kyrkoherden Maglow ungefär på den plats, där
det nuvarande skogvaktartorpet ligger, då Ramel
plötsligt utropade:

»Se, där skymtar något rödt fram mellan träden!»
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. Langlet]</small></i>
HUMMERHJELM OCH HANS STÖFVARE.</img>


Det var Pus-Else, som likt ett jagadt villebråd
störtade fram genom skogen och korsade Wanåsvägen ett
stycke norr om där herrarne stodo. Dessa skyndade efter,
och nu bar det af i vild fart in åt den s. k. »ekskogen»,
en den tiden med väldiga, månghundraåriga ekar
bevuxen skogsmark mellan Wanåsvägen och Almaån.

Men snart förlorade herrarne Elses röda kjol ur
sikte.

»Gör ingenting», sade Borneman, »ty ekskogen är
omringad på alla sidor.»

Han blåste i ett jakthorn, hvilket var signal för
kedjan att draga sig samman, och snart omfattade den
allt trängre blifna cirkeln endast en mindre del af
»ekskogen», och inom denna del visste man, att Else måste
finnas, ty nu gingo drefkarlarne på föga afstånd från
hvarandra och det var omöjligt för en människa att osedd
slippa igenom denna kedja. Dessutom hade hon blifvit
sedd än på den ena, än på den andra punkten af cirkelns
periferi, men alltid måst vända tillbaka.

Nu insåg hon, att hon var omringad och att
situationen var förtviflad. Dessutom var det i denna del af
skogen ej heller så godt om snår och andra gömställen,
som hon skulle önskat. Den gamla högskogen med sina
väldiga pelarstammar lämnade föga tillfälle att säkert
dölja sig. Ställningen var i högsta grad kritisk för
Pus-Else. Också försäkrade alla, som sett henne löpa
omkring likt ett ringadt vilddjur, att hon var förfärlig att
skåda, jäktad som hon var af ångest och förtviflan.

Ringen blef allt mindre, snart kunde hela kedjan
öfverskådas, hvarje man i densamma kunde hålla sina
grannar i handen. Det fält, som inneslöts, kunde lätt
genomsökas.

Men — hvad skulle detta betyda? Pus-Else, hvars

röda kjol nyss skymtat fram än här och än där, stod icke
att upptäcka.

Ringen sammandrogs än mera, nu omfattade den
mindre än ett tunnlands rymd, löjtnant Borneman och
hans sällskap genomspejade hvarje kvadratmeter af denna
mark, som dessutom alldeles icke lämnade tillfälle att
gömma sig, men ingen Pus-Else fanns. Och likväl hade
hon nyss varit sedd inom ringen och hvarje man i
densamma kunde svära på, att hon icke i människogestalt
brutit sig ut.

Häxjakten var förfelad. Den måste afslutas utan att
någon häxa blifvit fångad.

Naturligtvis hade folket icke svårt att finna
förklaringsgrunden till detta underbara försvinnande. Djäfvulen,
hennes herre och mästare, hade för att rädda sin
tjänarinna ur nöd och fara lånat henne fågelhamn. Den svarta
fågeln, som flugit upp från skogen just inom den
inneslutna kretsen och därefter, liksom hånande, gjort några
slag öfver folkets hufvuden innan den försvann i fjärran —
den fågeln var Pus-Else. Så trodde hvarje soldat i
truppen, och så trodde de som ju skulle vara klokare än den
gemena hopen. Själfva kyrkoherden Maglow lutade starkt
åt den åsikten.

Gefrejter Svensson svor i sitt skägg öfver, att han
icke lagt en sifverpenning i sin karbin och skjutit den
svarta fågeln, medan den var inom skotthåll.

Det var icke utan, att dessa härdade krigare, som
sett så många fiender i hvitögat, började känna sig
spökrädda och hajade till för hvarje skugga. Nedslagenheten
inom truppen och dess befäl var allmän, då återtåget
hem till Wanås anträddes.

Hvad som under den närmaste tiden efter den
misslyckade häxjakten yttermera stärkte den på gården 
allmänna spökrädslan var, att personer, som haft sin väg
genom ekskogen, hört de förfärligaste, mest onaturliga
och hemska skrik just från den del af skogen, där jakten
upplöstes med oförrättadt ärende. Följden blef, att denna
trakt undveks af alla människor; man gjorde långa
omvägar för att slippa passera stället, där de hemska
skriken hörts.

På återvägen från den misslyckade jakten föll det
slottsfogden Ryding in, att det stenröse i skogen, där
Pus-Else först blifvit sedd och där hon tycktes ha haft
något att syssla med, borde undersökas. Så skedde och
denna expedition lyckades bättre än den förra. I
stenröset fanns gömd en ganska betydlig skatt i myntadt och
omyntadt silfver.

Nu förstod man hvad det var, som dragit Pus-Else
till Wanås. Det hade utan tvifvel varit hennes afsikt att
hämta denna vid något tidigare tillfälle nedgräfda skatt.

Fru Maren, på hvars ägor skatten funnits, skänkte
den till Qviinge kyrka, som därigenom erhöll en riklig
ersättning för hvad Pus-Else en gång stulit ifrån henne.

En sak var dock viss och säker! Pus-Else blef aldrig
mera sedd på Wanås och veterligen icke på något
annat ställe heller. Den fördelen hade åtminstone häxjakten
haft med sig.

Huru hade hon undkommit sina följare?

Ingen af dem, som deltagit i häxjakten eller med
dem varit samtida, fick någonsin ett svar på denna fråga.
Men ett hundra och sextio år längre fram i tiden blef den
besvarad.

I slutet af 1830-talet voro två torpare sysselsatta
att fälla en gammal, månghundraårig ek i den s. k.
»ekskogen», som fortfarande bar detta namn, ehuru å
denna mark numera växte hufvudsakligen björk. Eken
var tydligen ihålig, ty det lät så doft, då man slog
med yxhammaren på barken. Och detta bekräftades
äfven, sedan torparne efter mycket arbete fått den gamle
jätten att falla. Ett stort tomrum gapade emot dem i
ekens inre.

Men hvem kan beskrifva deras häpnad och
förvåning, då de i detta tomrum funno ett människoskelett
och kvarlefvorna af en ryttarpistol med uråldrigt hjullås
samt bladet af en lång knif. Denna förvåning, som snart
spridde sig öfver hela orten, stegrades än mera, då
sakkunnig person förklarade, att skelettet härrörde af en
ovanligt högväxt och kraftigt byggd kvinna.

Huru hade skelettet kommit in i eken?

En närmare undersökning visade, att den saken
ingalunda vore svår att förklara. Tre à fyra meter ifrån
roten fanns nämligen en synbarligen mycket gammal
öppning i det håligheten omslutande skalet, och denna
öppning var så stor, att en vuxen människa med något
besvär kunde tränga sig igenom.

Efter denna upptäckt är icke Pus-Elses förfärliga
död svår att förstå. I sin dödsångest att finna något
gömställe hade hon fått syn på hålet i ekens stam —
eller kanske visade just den svarta fågeln vägen.
Förtviflan gaf henne styrka, hon lyckades klättra upp till
öppningen och pressa sig ned därigenom. Fötterna kunde
icke finna något stöd i ihåligheten, hon gled ned till
bottnen och var räddad — för tillfället.

Men sedan folket aflägsnat sig och allt var tyst och
lugnt, blef det fråga om att lämna gömstället och krypa
fram. Men det kunde hon icke. Hålet var för trångt,
armarne pressades intill lifvet, fötterna funno intet fäste
i den ruttna veden. Det var omöjligt att komma ut ur
denna lefvande och grönskande likkista. Hade hon haft
utrymme för armarne, skulle hon kanske med tiden kunnat
skära sig ut medels knifven, men armarne voro prässade
intill sidorna. Kanske förmådde hon icke ens fatta
knifven. Man kan sluta sig därtill af de dofva, hemska skrik,
som flera dagar efter häxjakten hördes i ekskogen. Hade
hon kunnat begagna knifven eller pistolen, skulle hon
utan tvifvel ha brukat dem för att förkorta en långsam
svältdöds förfärliga plågor.

Hon hade undkommit galgen, men hur lätt och mild
skulle ej döden i snaran varit mot denna långsamma
förfärliga död i ekens kolsvarta, trånga mörker, uppfylldt
af stoftet från rutten ved och garfsyreångor!

Pus-Elses död var gräslig, nästan lika förfärlig som
hennes brott. Hon kunde icke ens falla på knä för att
tigga om försköning från plågorna. Och människorna
flydde hennes hemska nödrop, hvilka de togo för en ond
andes klagoljud.

Och däri hade de kanske icke så orätt.

Göingehöfdingen blef svårt hämnad, vida hårdare
än om hämnden skulle utförts af människohand.

*
</chapter>

<chapter name="Kap. 42. Stormningen af Immelsborg">
<table o>
<td c><big>Kap. 42.</big>
<td c><h2><small>Stormningen af Immelsborg.</small></h2>
</table>

En strålande klar, men ganska kall vinterdag i
medlet af December 1677 befinna vi oss åter vid sjön Immelens
fagra stränder och i samma trakt vi nyligen besökt i
högsommarfägring. Hur annorlunda är ej allting nu!
Immelns silfverglänsande spegel är täckt af fotstjock is,
och däröfver ha flera dagars täta snöfall bredt ett
glänsande hvitt snötäcke. Hela den stora Skärsnäsfjärden är
ett väldigt snöfält, inramadt i mörk barrskog eller
löfskog, som blifvit afklädd sin sommarskrud och hvars nakna
grenar och kvistar liksom skälfva i vinterkölden. Öarna
ligga där som mörka skuggor, kastade på den hvita
duken. Men vintersolen bryter sig i millioner iskristaller,
de mörka furornas och granarnas grenar tyngas af
glänsande snöguirlander, som skimra mot den mörkgröna
bakgrunden. Immeln är vacker äfven i vinterskrud, fast
på ett helt annat sätt och i en helt annan stämning.

Fastän vegetationens pulsar stannat och vinterns
ödslighet breder sig öfver skog och sjö, är dock den vackra
vintertaflan ganska liflig. Ja, det kan till och med
sättas i fråga, om Immelns stränder någonsin varit så tätt
befolkade, vare sig före eller efter den tid, som nu är i
fråga. Från den skogbevuxna Skärsnässtranden stiger
rök vid rök, och från Bokenäset och öarna är
förhållandet detsamma. Dessa rökpelare, som i den lugna
vinterdagen stiga lodrätt mot himlen, komma från små i
skogarne kringspridda kojor af jord och ris, och kring dem
vimlar det af svenska soldater, än ryttare i glänsande
bröstplåtar, än pikenerare eller musketörer i deras blå
rockar och gula bandolerer. Den svenska styrkan
uppgår till sammanlagdt omkring 1,500 man och står
under befäl af ingen mindre än fältmarskalken Rutger von
Ascheberg i egen person.

Hvadan denna truppsammandragning på en så
enslig, från de allmänna färdvägarne afsides belägen plats?

Svaret på denna fråga ligger icke långt borta, det
ligger på Högön. Göingehöfdingens improviserade
fästning, hans stolta framtidsdröm Immelsborg, under hvars
uppförande det mördande stålet hann honom, äger ännu
bestånd och är till och med betydligt starkare än vid
hans död. Lille-Mats har fullbordat Göingehöfdingens
planer, och han har på denna befästa klippö samlat en
garnison af mer än 1,000 vilda snapphanar, hvilka
dessutom i de täta, otillgängliga skogarne både i vester och
öster äga betydande reserver. Lille-Mats band anses nu
uppgå till närmare 3,000 man, och det är för att betvinga
och spränga dessa vilda snapphanehopar, hvilka från sitt
goda och säkra bakhåll oroade hela nordöstra Skåne, som
Ascheberg med så stor styrka af den kring Kristianstad
och längs Helgeå i vinterkvarter liggande svenska
armén dragit upp till Immeln. Han ville kväfva
rofdjursynglet i lyan och insåg mycket väl, att därtill behöfdes
en ej ringa styrka.

Detta hade för öfrigt under sommaren och hösten
blifvit till fullo bevisadt. Den starka trupp af den
Uhlfeldska bondehären, som kom till trakten vid samma tid
de fångna flickorna och deras förföljare begåfvo sig
därifrån, hade ingenting kunnat uträtta mot Lille-Mats, icke
ens då de sedermera erhöllo bistånd af Hummerhjelms
dragoner. Lille-Mats’ position var dem för stark,
synnerligast som han disponerade kanoner, med hvilka han
söndersköt de med skjutskärmar försedda timmerflottar,
som bondesoldaterna tillverkat af i skogen fällda träd.
Det beslöts då att låta vintern slå bro öfver Immeln,
innan nya försök gjordes, och nu hade den tiden kommit.
Bron var färdig. Men icke dess mindre hade man i
svenska högkvarteret ansett, att en betydande styrka af arméns
bästa trupper vore nödig för att åter upptaga försöket.

Lille-Mats var en gammal räf, som försökte att
öfverlista själfva vintern. Isbryggan fruktade han, men han
förstod att bryta den. Rundt kring Högön hade han
upphuggit en bred vak, hvars svarta, glänsande
vattenspegel gjorde en egendomlig kontrast mot det hvita
snöfältet, och denna vak hölls ständigt öppen i skydd af de
på bergsklinten planterade kanonerna. Därjämte hade han
låtit öfvergjuta den af kullersten uppförda förskansningen
kring ön med vatten, hvilket frös och förvandlade
Immelsborg till en verklig isfästning, hvars glatta sidor icke
voro lätta att bestiga under en stormning.

I en rymlig riskoja på Getön, icke långt från
Göingehöfdingens graf, återfinna vi tre bekanta, hvilka slagit
sig ned kring en i kojans midt brinnande stockeld eller
s. k. »nying». Det var ryttmästarne Axel Hård och
Alexander Hummerhjelm samt löjtnant Stålhammar.
Elden sköttes af Frosten, samme unge ryttare, som Hård
med fara för sitt eget lif räddat vid Wanås och som han
nu tagit till sin uppassare, sedan Frosten för att få stanna
hos sin ryttmästare, som han formligen dyrkade, lämnat
sitt förra regemente och tagit tjänst vid Hårds skvadron.

»Kan någon af er säga mig», sporde löjtnant
Stålhammar, »hur länge vi skola ligga här i jordkulor, innan vi
få löpa till storms mot isfästningen där borta på Högön?
Jag tycker det vore bäst att klämma efter
snapphanehundarne ju förr dess hellre.»

»Åh hå», svarade Hummerhjelm, »jag börjar
misstänka, att presten i Färlöf, hos hvilken du har ditt
vinterkvarter, måtte ha antingen ovanligt godt öl eller en
vacker dotter, efter som du längtar härifrån. För öfrigt
vet du lika väl som jag, att vi vänta på kanonerna, som
skola tysta snapphanehundarnes gläfs, innan vi löpa till
storms.»

»Hm! Det är mest bara skräp med ölet», mumlade
Stålhammar.

»Jaså. Då är det flickan, kan jag förstå», återtog
<img><i><small>Ill. G.L.A.[=Gen. Stab. Lit. Anst.]<tab><tab>A.L.[=Alex. Langlet]</small></i>
STORMNINGEN AF IMMELSBORG.</img>

skrattande Hummerhjelm. »Men», tillade han vänd till
Hård, »du är då just icke någon underhållande värd i
ditt prydliga slott. Här har du nu suttit och stirrat i
elden en half timme utan att säga ett ord.»

»Jag tänker på förra gången jag var vid Immeln
och hur annorlunda allt nu har blifvit. Då var det
härlig högsommar omkring mig, men vinter i hjärtat — nu
är det tvärt om.»

I detta ögonblick inträdde en korporal, gjorde
ställningssteg och rapporterade, att en snapphane blifvit
fångad på en af småöarna i närheten. »Han begär», sade
korporalen, »att bli förd till ryttmästar Hummerhjelm, åt
hvilken han säger sig kunna gifva viktiga upplysningar.»

»För hit karlen», befallde ryttmästar Hård, och inom
några minuter kommo tvenne ryttare ledande emellan sig
en vild, rödskäggig karl, hvars hela yttre tillkännagaf
den genuine snapphanen.

»Hvad är du för en figur», frågade ryttmästar
Hummerhjelm. »Söker du undanflykter för galgen, efter som du
vill försöka slå dalkarlar i mig?»

Den rödskäggige tycktes bära sin fångenskap med
förvånande jämnmod. Han till och med skrattade de tre
officerarne midt i ansiktet.

»Låt mig få min högra hand ledig, så att jag kan
helsa på de höge herrarne», sade han.

På ett tecken af Hummerhjelm släppte soldaten
fångens högra arm. Han begagnade denna ledighet på ett
ganska oväntadt sätt. Med ett raskt tag grep han fast
om det röda skägget, ryckte det löst och gned helt
välvilligt soldaten i ansiktet med denna sin manliga prydnad.

»Gästgifvaren! — Vid alla tömda kannor och stop är
det inte gästgifvaren», jublade Hummerhjelm och
skrattade, så att ögonen tårades, och de andra instämde 
ljudligt i munterheten, ty sedan skägget kommit bort, kände
de alla igen »Hummerhjelms stöfvare», gästgifvaren från
Markaryd.

Denna oväntade uppenbarelse i snapphaneskepnad var
desto mera kärkommen, som Hummerhjelm i flera veckor
varit af med sin stöfvare utan att veta, hvar han höll
till, och han hade vid mer än ett tillfälle saknat honom,
då det gällde att gå ut på »parti» mot snapphanarne.

Sedan ryttarne, snopna öfver denna oförmodade
upplösning af deras goda fynd, fått ett tecken att aflägsna
sig och den första störtskuren af utrop och frågor gått
öfver, fick gästgifvaren ändtligen tillfälle att svara på
Hummerhjelms gång efter annan upprepade fråga: »Hvar
i all världen har du hållit hus och hvar kommer du
ifrån?»

»Jag kommer direkt från snapphanarne och har varit
nära att bli Lille-Mats’ underbefälhafvare», svarade
gästgifvaren.

»Ha, ha, ha!» skrattade officerarne, och
Hummerhjelm tillfogade: »det hade just varit att sätta bocken till
trädgårdsmästare.»

»I alla händelser», fortsatte gästgifvaren »har jag
så viktiga underrättelser att meddela befälhafvaren,
hvilken, efter hvad jag förnummit, ju är ingen mindre än
fältmarskalken Ascheberg, att jag genast måste begifva
mig till honom, hvarvid jag hoppas att I gören mig
sällskap alla tre.»

Detta hade officerarne ingenting emot, och ett par
timmar senare återfinna vi dem jämte flera kamrater i
storstugan å Skärsnäs mellangård, där Ascheberg hade
sitt högkvarter. Själf hade fältmarskalken mer än en
timme inneslutit sig med gästgifvaren från Markaryd i
den innanför stugan belägna kammaren, och de utanför
bidande officerarne, som slagit sig ned i en vid krets
kring brasan i den stora murade spis, som upptog en
betydlig del af den rymliga ryggåsstugan, undrade mycket
öfver hvad detta långa samtal skulle leda till. Slutligen
öppnades dörren och Rutger von Ascheberg, åtföljd af
gästgifvaren, inträdde i stugan.

Ascheberg såg särdeles belåten ut, gnuggade
händerna och drog i gehänget, som han alltid brukade göra,
när han var vid godt lynne.

»Det gläder mig», sade han, »att I här ären så
talrikt församlade, ty jag har märkliga saker att meddela,
som jag fått veta af min vän gästgifvaren här. Han
kommer direkt från snapphanelägret och har äfven varit
på Högön, där Lille-Mats, som trodde honom vara en
renhårig snapphane, till och med ville anförtro honom
ett befäl. Ställningen är följande: Lille-Mats, som är en
modig krabat, har satt sig i sinnet att försvara Högön
till sista man. Men vi tyckas ha kommit något för
hastigt öfver honom, ty han anser sig ha för litet folk,
föga öfver 1,000 man, inom fästningen, under det han
har närmare ett par tusen i skogarne här omkring. Men
att midt för vår näsa få nytt folk in i fästningen faller
sig ej så lätt, sedan vi kringränt ön. Emellertid har han
gjort upp en fiffig plan i detta hänseende, och den skall
sättas i verket redan i natt. Den går i korthet ut på,
att en obetydlig styrka af snapphanarne i natt skall
under mycket buller, anskri och skjutande anfalla vår
fältvakt åt Filkesbodasidan. Detta är emellertid endast för
skens skull, afsedt att draga vår uppmärksamhet åt detta
håll, ja kanske förmå oss att detaschera en större
afdelning åt Filkesboda. Under tiden skall en vid Nyteboda
samlad snapphanestyrka om 3 à 4 hundra man
öfverraska vår i trakten af Björnvik stående fältvakt, 
hvilken tillfångatages eller nedgöres. Därefter draga
snapphanarne skjortorna utanpå kläderna för att obemärkta
af oss kunna öfver snöfältet norr om Högön, det s. k.
»Draget», komma till fästningen, där broar öfver vaken
hållas i beredskap. På så vis skulle Immelsborg, som
de kalla sin onekligen ganska svåråtkomliga kula, i hast
få en betydlig förstärkning i sin garnison. Hvad säga
herrarne om den planen? Jag kan icke neka till, att jag
måste erkänna den som bra påhittad, och hade inte
gästgifvaren här brutit af dess udd genom att inviga oss i
hemligheten, så är det min lifliga öfvertygelse, att den
skulle ha lyckats. Där är något af fältherre hos den där
för detta fältväbeln, det måste man medgifva. Nu skola
vi emellertid nog sörja för att anslaget går om intet —
icke sant, mina herrar?»

Officerarne bugade sig bekräftande, och den äldste
af dem, major Rehbinder, brummade: »Tunnor tusan till
karl! Den där idén att draga skjortorna utanpå kläderna
har han fått från Köpenhamns belägring anno 1659.»

»Men», fortsatte Ascheberg i det han belåtet plirade
med ögonen, »min vän gästgifvaren har också kläckt ut
en krigslist, som är så ypperlig, att jag obetingadt
antagit den, ty för det första gör den oss oberoende af det
fördömda sölet med kanonerna och för det andra
kommer den att spara oss mycket folk. Lyster det herrarne
att höra den?»

Då alla med lifligaste intresse härtill jakade, fortsatte
Ascheberg:

»Jo, gästgifvaren menar, att vi skulle möta list med
list. Sedan det väl blifvit mörkt föra vi på omvägar,
som gästgifvaren känner till, en större styrka till ett pass
nära Björnvik, där snapphanarne måste fram, men sakna
all anledning att vänta något försåt. Där knipa vi om
möjligt hela rasket och bevaka i alla händelser hitåt
ledande vägar och stigar så noga, att ingen kan föra bud
till fästningen, om hvad som tilldragit sig. Därpå blir
det vi som draga skjortorna utanpå kläderna, d. v. s. en
stark trupp af de våra. I mörker äro alla kattor grå,
och som det i natt blir så där halft om halft månsken,
torde det bli ljust nog att strida, men för mörkt att känna
våra hvitklädda soldater från snapphanarne, synnerligast
om nödig försiktighet iakttages. Gästgifvaren, som vet
lösen och själf i sitt för tillfället aflagda röda skägg
ämnar gå i spetsen, har lofvat att truppen skall slippa in i
fästningen. Dess första åtgärd blir då att bemäktiga sig
bergklinten, från hvilken den lätt bör kunna hålla stånd
så länge som behöfs för att lossa ett kanonskott till
tecken åt oss, som äro kvar i lägret, färdiga till
stormning. Det skall sedan inte dröja länge, förrän vi rycka
an och hålla snapphanarne varma från annat håll. Hvad
sägs om den planen?»

»Bravo! — ypperligt! — förträffligt!» ropades från
flera håll, och de förnämsta officerarne skyndade att
trycka gästgifvarens hand och uttala sin belåtenhet öfver
hans plan.

En kort stund senare var man å alla håll inom det
svenska lägret ifrigt sysselsatt med förberedelser till
utförande af gästgifvarens krigslist.

*

Kort före midnatt sågos tvenne män träda ut från
det lilla huset i boklunden på Immelsborg, där
Göingehöfdingen och hans syster bott och där de tvenne fångna
flickorna från Wanås haft sitt ofrivilliga hem. Den ene
var en medelålders man, liten till växten, men ovanligt
axelbred, den andre en lång, smärtlemmad yngling med
fördelaktigt utseende. Den förre var Immelsborgs 
nuvarande kommendant, snapphanechefen Lille-Mats, i den
senare igenkänna vi samme yngling som på Verums
kyrkogård sköt på sin farfars hufvudskål. Hans namn var
Björn, och trots sin ungdom och oerfarenhet hade han
till den grad vunnit Lille-Mats’ tycke och förtroende, att
han hos honom tjänstgjorde som ett slags adjutant, ja
till och med »högra hand», något som i hemlighet icke
litet förtröt åtskilliga af de äldre snapphanarne. Månens
tunna skära lyste matt och det skulle varit ganska mörkt,
om ej de vida snöfälten hjälpt till att i någon mån lysa
upp landskapet, ett ljus, hvilket som bekant dock är
mycket vilseledande. Lille-Mats och hans unge adjutant
togo vägen åt norra sidan, där det fanns ett slags
utfallsport på den ön omgifvande stenvallen, då däremot
hufvudporten var i öster. Här och där gingo vakter, insvepta
i getskinspelsar, ty det var bistert kallt, och från det
stora blockhuset vid foten af bergklinten lyste ljus i
hvarje fönster. Snapphanarne vore tydligen vakna och på
sina poster. Också var det ju ett farligt företag
Lille-Mats inlåtit sig på, då han vågade från sin klippö bjuda
spetsen åt en så betydande styrka af svenska armén. Att
han själf insåg detta bevisades bäst af hans åstundan att
förstärka besättningen.

I detta ögonblick hördes aflägsna skott åt
Filkesbodahållet samt ett svagt stridsbuller, hvilket på grund
af det långa afståndet hördes endast stötvis och otydligt.

Lille-Mats stannade och lyssnade. »Det är för liten
fart i dem där borta», mumlade han mellan tänderna.
Men i detsamma hördes buller från närmare håll. Det
kom från Skärsnäslandet, där svenskarne hade sitt läger;
man hörde vapenslammer, kommandorop och tramp af
marscherande trupper. Lille-Mats’ uppsyn klarnade vid
dessa tecken till att svenskare voro i rörelse.

»Det gör verkan!» utropade han triumferande; »de
ge sig i väg mot Filkesboda — min kära Ascheberg
löper med limstången. Skjutandet tar sig där borta; hör
du inte det, Björn?»

»Jo, visst hör jag», svarade denne, »men jag tycker,
att jag också hör skjutande från norr, om än svagare.»

»Å prat! Det är du, som tar fel på väderstrecken,
ty nog ha de längesen tystat mun på svenska fältvakten
åt den sidan. Låt oss nu öppna porten och se till att
bryggorna äro i ordning, ty de kunna vara här hvilket
ögonblick som helst.»

Då Lille-Mats och hans följeslagare trädt ut genom
utfallsporten, funno de att provisoriska bryggor, hvilka
bevakades af i stenvallens skugga hopkrupna snapphanar,
redan voro utlagda. Lille-Mats klef upp på en sten och
spejade ut öfver det hvita snöfältet, Immelns stelnade yta,
på hvars motsatta, icke särdeles aflägsna strand skogen
stod som en svart mur. Han stod länge så med handen
öfver ögonen, småsvärjande öfver att ingenting syntes.

»Björn», ropade han slutligen, »kom hit och se! —
Är det inte liksom om något ljust, hvitt glede fram öfver
snön, ser du inte hur liksom snön rör på sig? Ser du — —»

Lille-Mats hann ej längre i sin vädjan till den unge
adjutantens synförmåga, ty i detta ögonblick dök den
ena truppen af hvita gestalter upp ur snön efter den
andra, och det så nära bryggorna, att Lille-Mats knappast
hunnit ropa: »raskt öfver bryggorna och så in i
fästningen», förr än en massa af hvita figurer redan tagit
honom på orden. Stockarne knakade under deras steg,
portöppningen fylldes af dessa hvita spöken, som allt jämt
strömmade in i fästningen, under det Lille-Mats, förtjust
öfver den goda förstärkningen, gick i spetsen för
spöktåget. Då det hunnit till boklunden stannade spökena i
trädens skugga och syntes liksom besinna sig på att gå
längre.

»Kommen, godt folk!» ropade Lille-Mats, »så gå vi
upp till stockhuset, där I fån värma er vid en god brasa
och — — —»

I detta ögonblick skar ett gällt rop från utfallsporten
genom den nattliga stillheten: »förräderi!»

Det var Björn, som sett blanka knappar under en af
skjortorna och nu, men för sent, gaf till ett varningsrop.
I detsamma hade de eftersta af spökena kastat sig öfver
de snapphanar, som ville draga in bryggorna och stänga
utfallsporten.

Vid detta rop var det liksom om en blixt slagit ned
i Lille-Mats’ hjärna och upplyst honom om hvad som
tilldragit sig, och han skulle just handla därefter, då han
greps af det närmast stående spöket, hvilket med
kommendanten i famnen satte af i fyrsprång mot bergklinten,
åtföljdt af hela den hvita skaran. Lille-Mats var trots sin
oansenliga växt en mycket stark karl, men likväl kände
han sig som ett barn i armarne på denne hvitklädde
jätte. Det var som sutte han fastklämd i ett skrufstäd,
men ett skrufstäd, som kunde springa, ty innan ännu
Lille-Mats hunnit tänka en redig tanke, befunno de sig
uppe på klinten. Det var inte utan, att Lille-Mats
började tro på verkligt spökeri. Förklaringen låg dock helt
enkelt däri, att spöket var löjtnant Stålhammar, känd för
sin ofantliga kroppsstyrka.

Vi ha förut omtalat, att den bergklint, å hvars topp
Göingehöfdingen anlagt sitt batteri, stupade brant,
nästan lodrätt mot sjön, men var ganska långsluttande
mot landsidan. Det var upp åt den senare soldaterna
sprungo, följande löjtnant Stålhammar, som bar
Lille-Mats i sina armar, tätt i spåren. Och så fort de 
uppnått klintens platå, brakade ett kanonskott genom
natten. Gästgifvaren hade tändt på en af de laddade
kanonerna — signalen till svenskarne att krigslisten lyckats.

Inom snapphanelägret rådde en oerhörd förvirring.
Fienden var inom murarne, men hvar fanns anföraren,
den ende som kunde sammanhålla dessa odisciplinerade
skaror?

Tillfångatagandet och bortförandet af Lille-Mats var
icke på förhand beräknadt — det var en improvisation af
löjtnant Stålhammar, men en improvisation som i ofantlig
grad lände till svenskarnes fördel. Snapphanarne sprungo
som yra höns där nere utan att komma sig för med
något. Slutligen sågs dock en manstark flock löpa till
storms mot batteriet, men den emottogs med en så
kraftig eld, att den måste vika till baka. Klinten var
förlorad och kanonerna med den. Hade stormningen utifrån
företagits i detta ögonblick, skulle Immelsborg inom några
få minuter ha varit i svenskarnes våld, men de senare
behöfde någon tid för att ordna anfallet och komma
öfver vaken, och därunder hunno några af de förnämste
snapphanarne samla sitt folk till ett ursinnigt motstånd.
Till följd af ringmurens glatthet var den svår att
bestiga. Pikenerarne voro de första som kommo öfver, i
det de höggo pikarne fast i den isbeklädda vallen och
sålunda halade sig upp, hvarpå de med pikskaften drogo
musketerare och ryttare efter sig. Men denna hjälp
kostade många af dem lifvet, i det de samtidigt anföllos
af de flockvis stridande snapphanarne.

Då svenskarne uppe på klinten sågo pikenerarnes
trångmål och själfva hade föga att frukta af snapphanarne,
enär dessa nu hade nog att göra med försvaret af vallen,
skickades största delen af den hvita truppen åter ned för
att angripa försvararne i ryggen. Sålunda blef snart 
löjtnant Stålhammar med endast omkring tjugu man kvar
vid kanonerna, och i själfva verket behöfdes ej större
styrka för att under nuvarande förhållanden hålla
batteriet besatt.

Lille-Mats hade blifvit bunden till händer och fötter
och därefter placerad i en vrå af batteriet, där han
bevakades af två man. Han skar tänderna af ilska, men
förmådde ingenting uträtta. Han var helt och hållet satt
ur spelet.

Emellertid hade soldaterna till ganska betydande
antal och på flera ställen samtidigt kommit öfver vallen,
och på samma gång hade blockhuset, okändt af hvad
anledning, råkat i brand. Lågorna slogo snart högt
öfver taket och belyste med ett blodrödt sken hela ön, där
det nu kämpades man mot man i spridda flockar.

Löjtnant Stålhammar hade från sin höga ståndpunkt
ett förträffligt tillfälle att öfverblicka den hemska striden,
som i skenet från lågorna utgjorde ett fasansfullt
skådespel, hvilket han, ehuru härdad i många strider,
sedermera ofta återsåg i sina drömmar. Han märkte att
snapphanarne, sedan de tvingats att gifva vallen förlorad,
småningom samlade sig och fattade fast fot dels i det lilla
huset, där först Göingehöfdingen och sedan Lille-Mats
bott, dels i den omgifvande boklunden, som erbjöd
åtminstone någon betäckning. Och från denna position
lyckades de gång efter annan tillbakakasta soldaternas anfall.

Jag måste komma de våra till hjälp med kanonerna,
tänkte Stålhammar. Några skott från dem i den
kompakta massan af snapphanar skulle göra en ofantlig effekt.
Det behöfdes endast att svänga om de mycket primitiva
lavetterna och rikta kanonerna mot lunden.

Sagdt och gjordt. Men detta var ett styft göra för
det fåtaliga manskapet, och så småningom blefvo äfven
de två soldater, som bevakade Lille-Mats, tagna i
anspråk för detta arbete.

Då Lille-Mats fann sig lämnad ur sikte, uppdök en
tanke på räddning i hans förslagna hjärna. Han satt i en
vrå af batteriet med ryggen stödd mot en stenmur, och
med sina händer, som voro bakbundna, kände han att
de lågo vid en hvass stenkant. Genom att med hela sin
kraft oupphörligt gnida tågen mot stenkanten lyckades han
till sist genomskära dem så, att han med anlitande af hela
sin styrka förmådde spränga dem. Inom ett ögonblick
hade han händerna lediga — och ingen såg det. Man
hade där uppe på batteriet sin uppmärksamhet uteslutande
fäst på arbetet med kanonerna.

Då Lille-Mats tillfångatogs, hade han blifvit beröfvad
sina vapen, men i fickan låg en fällknif, som ingen brytt
sig om att taga. I ett ögonblick var den uppe och de
kring benen surrade tågen afskurna — och ingen hade
märkt det.

Lille-Mats makade sig allt närmare kanten af klippan.
Han visste att just midt för, där han satt, var klippväggen
icke lodrät utan sluttade något, ehuru mycket brant, ned
till vattenytan och var dessutom alldeles slät. Och där
nere på isen vid klippans fot hade, det kom han alldeles
säkert ihåg, hopat sig höga drifvor af snö. Han beslöt att
åka ned. Ljudlöst glidande öfver kanten, utan att någon
märkte det, åkte han ned för klippväggen, alldeles som
pojkar, hvilka icke äro rädda om sina benkläder, stundom
improvisera rutschbanor på släta stenhällar, om än ej så
höga och branta som denna. Det gick med en hissnande
fart och i nästa ögonblick hade han dykt ned i
snödrifvan där nere. Det vållade honom ej ringa ansträngning
att arbeta sig upp ur snömassan, som slagit till hopa
öfver hans hufvud, men det lyckades och han — var fri.

Men fortfarande var dock hans ställning ganska
kritisk. För tillfället befann han sig i den djupa skugga
som berget kastade och denna räckte till och med öfver
vaken, men bortom denna låg ett af eldsvådan klart
upplyst snöfält, innan han kunde uppnå det skyddande
mörkret. Skulle han stanna kvar i snödrifvan? Nej, det vore
otänkbart, att man ej skulle genomsöka den, så fort man
saknade honom. Men hur skulle han komma öfver vaken?
Åh, ingen fara med den! Här invid den branta klippan
hade man icke varit så noga med att hålla den öppen och
det hade frusit skarpt den dagen. Jag »slår en kana»
öfver den, tänkte Lille-Mats, och han gjorde det. Isen
knakade och gungade, men den hann icke brista. Lille-Mats
hade lyckligt uppnått den fasta, snöbetäckta isen, men här
mötte honom den största faran — ljuset från eldsvådan.
Det var långt kvar, innan han vore utom skotthåll.

I samma ögonblick Lille-Mats åkte ned för
klippväggen, obemärkt af den med kanonernas
iordningställande ifriga besättningen på batteriet, lossades det första
kanonskottet, hvilket genom dånet och röken naturligtvis
i hög grad bidrog till möjligheten af fångens
undkommande. Det andra och tredje följde snart därpå, och
skotten gjorde en fruktansvärd verkan. Kulorna slogo
igenom det lilla trähusets väggar och åstadkommo en
förfärlig förödelse bland dess sammanträngda besättning.
Härtill kom att huset fattade eld, och för att ej bli lefvande
brända måste snapphanarne fly ut genom dörrar och fönster.
Den fjärde kanonen var den, som gästgifvaren aflossat
såsom signal, men där uppe på batteriet fanns riklig
tillgång på skrot och Stålhammar hade laddat den med
dylikt. Då den aflossades mot bokelunden, där samtlige
snapphanarne nu flockat sig, vräkte skottet samman hela
högar af lik, snapphanarne började ropa på pardon och
soldaterna hurrade och kastade sig med förnyad stridsifver,
som icke stod att hejda, öfver den tillspillogifna flocken,
af hvilken de flesta nedgjordes, andra togos till fånga och
några få lyckades rädda sig öfver vallen. Men af dessa
drunknade flere i vaken och andra blefvo nedskjutna.
Det var endast ett mycket ringa fåtal, som lyckades uppnå
skogens skyddande mörker.

I samma ögonblick som det fjärde och sista skottet
aflossats, kom Stålhammar att tänka på fången. Hans
plats var tom. Lille-Mats, som dock varit så säkert
bunden — löjtnanten hade själf undersökt banden —
fanns icke längre på batteriet. Stålhammar blef på samma
gång bestört och ursinnig öfver denna obegripliga
rymning, men då han i detsamma kastade sina blickar ut
öfver snöfältet, fick han se Lille-Mats dyka upp ur
klippans djupa skugga och springande af alla krafter bege
sig ut på den af branden klart upplysta isen. Utan
betänkande ryckte Stålhammar till sig en karbin,
kastade den till kinden och sköt. I samma ögonblick
skottet ljöd, sågs Lille-Mats slå armarne i vädret och
störta omkull. Några ryckningar i kroppen och han låg
stilla — död.

»Så blef honom då galgen besparad och han fick dö
en ärlig krigsmans död för en kula. Det var bättre än
han förtjänat», sade Stålhammar, i det han kastade den
ännu rykande karbinen öfver axeln.

Där nere hade kampen nu upphört, och Stålhammar
och hans män lämnade batteriet, där de tagit en så
framgångsrik del i striden, och begåfvo sig ned på ön för att
skaka hand med sina kamrater.

Stålhammar emottogs som dagens hjälte. Han hade
med egen hand tillfångatagit befälhafvaren och dessutom
genom att låta kanonerna ingripa i striden gifvit denna
ett brådare slut än den annars skulle ha fått. Också
erhöll han idel loford af kamrater och förmän.

»Hvar är den fångne snapphanechefen, hvar har ni
gjort af Lille-Mats?» frågade honom fältmarskalken
Ascheberg, i det han omfamnade den öfverlycklige löjtnanten,
som vid denna fråga kände sig en smula brydd.

»Hans lik ligger på isen där ute — han lyckades
rymma på ett nästan obegripligt sätt, medan vi serverade
kanonerna, men lyckligtvis upptäckte jag honom där nere
på isen och sköt honom.»

»Är löjtnanten säker på att den gamle räfven fick
sitt banesår?»

»Ja, jag såg hans dödsryckningar.»

*

Låtom oss, medan svenskarne triumfera öfver sin
fullständiga och jämförelsevis tämligen lättköpta seger,
återvända till den fallna snapphanehöfdingens lik. Var det
verkligen ett lik, som låg där utsträckt i snön?

Ja, nog såg det så ut, men knappast hade den sista
soldaten försvunnit från batteriet på bergklinten, den enda
plats där man hade full utsikt åt denna sida, förr än
Lille-Mats reste sig försiktigt, mumlande i skägget: »Hade jag
inte låtsat dö, så skulle snart en ny kula ha skickats efter
mig och den hade kanske tagit bättre. I alla fall var det
inte illa skjutet, ty kulan snuddade vid örsnibben. Men
de skola nog få veta, att Lille-Mats lefver än.»

Efter denna för ett lik något egendomliga monolog
började han springa af alla krafter och hade snart
uppnått det skyddande mörkret.

*
</chapter>

<chapter name="Kap. 43. Döden för fosterlandet">
<table o>
<td c><big>Kap. 43.</big>
<td c><h2><small>Döden för fosterlandet.</small></h2>
</table>

Åter hade högsommaren klädt den af kriget
förhärjade skånska jorden i sin fagraste blomsterskrud. Det
var på aftonen den 21 Juni 1678. Kyrkoherden Maglow
hade med pipan i mun slagit sig ned att i den vackra
sommaraftonen hvila efter dagens mödor på en bänk, som
han låtit uppsätta invid vägen i en till prestgården
hörande vacker lund öster om gården. Det var hans
favoritplats dels på grund af den omgifvande, skuggrika
grönskan, dels ock emedan han från denna plats kunde hålla
god utkik öfver dem, som färdades på vägen, och detta
var honom i den landtliga stillheten en god förströelse.
Alltid kom någon sockenbo förbi, med hvilken han kunde
inleda ett samtal, eller kanske till och med en främling,
af hvilken han kunde få höra något nytt från
krigsskådeplatsen, som vid denna tid icke var särdeles aflägsen, enär
svenska armén under konung Carls eget befäl belägrade
Kristianstad, på samma gång den danska under hertigen
af Croy låg framför Helsingborg.

Den gode kyrkoherden höll just på att lämna sitt
observatorium, såsom han kallade bänken vid vägen, för
att höra efter om ej mor hade aftonvarden i ordning, då
han längst borta i öster, ungefär där klockaregården nu
ligger, tyckte sig se något blankt glimma i aftonsolens
sista, dröjande strålar.

Var det icke vapen? Det där måste man taga reda
på, tänkte kyrkoherden, och så klef han upp på
gärdesgården för att se bättre. Jo verkligen! Det var ju en
svensk ryttartrupp, som kom där borta. Det var 
ryttarnes blanka bröstharnesk, som glimmade i solen. Men
truppen var icke stor, på sin höjd tio à tolf man, räknade
kyrkoherden. Och det var märkvärdigt hvad den färdades sakta.
Icke bruka svenske ryttare att rida i dylik snäckgång, där
de tågade fram i dessa krigets tider. Och inte gärna
kunde hästarne vara uttröttade, då truppen antagligen icke
komme längre bort ifrån än Kristianstad.

Maglow blef nyfiken och om än kära mor i detta
ögonblick hugnat honom med att gröten rök på bordet,
så skulle hon icke fått honom bort från hans
observatorium, förr än truppen passerat.

Hur sakta än truppen färdades, närmade den sig dock
allt mer och mer, och nu såg Maglow, att framför
densamma red en ung officer, hvilken han tyckte sig känna.
Ja, verkligen! Det var ju löjtnant von Borneman, hvilken
ända till i förra månaden, då besättningen på Wanås
indrogs och kallades till belägringsarmén framför
Kristianstad, fört befälet därstädes — gamle Rydings blifvande
svärson och Maglows synnerlige favorit. Kyrkoherden kunde
icke efter denna upptäckt afvakta truppens ankomst utan
hoppade ned på vägen och gick den till mötes.

»Gladeligt möte»! ropade Maglow, då han hunnit
inom hörhåll för truppen, men ångrade genast denna sin
helsning, ty till sin förvåning såg han att den alltid så
lefnadsglade och muntre löjtnant Borneman såg dyster och
sorgsen ut.

»Icke så gladeligt», svarade Borneman, »men väl mött
i alla fall. Jag hade just ämnat att bedja er, fader Maglow,
vara mig följaktig till Wanås. Jag medför en svårt
sårad, som kanske snart behöfver det heliga sakramentet.»

Nu såg Maglow, att ryttarne omgåfvo en hästbår, å
hvilken låg en officer. Men den sårade var öfverhöljd med
en kappa, så att kyrkoherden icke kunde se, hvem det var.

»Hvem är den sårade?» sporde Maglow och kände
sig helt beklämd inför svaret.

»Axel Hård», svarade Borneman med en af rörelse
darrande stämma.

»Gud i himlen, ryttmästaren!» utropade Maglow; »hvad
skall fröken Lena Sofia säga om detta?

»Hon är en krigsmans brud, svarade Borneman, och
bör sålunda kunna bära det. Och hon vet det redan; jag
sände en ryttare med bref till Anna, så att vi icke skulle
komma oförvarandes öfver dem med den stora sorgen.
För öfrigt! Där som finnes lif finnes hopp, fast icke vilja
läkarne tro på det, och inte han själf heller. Han har
begärt att bli förd till Wanås för att dö, och konung
Carl har själf gifvit mig order att ledsaga honom dit.»

»Huru har olyckan skett?» sporde Maglow i det han
med tårade ögon höll jämna steg med hästen.

»Danskarne gjorde i dag på morgonen ett oväntadt
och häftigt utfall genom norre port. Hård med en
fåtalig trupp fick emottaga första stöten och han stridde
som en hjälte, hvilket ock erkännes inom hela armén.
Med föga mer än halfva sin skvadron lyckades han dock
så länge uppehålla fienden, att vårt folk hann ordna sig
till strid och drifva danskarne tillbaka, så att utfallet,
som afsåg att förstöra ett af våra batterier, misslyckades.
Men så blef han ock själf på platsen och skulle aldrig
ha lefvande kommit därifrån, om ej den unge ryttaren,
som rider närmast bakom kåren, med ett själfuppoffrande
dödsförakt, som väckte allmän beundran, kastat sig midt
in i hopen af fiender och ryckt sin ryttmästare ur deras
händer. Men Hård var redan då så svårt sårad, att man
kan befara det denna vackra bragd blifvit utförd förgäfves.»

Kyrkoherden vände sig om och kastade en blick på
truppen. Närmast bakom båren red en ung ryttare med
en nedblodad duk om pannan och högra armen i band.
Det var Frosten. Han hade ärligt sökt att betala sin skuld
från risvallen vid Wanås, och det märktes full väl, att han
icke kommit oskadd från sitt nappatag med döden. Men
ändå hade han velat följa sin ryttmästare på färden, som
han befarade skulle bli den sista i lifvet.

Sakta gick tåget mot Wanås, så sakta, att
kyrkoherden Maglow mycket väl hann sadla sin Brunte och likväl
nådde truppen, innan den passerat Vesterslöfs by. Det var
en dyster färd. Väl väntade Borneman ett kärkommet möte
vid framkomsten, men likväl kunde han ej glädja sig åt att
i sådant ärende stadd återkomma till det honom så kära
Wanås. Och kyrkoherden red tyst vid hans sida,
betänkande huru kriget krossade hjärtan och förhoppningar
under sin blodiga framfart. Skulle då aldrig fred komma?

Den sjuke hade under hela färden legat försänkt i en
djup dvala, sårfeberns förebud, endast störd af stilla,
omedveten klagan, då hästarnes rörelser genom någon ryckning
vid vägens ojämnheter förorsakade honom smärta. Men
just som de veko ned från allén och borgen med sin
nedfällda vindbrygga låg framför dem, vaknade han upp ur
sin medvetslösa dvala, reste sig med stor möda på
armbågen och hviskade: »Gud ske lof, så äro vi då nu här.»

Inom några få minuter låg Lena vid hans bröst. Det
var ett sorgligt möte mellan de bägge älskande, som kriget
sammanfört och som kriget troligen snart skulle åtskilja.
Lena Sofia klagade icke, grät knappast och än mindre
offrade hon åt den kvinnliga svaghet, som yttrar sig i
svimningar och konvulsioner. Men den som såg in i hennes
djupa ögon märkte nog att en stor sorg med föga hopp
bodde i hjärtat. Stilla satt hon vid hans säng, sedan han
blifvit inburen i samma rum på nedra botten, som han
bebott under den tid han förde befälet på borgen, och
där förblef hon hela den tid sjukdomen varade, troget
delande med den från armén medföljande läkaren vården
af den sjuke.

»Tror ni», sporde hon läkaren, sedan de blifvit allena
med den sjuke, »att det finns hopp?»

»Jag vågar icke säga det», svarade den unge läkaren.
»Af hans många sår äro endast tvenne farliga, men de
äro hvart för sig af sådan beskaffenhet, att man af dylika
plägar vänta döden. En ung ofördärfvad kropp och Guds
godhet kunna dock göra underverk.»

Fröken Lena böjde sig resigneradt inför detta svar,
men man såg på henne, att hon hoppades föga.

Under natten blef sårfebern svår, men följande dag låg
liksom ett skimmer af hopp öfver sjukrummet. Hård
återfick på morgonen full sans och, som det tycktes, också
nya krafter. Litet hvar började hoppas, men den unge
läkaren skakade på hufvudet och menade, att dylika pauser
i sårfebern vore föga att bygga på. Och det visade sig,
att han hade rätt. Febern återkom med förnyad styrka.

Vi skola ej följa de olika skiftningarna af hopp och
fruktan, som aflöste hvarandra kring sjukbädden, utan
förflytta oss till aftonen den 23. Det var en sorglig
midsommarafton på Wanås. Förra året hade krigets
åskmoln hängt öfver borgen denna kväll, färdiga att urladda
sig. Men likväl hade midsommarglädjen stått högt i sky,
man hade lekt och fröjdats såsom den gör, hvilken vill
skynda att tömma glädjebägaren i botten, innan ovädret
bryter löst med blixt och hagelskurar öfver lifvets
vårblommor. Nu däremot såg allt fredligt och lugnt ut
kring Wanås. Väl mullrade krigets åskor på afstånd,
men ingenting förebådade, att ovädret närmade sig. Och
likväl var midsommarglädjen borta. Ingen majstång på
den gröna planen framför borgen, ingen jublande dans,
ingen midsommarsvaka med blommor och kärlekssmek.
Jo, där inne i sjukrummet hölls midsommarsvaka, men
det var icke hjärtan, som funno hvarandra, utan det var
hjärtan, som måste skiljas. Ryttmästar Hård hade efter ett
svårt feberanfall fallit i en djup dvala, men sent på
aftonen vaknade han åter vid full sans och antydde, att han
ville tala med sin fästmö i enrum. Då de närvarande
aflägsnat sig och Lena låg på knä vid hans säng,
hviskade han:

»Lena, jag känner, att döden är nära, men innan han
kommer vill jag tala om din framtid. Lena, jag vet, att
du kommer att sörja mig djupt, men jag vill ej, att denna
saknad skall kläda ditt återstående lif i sorgdok. Finner
du en man, som är värdig ditt hjärta, så skänk honom
också din hand. Äfven på grafkullen växa blommor.
Nu vid dödens tröskel kan jag utan svartsjuka tänka
mig dig som en annans maka, en tanke som förut, då
jag ännu hängde fast vid lifvet, plågat mig ofta.

»Nej, Axel», svarade Lena, »jag skall aldrig gifta mig.
Hvad du nu sagt mig kommer mera från din pliktkänsla
än från ditt hjärta. Men du skall ej därför tänka dig min
framtid som dyster och tom. Ej i dådlös sorg vill jag
tillbringa de dagar Gud tillmätt mig, utan jag vill verka för
mina medmänniskors bästa. Icke blott i mitt hjärta har
krigets hemsökelse slagit djupa sår, sådana blöda rundt
ikring mig, och jag vill göra hvad jag kan för att läka
dem, tills jag en gång skall möta dig i den himmel, där
jag hoppas, att ingen skall skilja oss åt.»

På det skimmer af glädje, som spred sig öfver Axel
Hårds bleka ansikte, såg man, att detta svar gjorde
honom lycklig.

»Och så, älskade, en sak till», hviskade han. »Att
jag nu förunnas den outsägliga lyckan att dö i dina 
armar, därför har jag min trogne Frosten att tacka. Glöm
honom icke!»

»Det lofvar jag dig.»

»Och bed då alla komma in, att jag får taga farväl
till den sista, långa färden.»

Vi förbigå den gripande afskedsscen, som nu följde.
Den hade tydligen öfverstigit den sjukes krafter, ty han
försjönk därefter i en lång dvala, hållande sin fästmös
hand i sin. Slutligen, ungefär vid midnattstid, vaknade
han, reste sig i sängen, stödd af sin fästmös arm, och
sade med klar och tydlig röst: »Döden är dock ljuf,
döden för fosterlandet.»

Detta var hans sista ord, och snart hade en af de
bästa och tappraste officerarne i kung Carls armé
insomnat i döden.

*

Påföljande söndag firades en högtidlig sorgefest i Gryts
kyrka. Det var ryttmästare Axel Hårds jordfästning. Flere
officerare från armén hade kommit dit, vänner till den
aflidne, hvilka midt under krigets larm ville visa honom
den sista tjänsten och taga ett långt farväl af den
afhållne kamraten. För öfrigt var den lilla kyrkan fylld
af högtidsklädd allmoge från godset, och längs
midtelgången paraderade en hedersvakt af den aflidnes
skvadron. Allas blickar vände sig med vänligt deltagande mot
den svartklädda unga flicka, som satt på en pall i koret
helt nära den blomstersmyckade kistan. Det var den
sörjande fästmön. Men hon bar sin sorg med en förvånande
sans, vittnande om stor själsstyrka, ty att den var djup
och sann, därom tviflade ingen, som kände Lena Sofia
von Putbus.

Kyrkoherden Maglow förrättade jordfästningen. Midt
under liktalet, som enligt den tidens sed var långt och
blomstersmyckadt, hördes helt oväntadt hästtramp och
vapenslammer utanför kyrkan, och strax därpå inträdde
tvenne officerare, en äldre och en yngre, och gingo med
raska steg upp i koret, där de ställde sig på hvar sin
sida af kistan.

Kyrkoherden höll på att tappa handboken och gjorde
af häpnad en lång paus midt i talet, då han slog upp sina
blickar ur boken och såg att den yngre af främlingarne
var Carl XI. Men lyckligtvis återfick han fattning nog
att fortsätta.

Då akten var slut lade konungen sin hand på kistan
och bad tyst en kort bön, hvarefter han yttrade några
deltagande ord till fröken von Putbus och fru Maren Juul.
Därpå aflägsnade han sig lika hastigt som han kommit.

Då folket strömmade ut ur kyrkan i förhoppning att
få se kungen, hvars närvaro genom soldaterna omtalats
från bänk till bänk, sågo de endast ett dammoln på
vägen. Carl XI hade velat hedra en af sina tappraste
officerares jordfästning, men därpå försvann han som ett
stjärnskott. Han hade andra järn i elden vid Kristianstad.

*
</chapter>

<chapter name="Kap. 44. Göingerosens bröllop">
<table o>
<td c><big>Kap. 44.</big>
<td c><h2><small>Göingerosens bröllop.</small></h2>
</table>

Det var hösten 1679. Skogarne kring Wanås
skiftade i brokig färgprakt, gulnade blad flögo för vinden och
flyttfåglarne drogo mot söder. Men i den af det långa
kriget utpinta befolkningens hjärtan bodde hoppets glada
vår, ty fredsbud gick kring landet och åter kunde den
fredlige odlaren draga andan och börja tänka på att med
ihärdig flit bygga upp hvad kriget hade sköflat. Den 2
September hade konung Ludvig den fjortonde med ett för
Sveriges själfkänsla besvärande förmynderskap afslutat fred
i Fontainebleau mellan de båda nordiska konungarne, och
denna hade bekräftats den 26 i samma månad genom
freden i Lund, bland hvars många klausuler äfven ingick den,
att den af kriget afbrutna trolofningen emellan Carl XI
och danska prinsessan Ulrika Eleonora skulle
återknytas. Kriget slutade således med bröllop, alldeles som hade
det varit en komedi af den gamla skolan i stället för en
tragedi, ehuru detta fredsbröllop visserligen icke firades
förr än påföljande år, nämligen i Skottorp den 6 Maj 1680.
Men då den höge krigsherren föregick med sådant
exempel, var det ju icke underligt att äfven hans officerare
längtade att afsluta fältåget på samma vis. En af de
första som häruti lyckades var numera ryttmästaren Erik von
Borneman, som den 6 Oktober 1679, sedan gamle Lars
Rydings sista betänklighet fallit efter ett bref från
Bornemans fader, förde sin »Göingeros» till altaret.

Vi befinna oss åter vid Gryts kyrka, men huru olika
var ej den glädjefäst, som nu skulle firas i det enkla,
landtliga templet på sin af lindar omsusade backe, mot
den sorgehögtid vi senast bevittnat på samma ställe.

Det var en härlig oktoberdag, en sådan då
högsommaren ännu står kvar med ena foten i höstens famn,
liksom hade den svårt att besluta sig för att vika. Luften
var ljum och mild och så genomskinligt klar, som den
endast kan vara om hösten, och solen strålade med en
glans, som ville den på en gång tömma ut sitt guld,
innan den satte sig på förknappning för den långa vintern.
På kyrkbacken under de i grönt, rödt och gult skiftande
lindarna samt längs vägen, där den genom lummig 
löfskog krökte sig mot Wanås, hade samlats talrika skaror
af högtidsklädd allmoge, männen i sina vidskyggade svarta
hattar och bjärt gula skinnbyxor, och kvinnorna i sina
hvita »klutar», hvilkas vingar fladdrade i den lätta
höstvinden. Och alla spejade mot Wanåsvägen, hvarifrån
brudtåget väntades. Snart gick en svallvåg af glad förbidan
genom de väntande skarorna, ty nu hördes skrällande
regementsmusik, som spelade en munter bröllopsmarsch, och
i detsamma smattrade täta salvor af gevärsskott från
skogens dunkla innandömen. Man skulle kunnat tro, att det
var snapphanarne, som lagt sig i försåt för brudföljet för
att återtaga hvad de en gång röfvat, men den med ortens
sed mera bekante tog saken lugnt, ty han visste, att
skotten härledde sig från ett i Göingebygden urgammalt bruk
att skjuta för brudparet. Ju flera skott och dess starkare
smällar, ju större heder.

Musiken närmade sig allt mer och mer, och snart
blef den synlig i vägkröken ofvanför kyrkan. Åskådarne
trängde sig allt mer ihop vid vägkanten eller klättrade upp
på kyrkogårdsmuren, som företedde en brokig tafla. Till
och med uppe i lindarnas kronor framtittade nyfikna
pojkansikten, och de hade onekligen den bästa utsikten — hela
bröllopståget i fågelperspektiv.

Efter musiken följde en trupp ryttare, hvilkas blanka
harnesk glimmade ståtligt i solen. Därpå kom
kyrkoherden Andreas Maglow på sin Brunte, nyryktad och
skinande och i betraktande af de magra tiderna nästan
oförskämdt fet. Kyrkoherden hade dagen till ära iklädt sig
en ny kaftan, och kruskragen kring hans hals glänste
nystärkt och finurligt krusad som papperet kring en
bröllopstårta. Den gode kyrkoherdens kantiga ansikte med
sitt martialiska skägg, sådant det allmänt bars af den
tidens prester, under det militären åtnöjde sig med små,
<img><i><small>Ill. A.L.[=Alex. Lannlet]<tab><tab><tab><tab><tab><tab><tab>G.L.A.[=Gen. Stab. Lit. Anst.]</small></i>
GÖINGEROSENS BRÖLLOP.</img>

tunna, knappast synbara mustascher, sken af belåtenhet
och godt lynne. Efter honom kom brudgummen,
beledsagad af fältmarskalken Rutger von Ascheberg och
omgifven af en trupp officerare, kamrater och vänner från
många hårda duster under krigets tummel. De buro stolt
vajande plymer i sina guldkantade hattar, försilfrade
bröstharnesk och fina elghudskyller, kragplåtar af silfver och
fältbindlar af silke, under det deras hästar kråmade sig
med glänsande, mässingsbeslaget remtyg och schabraker
af guldstickad sammet. Några af brudgummens följeslagare 
voro dock dragonofficerare, och deras dräkt närmade
sig mera infanteriets, d. v. s. de buro långa, blå rockar med
uppvikta, gulfodrade skört, ungefär af samma snitt som
den uniform carolinerna sedermera gjorde känd och
ryktbar öfver hela världen.

Efter officerarne red brudens fader, slottsfogden Lars
Ryding. Högtiden till ära hade han iklädt sig den dräkt,
som han burit under Gustaf Adolfs fanor och hvilken han
alltid betraktade som sin förnämsta hedersdräkt, nämligen
elghudskyller med bröst- och ryggharnesk samt blank
stålhufva.

Näst efter honom kom fru Maren Juuls stora kaross,
dragen af fyra hästar. För våra blickar skulle utan
tvifvel detta väldiga, klumpiga fordon ha förefallit som en
mycket besynnerlig tingest, men i den tidens smak
representerade det säkerligen höjdpunkten af en skånsk
godsägares elegans. I detta rullande kabinett åkte fru Maren
själf med bruden vid sin sida samt båda hennes
systerdöttrar, af hvilka fröken Lena von Putbus var djupt
sorgklädd — fast mer än ett år förflutit sedan fästmannens död.

Efter karossen kommo tvenne ryttare i vanlig, om än
mycket snygg bonddräkt, den ene en medelålders man,
den andre en liten pojke, hvars korta ben knappast nådde 
ned till stigbyglarne. Främlingen, som icke kände de
något omaka ryttarne, skulle säkert förundrat sig öfver
hvad som förskaffat dem ett dylikt hedersrum i
bröllopståget, men vi, som känna dem, veta ock att de väl
försvarade sin plats. Det var nämligen gästgifvaren Nils
Nilsson från Markaryd och hans fosterson Mårten. Efter dem
vidtog en betydande skara gående, bland hvilka vi märka
gamle Måns Skytt i grön jägareuniform med Reedzka och
Juulska vapnen utsydda på bröstet och en väldig
silfverbeslagen hirschfängare i sitt hjortlädersgehäng vid sidan.
Det var icke ofta man fick se Måns Skytt i slik rustning.
Vidare märktes Jöns Hornsked, hvilken äran att få vara
med i tåget gjort ännu mera skefbent än vanligt, samt
hans fryntliga gumma Stina. För öfrigt utgjordes denna
trupp af ett urval af gårdens tjänare samt förnämligare
bönder från godset. Sist tågade en stark trupp af
Hummerhjelms dragoner med sin unge, gladlynte anförare i spetsen.

Vi förbigå den långa »brudmässan» och fader
Maglows ännu längre »fägnetal», hvari den andliga
vältalighetens blommor frodades i en yppighet, som skulle
förekommit vår tid fadd och öfverlastad, men som då
beredde både talaren och åhörarena en icke ringa njutning,
synerligast den förre. Också hade kyrkoherden Maglow
användt icke ringa både tid och möda för att i
studerkammarens stilla frid uppdraga och ansa detta rika
florilegium. Däremot konstatera vi, att bruden var
utomordentligt vacker och brudgummen öfverlycklig. Ett
vackrare par har väl sällan knäfallit framför altaret, vare sig
i Gryts anspråkslösa kyrka eller annorstädes. Och bland
de lyckönskningar, som i rikt mått framburos till de
nygifta, sedan vigselakten var öfverstånden, var väl ingen
varmare och hjärtligare än den fröken Lena Sofia von
Putbus, själf den sörjande bruden utan brudgum, ägnade
sin bästa väninna och olyckskamrat under svåra tider.
Den glädje hon kände öfver väninnans lycka var så stor,
att den kastade ett återskimmer öfver henne själf. Också
sade kyrkoherden Maglow och flere med honom, att de
icke sett fröken Lena så glad sedan fästmannens död som
hon var på Göingerosens bröllop.

Då bröllopsskaran återkom till Wanås, väntades den
af rikt dukade bord dels uppe i riddarsalen, dels ock i
den rymliga borgstugan. Det var fru Maren, som gjorde
bröllop åt sin förnämste trotjänares dotter, och hon ville
att intet skulle sparas för att göra allt så festligt som
möjligt, synnerligast som hon med detta gästabud ville
fira icke blott de nygiftas hedersdag utan äfven freden,
den efterlängtade fred, som skulle åter bringa ordning och
rätt i landet och hela de djupa sår, som de fruktansvärda
krigsåren slagit.

Efter den grundliga och långvariga middagsmåltiden,
under hvilken borgens kanoner affyrades, först då en skål
dracks för konung Carl XI och freden, föreslagen af fru
Maren själf, och därefter vid brudparets skål, som
utbringades af fältmarskalken von Ascheberg, gick flertalet
af gästerna ned i trädgården för att njuta af det vackra
höstvädret. Då brudparet härvid ett ögonblick blifvit
lämnadt allena med hvarandra, hviskade Anna till sin man:

»Erik, vill du följa mig på besök hos en god
väninna, som icke velat synas bland de andra
bröllopsgästerna, men som lika varmt som någon annan deltager i
vår lycka?»

»Gärna, min älskling, men hvem är då denna
tillbakadragna väninna?»

»Det får du veta, då vi finna henne.» Sägande detta
tog hon sin man vid handen och ledde honom genom
mörka korridorer, där han aldrig varit, hur väl han än
trodde sig känna Wanås’ gamla borg innan och utan, och
stannade slutligen vid en dörr. Då hon öppnat den,
inträdde de i en liten enkel, men hemtreflig kammare. I
en länstol i den djupa fönstersmygen satt en äldre,
gråhårig kvinna, hvars bleka, ädla drag vittnade om djupa
sorger’ men tillika om hjärtats godhet och en mindre
vanlig själfullhet. Vid hennes fötter lekte ett par
utomordentligt vackra barn, en mörkögd gosse om 7 och en
ljushårig flicka om 6 år. Den gråhåriga kvinnan var Gertrud
Pålsdotter, Göingehöfdingens syster. Och gossen och
flickan voro Severins och Lisbeth Franks fader- och
moderlösa barn, hvilkas uppfostran slottsfogden Lars Ryding
åtagit sig vid moderns dödsbädd, ett åtagande hvilket på
fröken Lena Sofia von Putbus’ enträgna begäran blifvit på
henne öfverflyttadt.

Hvad jungfru Gertrud angår, så hade hon kort tid
efter broderns död blifvit af fru Maren Juul erbjuden en
fristad på Wanås, hvilket hon då med tacksamhet antagit,
icke af ekonomiska skäl, ty hon saknade icke tillgångar
att lefva af, men därför att hon kände sig ensam och
öfvergifven och ej gärna ville längre lefva bland de vilda
snapphanarne, för hvilka hon efter broderns död saknade all
sympati. Dessutom behöfde hon gent emot de svenska
myndigheterna, därest de fingo veta hennes nära släktskap till den
hatade snapphanehöfdingen, ett huld och skydd, hvilket
en så mäktig och högt uppsatt fru som härskarinnan på
Wanås bättre än någon annan kunde gifva henne. Dock
hade hon tänkt att endast för tillfället begagna sig af
detta skydd, men så öppnade sig genom att taga vård om
Severins och Lisabeth Franks stödfallna barn en
lifsuppgift, som i hög grad tilltalade henne, och detta jämte den
tillgifvenhet fröken Lena Sofia von Putbus och Anna
Ryding visade henne samt fru Marens enträgna böner hade
förmått henne att uppgifva alla flyttningsplaner och för all
framtid stanna kvar på Wanås, där hon nu varit bofast, om
än till följe af sin tillbakadragenhet föga bemärkt, i mer än
ett år. Hon lefde nu uteslutande för de små
snapphanebarnen, hvilka betraktade henne som deras verkliga mor,
och för flickorna, som hon under den ofrivilliga
samvaron å Immelsborg lärt sig att älska, och hvilka å sin
sida omfattade henne med den varmaste tillgifvenhet. Det
torde höra till de enstaka undantagen att fångar bli så
ömt fästade vid sina fångvaktare som de vid henne. Men
så var icke jungfru Gertrud någon vanlig fångvaktare lika
litet som Sven Pålsson var en vanlig röfvarehöfding.

»Ah, är det ni, jungfru Gertrud», utropade
Borneman, då han fick se hvem besöket gällde. »Ni måste
tillgifva mig, att jag ej genast kom att tänka på er, då
min lilla hustru talade om, att hon ville föra mig till en god
vän. Men hvarför har ni ej velat deltaga i vår
bröllopsglädje, jungfru Gertrud?»

»Ack nej, ryttmästare! Vid mig äro fästa så många
minnets trådar, hvilka alla löpa ut i sorg, att jag inte
ville träda fram som en skugga ur det förflutna midt i
glädjefesten. Dessutom älskar jag ensligheten och flyr de
stora samkvämen. Men ändå», tillade Gertrud, »är jag
tacksam och glad för att ni velat hedra mig med ett besök
på er hedersdag. Gud gifve er sällhet och lycka under
det lif, som nu ligger så ljust framför er!»

»Hvarför är du så grann — hvarför har du krona på
hufvudet, moster Anna — har ryttmästaren gjort dig till
drottning?» jollrade gossen, som klättrat upp i brudens knä.

»Ja, jag har gjort henne till drottning öfver alla mina
luftslott», skämtade Borneman.

Så sutto de i förtroligt samtal, tills slutligen jungfru
Gertrud yttrade: Illa höfves det mig påminna så kära
gäster att de böra gå sin väg, men jag fruktar, att man
saknar brudparet, ty hvad är väl en bröllopsfest utan ett
sådant. Men innan I gån har jag en bön till dig, fru
Anna von Borneman».

Den senare rodnade vid den ovana titeln, men slog
sina armar om Gertruds hals och utropade: »Den har jag
bifallit innan den ännu blifvit uttalad».

»Godt», återtog Gertrud, »så vill jag taga dig på
orden. Min bön är, att jag får gifva dig en bröllopsgåfva.»

Sägande detta öppnade hon en dragkista och framtog 
en liten ask, som hon leende räckte bruden. Anna
öppnade den med sant kvinlig nyfikenhet, men blef helt
häpen, då mot hennes ögon blixtrade en dyrbar diamantring. 
Stum af förvåning vände hon sig mot gifvarinnan,
men denna förekom hvarje fråga.

»Du kan med godt samvete taga emot den», sade
hon, »ty vid den stenen klibbar hvarken blod eller tårar.
Min bror var en gång i tillfälle att göra Danmarks drottning 
Sofia Amalia en stor tjänst. Såsom en tacksamhets- och 
nådesbevisning drog hon då denna ring af sitt finger
och gaf honom den med de orden: ’Gif denna ring åt
den kvinna du älskar’. Min bror emottog ringen och
gjorde som drottningen sagt, men — hur det var så
kom ringen en dag tillbaka i min broders hand, sedan
han svikits af den kvinna han älskade. Så sade han en
gång till mig: nu är du den enda kvinna jag älskar, och
därför skall du hafva ringen. Den har allt sedan legat i
min dragkista, men nu gifver jag den åt dig i bröllopsgåfva. 
Måtte den bringa dig lycka!»

Anna tackade för den dyrbara gåfvan, och brudparet
lämnade jungfru Gertruds kammare för att åter deltaga
i bröllopsfesten.

Då det led åt aftonen, tråddes en munter dans i 
riddarsalen på Wanås, ty, sade fru Maren Juul, sorgen har länge
nog gästat inom Wanås gamla murar. Nu vilja vi ha en
smula glädje och gamman.

Och glad blef också festen. Länge mindes man på
Wanås Göingerosens bröllop.

*
</chapter>

<chapter name="Slutord">
<h2><small>Slutord.</small></h2>

Snapphanerörelsen kväfdes icke, såsom man i svenska 
högkvarteret hoppats, genom sprängningen af Lille-Mats’ 
band och eröfringen af Immelsborg. Lille-Mats höll
sitt löfte, att svenskarne snart skulle få känning af att han
ännu lefde. Han bildade nya band, andra dylika höllo till
i skogarne än här än där, och under åren 1678 och 1679
gjorde de den svenska regeringen många bekymmer och
stor skada. Trots den hårdaste behandling, såsom
bränning af hela socknar, och de grymmaste straff, var det
endast med yttersta svårighet detta buskkrig kunde kufvas,
och det upphörde icke ens med fredslutet. Ännu så sent
som 1683 omtalas snapphaneband i skogarne, ehuru då
inskränkta till mindre hopar, hvilka röfvade vägfarande
och utgjorde en skräck för ensliga gårdar eller byar. Att
snapphanerörelsen till sist kunde kufvas berodde till icke
ringa del på den verksamma hjälp, som de af snapphanarnes 
röfvarebragder förbittrade bönderna gåfvo den svenska 
krigsmakten. Men allt sedan Dackefejdens dagar torde
aldrig något folkuppror ha förorsakat den svenska
regeringen så stora bekymmer som snapphanekriget.

Fröken Lena Sofia von Putbus höll sitt vid fästmannens 
dödsläger gifna löfte. Hon gifte sig aldrig. Men 
hon höll det ock beträffande den lifsuppgift, hon redan
då utstakat. År 1691 emottog hon Wanås gods och blef
för detsamma en nitisk och verksam godsägarinna, som
kvarlämnat varaktiga minnen från de 48 år, under hvilka
hon med en mans hufvud men en kvinnas hjärta styrde
detsamma. Hon ombyggde en del af borgen, förvandlade
det fula skogskärret till en täck sjö och förbättrade
godset genom nybyggnader och odlingar, vid sin död, som
inträffade i December 1739, saknad som en moder af
talrika underhafvande.

Ryttmästaren Erik von Borneman bosatte sig med
sin unga maka på Hofgården i Qviinge och, om man får
tro kyrkoboken, välsignades deras äktenskap med icke
mindre än tio barn, af hvilka fröken Lena Sofia von
Putbus burit de flesta till dopet och stått fadder åt alla.
Där fann äfven den gamle soldaten från trettioåriga kriget 
en lugn vrå och en öm vård för sin ålders sista dagar.

Korporalen Åke Silfver och den vackra Ingar i
Vesterslöf hade redan tidigare blifvit man och hustru. Efter
freden tog Åke afsked ur krigstjänsten och bosatte sig
i Olinge, där han erhållit ett frälsehemman under Wanås.

Gamle Måns Skytt lefde ännu i många år, ärad och
aktad af alla, men allt mera sluten och ordkarg, helst
sedan hans trogne Tusse några år före sin herre gått till
de sälla jaktmarkerna. Hans efterträdare blef Johan Korp,
den unge jägaresonen från berget i Mjönäs’ skog.

Och gästgifvaren i Markaryd?

Efter freden återgick han till sitt förra yrke och
gjorde Markaryds gästgifvaregård till en af de mest kända
i Sverige, en ryktbarhet, hvari värden ingalunda själf hade
den minsta delen. Mårten adopterade han som egen son
och vid Magnus Stenbocks krig i Skåne fullföljde denne
med ära och framgång fosterfaderns traditioner.

Såsom belöning för sina under Carl XI:s krig i
Skåne visade tjänster emot svenska kronan, erhöll
gästgifvaren Nils Nilsson ett par hemman i Markaryd skattefria, 
och han afled vid hög ålder som en mycket förmögen 
man.

Jöns Hornsked återgick, sedan fredligare förhållanden
inträdt, från kruthornen till hornskedarne och lefde ännu
i många år i frid och sämja med sin duktiga hustru,
gerna sedd på Wanås, då han hade ärende åt det hållet.

Beträffande kyrkoherden Andreas Maglow saknade
den kommande tiden ingalunda sina pröfningar. Hans
sista år förbittrades af strider med domkapitlet, som
ansåg att han visade »nachlässighet» vid uniformitetens
genomförande, samt af oenighet med sin adjunkt och
medhjälpare Qviding, rörande hvilken kontraktsprosten
Erman i ett visitationsprotokoll år 1697 bl. a. säger, att
han trodde »att satans rike skulle mycket nedbrytas, om
komministern Qviding komme bort».

Maglow afled i Qviinge prästgård den 26 Februari
1700.

Till sist återstår att nämna några ord om den unge
ryttaren Frosten, hvars vackra bragd vid Kristianstad
icke blott för all framtid beredde honom ett rum i fröken
Lena Sofia von Putbus’ tacksamhet utan äfven föranledde
hans befordran till underofficer. Men kort efter freden
tog han afsked ur krigstjänsten och blef gamle Jesper
Svenssons efterträdare som fru Maren Juuls ridefogde på
Wanås. Och ett par år senare, då Lars Ryding, trots fru
Marens böner, afsade sig sin tjänst för att slå sig till
ro på Hofgården, blef han slottsfogde på Wanås, en
plats, som han bibehöll äfven under hela den tid fröken
Lena Sofia von Putbus innehade godset.

*


Därest de taflor från Göingebygden, hvilka författaren, 
själf en son af denna bygd, sökt att med fantasiens
kamera framkalla emot historiens och sägnens bakgrund,
lyckas förvärfva sig allmänhetens intresse, komma de
möjligen att efterföljas af flera, hvari bekantskapen kan
förnyas med åtskilliga af de personer, som i
»Göingehöfdingen och Snapphanarne» framträdt på duken.

<img></img>
</chapter>
<img><sc>Göingehöfdingen och Snapphanarne
Aug. Cederborg</sc></img>
