<table o>
<td c><img></img>
<td c><h2>SVENSKA TURISTFÖRENINGENS</h2>
<td c><h2>ÅRSSKRIFT</h2>
<td c>———
<td c><h2><small>3.</small></h2>
<td>En tur genom Orsa finnmark, af <i>Eugéne Svedmark.</i>
<td>Gotland och Visby, af <i>T. Fegræus.</i>
<td>Luleå–Ofoten-banan som turistled, af <i>Fredr. Svenonius.</i>
<td>Meddelande om tur- och returbiljetter, <i>Red.</i>
<td>Beriktigande, <i>T. Fegræus.</i>
<td c><img></img>
<td c><img>I KOMMISSION HOS
R. ALMQVIST & J. WIKSELL, UPSALA.</img>
<td c><h2><small><i>Pris 50 öre.</i></small></h2>
</table>



<table o>
<td c><h2>SVENSKA TURISTFÖRENINGENS</h2>
<td c><h2>ÅRSSKRIFT.</h2>
<td c>———
<td c><h2><small>3.</small></h2>
<td>En tur genom Orsa finnmark, af <i>Eugéne Svedmark.</i>
<td>Gotland och Visby, af <i>T. Fegræus.</i>
<td>Luleå–Ofoten-banan som turistled, af <i>Fredr. Svenonius.</i>
<td>Meddelande om tur- och returbiljetter, <i>Red.</i>
<td>Beriktigande. <i>T. Fegræus.</i>
<td c><img></img>
<td c>UPSALA 1887<br><small>R. ALMQVIST & J. WIKSELL'S BOKTRYCKERI.</small>
</table>

<chapter name="En tur genom Orsa finnmark. Af Eugène Svedmark">
<table o>
<td c><h2><small>En tur genom Orsa finnmark.</small></h2>
<td c>Af
<td c><b>Eugène Svedmark.</b>
</table>

Till den punkt, der Jemtlands, Gefleborgs och St.
Kopparbergs län sammanstöta, kan man ungefär förlägga
Ore elfs källa. Ur den här belägna N. Gålsjön flyter
elfven mot öster med en och annan båge mot söder ända
till sitt sammanflöde med den norr ifrån kommande
Sandsjöån, gör nu en tvär vändning mot syd-sydost och
bibehåller sedermera under en sträcka af mer än 40 <i>km</i>
samma rigtning ända till sitt inflöde i Oresjön något
nedom Furudal. Från Oresjön flyter vattnet i vestlig
rigtning in i Skattungen och föres från denna sjö mot
sydvest ut i Orsasjön. Under största delen af detta sitt
mer än 120 <i>km</i> långa lopp flyter elfven genom Orsa
socken och finnmark. Den norr om Ore elf belägna
delen af Orsa finnmark hör till Loos socken och
Gefleborgs län.<footnote>För detta och det följande bör lämpligast begagnas <i>A.
Hahrs</i> karta öfver St. Kopparbergs och Gefleborgs län, utgifven år
1870, eller topografiska generalkartan öfver Sverige, mellersta
bladet (pris 3 kr.).</footnote>

Större delen af Orsa finnmark är temligen svårtillgänglig 
och saknar andra vägar än de oländiga stigar,
som leda tvärs öfver höjder och kärr mellan de spridda 

finnbyarne. Utmed Ore elf mellan Furudal och
Sandsjöåns inflöde deruti går dock en jemförelsevis god väg, på
hvilken man söderifrån kan beqvämt nog intränga i detta
landområde, hvilket icke är utan allt intresse för turisten
genom de omvexlande landskapsbilder det har att bjuda
på med sina brant uppstigande porfyrberg, från hvilkas
toppar man har en vidsträckt utsigt öfver de
mellanliggande skogbeklädda dälderna, ända tills en ny kedja af
porfyrkullar begränsar utsigten, här och der lemnande en
öppning mellan sig, genom hvilken ögat skådar ännu
vidare. Sådan är utsigten i allmänhet åt vester, medan
österut mera mjuka bergformer möta.

<i>Furudal</i> är som nämdt den lämpligaste
utgångspunkten för en tur inåt Orsa finnmark. På två nästan lika
långa vägar kommer man dit från Orsa eller från
Rättvik (45—50 <i>km</i>), hvilka båda platser genom ångbåtsfart
på Siljan stå i förbindelse med jernvägen till Insjöns
station. Från Furudal går en ganska god körväg till
<i>Hermansborg</i>, som ligger omkring 14 <i>km</i> norr derom vid
Ore elfven. Det torde i förbigående förtjena omnämnas,
att Furudal och Hermansborg äro specielt utmärkta för
sin synnerligen låga vintertemperatur, som vanligtvis icke
obetydligt går ned under den vid Falun rådande.
Köldstrecket följer utefter Ore elfs dalgång och det har,
enligt trovärdiga uppgifter, ofta iakttagits en
temperaturskilnad af ända till 20 ° C. mellan den inre bygden och
Hermansborg, der termometern vanligen om vintrarne står
ett par grader lägre än vid Furudal.

Stannar man öfver natten vid Hermansborg, lönar
det sig att göra en utflygt till den icke långt derifrån i
vester brant uppstigande <i>Vagnklitten</i>, hvarifrån man har
en   vidsträckt   utsigt   åt   alla   håll   inom   skogsbygden.
Längst i söder synes Ore kyrka, som har ett synnerligen
vackert läge på en i den likaledes synliga Oresjön
utskjutande udde. En ännu mera storartad utsigt öppnar
sig från den icke långt i sydvest från Vagnklitt belägna
Ärteråsen.

Från Hermansborg kan man antingen fortsätta på
den fortfarande utefter elfven ledande körvägen, som dock
norrut är af något sämre beskaffenhet, eller ock
beqvämare färdas i båt ännu 20—25 <i>km</i> till och förbi den icke
långt från elfven liggande byn <i>Skålbygget</i>. Under hela
denna sträcka är elfbädden utskuren i sand och grus, som
i jemna kullar eller platåer följa utmed stränderna. Dessa
äro hufvudsakligen bevuxna med löfskog och först på
något afstånd vidtager barrskogen.

Vid Sandsjöåns inflöde i elfven viker den vanligast
begagnade vägen af mot OSO, fortsätter i denna
rigtning ungefär 10 <i>km</i> till Hamrasjöarne och derifrån mot
norr öfver <i>Björkberg</i> och Toms Björkberg till <i>Hamra</i>
kyrka. Ännu är detta endast en oländig gångväg, men
körväg är redan utstakad och kommer snart att anläggas
mellan Hamra och Björkberg, hvarifrån den väl i en nära
framtid kommer att utdragas till Ore elf. Först
härigenom blir en ordentlig samfärdsel öppnad inom östra
delen af Orsa finnmark. Från Hamra finnes god körväg
14 <i>km</i> till Loos i Helsingland. Om Hamra och dit
ledande vägar blifva vi i tillfälle att vidare yttra oss i det
följande. <footnote>Såsom lots mellan Skålbygget och Hamra rekommenderas
<i>Karl Johan Andersson</i>, bosatt i Skålbygget.</footnote>

Vi återvända emellertid till Ore elf för att derifrån
företaga en utflygt inom mellersta och vestliga delarne
af Orsa finnmark.    Nu är att säga farväl till alla andra
fortskaffningsmedel än de egna benen. Bagaget lastas
på hästryggen eller oftare på menniskorygg och så bär
det af genom skog och mark, öfver höjder och kuperade
trakter, der man har att leta sig fram mellan stenblocken,
och genom kärr, öfver hvilka man får passera bäst man
kan, balanserande på slippriga träbroar, om 2 à 3 smala
träspiror helt enkelt lagda intill hvarandra kunna göra
skäl för detta namn.

Från det ställe, der vi lemna Ore elf och den
beqväma färden i båt, följa vi ännu ett stycke vägen
utmed den nu grunda och strida elfven, men vika snart af
mot vester in i vildmarkerna. Efter 5—6 <i>km</i> vandring
hafva vi arbetat oss uppför en hög och vidsträckt, af
stora block och stenar öfversållad ås, som bär det finska
namnet Kerusmegg. Från höjden se vi byn <i>Qvarnberget</i>,
dit vi efter att hafva genomvandrat en mellanliggande
mindre däld arbeta oss fram på ungefär 1/2 timmes marsch.
Här taga vi in öfver natten hos <i>Isak Olsson</i> i en rymlig
kammare. Sedan vi installerat oss och pratat om en
stund med den fryntlige värden, böra vi icke försumma
att på aftonen besöka den byn beherskande lilla
kyrkogården, hvarifrån en vidsträckt utsigt öppnar sig öfver
skogsbygden.

Med friska krafter bär det utaf följande morgon.
Närmaste målet är den 5—6 <i>km</i> norr om Qvarnberget
belägna <i>Noppomegg</i>, en nära Ore elf mycket brant
uppstigande porfyrklippa, som väl förtjenar ett besök för den
storartade utsigt man har derifrån. Åt söder, vester och
nordvest resa sig branta kullar och höjdsträckor. Rakt
vester från Qvarnberget ligger <i>Österåberget</i> och i samma
led mera åt norr <i>Loesmegg</i>. Vester ut från Noppomegg
fortsätta  porfyrkullarne  från Loesmegg öfver
Vesmeknopparne mot <i>Myggsjöberg</i> och vidare derifrån åt nordvest
mot <i>Tjäderåsen</i>, <i>Finnberget</i> och in i Herjeådalen.

Omkring 6 <i>km</i> nordvest från Noppomegg ligger på
norra sidan om Ore elf ett högt berg, som fortsätter
såsom en sammanhängande höjdsträcka 10—15 <i>km</i> mot
nordvest. Denna bergås bär det egendomliga namnet
<i>Sillakorvamegg</i>, liksom en vester derom sig höjande
fristående porfyrkulle heter <i>Kampmegg</i>. Nästan alla namn
på berg, sjöar, kärr m. m. i dessa trakter förråda finskt
ursprung, den enda numera återstående qvarlefvan af det
finska språket, som ännu vid århundradets början ganska
allmänt begagnades vid sidan af det svenska.
Befolkningen, ättlingar till de under äldre tider hit inflyttade
finnstammarne, visar fortfarande en afgjord olikhet med den rena
svenska befolkningen i de längre nedåt belägna bygderna.

Vi fortsätta från Noppomegg och göra först en
obetydlig afkrok mot nordost, lockade af det på långt
afstånd förnimbara bruset af ett vattenfall. Efter mindre
än en halftimmes marsch stå vi vid <i>Noppokask</i>. Ore elf
möter här ett klipparti i sitt lopp, en för öfrigt temligen
ovanlig företeelse i dessa trakter.
<footnote>Högre uppåt finnes dock åtminstone ett vattenfall till,
hvilket bär namnet  <i>Vassenkask</i>.</footnote> Klipporna draga sig
tillsammans från båda stränderna och genom en trång
remna kastar sig elfven ned i ett tvärbrant fall af bortåt
10 <i>m</i> höjd för att sedan under en längre sträcka
fortsätta såsom en brusande fors.

Ofvanför Noppokask vada vi öfver elfven. Nu bär
det snart uppför Sillakorvameggs sluttning och sedan i
jemn takt utför och uppför på obanade stigar genom
skogsmarken, der främlingen snart skulle förvilla sig,
medan   lotsens  vana öga upptäcker »vägstenarne», på
kullfallna stockar eller på trädstubbar upplagda små stenar,
som leda vandraren på rätt stråt. Vanligtvis äro
långsträckta eller åt ena sidan tillspetsade stenar valda för
detta ändamål och lagda så, att spetsarne visa vägens
rigtning. Efter någon öfning vänjer man sig snart nog
att sjelf följa dessa mycket praktiska vägvisare. Målet
för dagens tur är den högt belägna byn Knoppen.

Från <i>Knoppen</i> komma vi utan vidare äfventyr till
<i>Sandsjö</i>, der vi kunna säga farväl till våra raska förare
och bärare, ty nu vidtager en nyanlagd god körväg.
Härifrån är endast 14 <i>km</i> till <i>Hamra</i> kyrka, hvilken
vacker och imponerande i all sin enkelhet reser sig på
en dominerande höjd, hvarifrån ögat skådar ut öfver den
nedanför liggande byn och för resten vidt omkring den
omgifvande skogsbygden. Efter ännu 14 <i>km</i> färd, under
hvilken det först bär utför på en jemnsluttande, väl
anlagd väg tills Voxna elf passerats och sedan åter uppför,
äro vi framme i <i>Loos</i> stora kyrkoby.

Men vi återvända ännu en gång till Sandsjö, ty om
vi hafva tid och lust dertill, kunna vi pröfva på en
annan likaledes nyanlagd väg derifrån till <i>Tandsjö</i> och
vidare fram emot <i>Rullbo</i> vid Voxna elf, nära intill
Herjeådalsgränsen. Från Rullbo går en annan väg, 22 <i>km</i> lång,
fram till Loos.

Det här omtalade vackra vägnätet inom norra delen
af Orsa finnmark har blifvit fullbordadt under en mycket
kort tid, och det är meningen att ännu vidare utvidga
detsamma, så att år för år en ny länk lägges till denna
kedja, som snart skall göra dessa bygder allt mer
och mer tillgängliga för odling och närma dess förut på
kommunikationsmedel ytterst vanlottade befolkning till
sina grannar i öster.

</chapter>

<chapter name="Luleå—Ofoten-banan som turistled. Af Fredr. Svenonius.">
<table o>
<td c><h2><small>Luleå—Ofoten-banan som turistled.</small></h2>
<td c>Af
<td c><b>Fredr. Svenonius.</b>
</table>

Ehuru ännu mycket återstår, innan detta storartade
företag är fullbordadt, torde det ej vara olämpligt att
redan nu gifva en kort antydan om de underbara trakter,
som genom detsamma skola blifva lätt tillgängliga för
den naturälskande turisten. Förf. har ej följt <i>hela</i> linien,
är måhända därför, noga räknadt, ej fullt kompetent att
skrifva om denna sak, men skall också ej närmare yttra
sig om andra trakter än han själf sett. Dessutom skall
han bemöda sig om åtminstone <i>en</i> förtjänst: <i>korthet</i>.

Vi tänka oss några år fram i tiden — hur många,
vet jag ej, men hoppas för Norrbottens och hela
Norrlands skuld, att deras antal ej blir alltför stort — och köpa
biljett från Luleå till Ofoten. Före afresan ha vi beundrat
de som vi hoppas då pågående, praktiska och kraftiga
befästningsarbetena för Luleå ypperliga hamn och tagit
den norrländska torpedoflottans nya station i
betraktande. I början går tåget ganska länge genom
någorlunda väl odlade trakter. Sedermera streta vi under
starkare lutning en lång, lång sträcka genom
skogslandet, passera de väldiga, nästan oöfverskådliga myrarne och
nå omsider det beryktade <i>Gellivare</i>. Flerestädes på vägen



ha vi från vagnsplatformen eller kupéfönstret varit i
tillfälle att se ganska storartade taflor. Först här passera
vi dock det första s. k. <i>fjällberget</i>, det ansenliga, högt
öfver skogsgränsen nående <i>Gellivare Dundret</i> (825 <i>m</i> ö. h.)
Naturligtvis är det dock det i yttre afseende mindre
imponerande, men för sina inre egenskaper så mycket
märkvärdigare fjällberget norr om den vackert belägna
kyrkoplatsen, som tager lejonparten af vår uppmärksamhet.
Där ligger nämligen det bergtrolls boning, som
alltfrån början af 1700-talet lockat den ene efter den andre
att förgäfves offra sina tillgångar på Norrbottens
skenbart otacksamma lappmarker. Det mäktiga bergtrollet
har bragt den varmhjärtade patrioten <i>S. G. Hermelin</i>
nästan till tiggarstafven, det har trotsat konungarne
<i>Karl Johans</i> och <i>Oskar I:s</i> makt. Här är den starka
magnet nedgräfd, som förr eller senare <i>måste</i> draga
järnvägsskenorna allt från den nära 20 mil aflägsna
kusten. Här reser sig <i>Gellivare Malmberg</i>, hvars rygg
har en höjd af 617 <i>m</i> öfver hafvet eller 250 <i>m</i>
öfver kyrkoplatsen. Lappland är i mycket ett <i>undrens</i>
land — de vilda snöhöljda <i>fjällen</i>, som påminna om
sagans härar af himlastormande giganter; de glänsande
<i>jöklarne</i> med sina praktfulla iskaskader och afgrundsdjupa
issprickor; de väldiga <i>vattenfallen</i>, hvilkas kraft för
somliga kan skattas till hundratusentals hästkrafter; detta
och mycket annat berättigar till detta namn. Men såsom
Lapplands <i>största</i> under får man dock räkna de
oerhörda järnmalm-massorna inom Gellivare och Jukkasjärvi
socknar. Mest omtaladt bland dessa malmförande berg är
utan tvifvel det, vid hvars fot vi nu befinna oss. Blott
ytan af malmen kan skattas till mer än 1/2 million
kvadratmeter   och   för hvarje fots nedsprängning i denna
har man beräknat, att c:a 1 million <i>tons</i> järnmalm kan
erhållas — eller mera än hela vårt lands nu vanliga
malmbrytning på ett år! — — — Men signalklockan
ringer och tåget fortsätter den 8—9 mil långa sträckan
till Jukkasjärvis malmberg. Härunder passeras de
ansenliga Kajtum- och Kaliks-älfvarna utom ett antal mindre
åar och bäckar; jag tror dock att vi lämpligen göra
bort den sträckan under natten, så vinna vi den dubbla
fördelen att uthvilade få se morgondagens
märkvärdigheter och att ej locka vår ciceron att skildra livad han
ej sett. Då vi ändtligen stå på sluttningen af
<i>Kierunavaara</i>, är intrycket rent af öfverväldigande äfven för
den, som ej är bergsman. Blicka vi uppåt, se vi Kierunas
långa, stålsvarta, <i>af idel järnmalm bestående rygg</i>, bland
livars talrika kotor »<i>Landshöfdingens</i>» och »<i>Statsrådets</i>»
toppar resa sig flera hundra fot öfver den <i>synliga</i>
malmmassans fot! Bestiga vi denna rygg, öfverskådas vidder
stora som hela stater. Långt i <i>vester</i> skymta vi, om
vädret är klart, vårt lands högsta fjäll <i>Kebnekaisse</i>
(2136 <i>m</i>) och <i>Kaskasatjåkko</i> (2093 <i>m</i>) med en armé af
värdiga drabanter. I <i>öster</i> tycker man sig på blott en
mils afstånd se en täck liten stad med sin fridfulla kyrka
anlagd på en udde vid en vacker hafsvik — det är
något som påminner om t. ex. Öregrund och
Öregrundsgrepen. Ännu åtminstone är det dock ingen stad: det
är f. n. ej ens en verklig »<i>kyrkostad</i>», det är nämligen
den vid en liknämd sjö belägna, af 14—15 grannar
bestående Jukkasjärvi by, som fordom varit
kyrkoplatsen för Jukkasjärvi s:n, men som år 1847 fick afstå
sin rang till det 5 mil nedanför liggande, präktiga Vittangi.
I <i>norr</i> reser sig, på andra sidan om den malmrika sjön
Luossajärvi, Kierunas något mindre systerberg <i>Laossavaara</i>,
äfven detta med ofantliga malmdepositioner. Vi meddela
efter officiella källor några uppgifter om de här varande
malmtillgångarne. <i>Kierunas</i> malmlager är c:a 4,100 <i>m</i>
långt och når stundom den oerhörda bredden af 230 <i>m</i>;
dess topp ligger 237 <i>m</i> öfver den nyss nämda sjön
Luossajärvis yta (eller 751 <i>m</i> öfver hafvet) den
malmmassa, som här kan brytas <i>utan att man behöfver gå
under sjöns yta</i>, kan med högsta grad af sannolikhet
beräknas till 270 millioner tons! I Luossavaara är
motsvarande tillgång skattad till 28 mill. tons. Denna summa,
c:a 300 millioner tons, är så stor, att den motsvarar 375
gånger <i>hela Sveriges nuvarande malmbrytning!!</i> För
jämförelsens skuld må nämnas, att de vidt beryktade
Somorostrogrufvorna i norra Spanien (de s. k.
Bilbaogrufvorna) enligt en ingalunda pålitlig beräkning skattas
till högst 50 mill. tons, hvadan de, med den nu varande
brytningen af öfver 3 mill. tons per år, ganska snart
skola vara utbrutna; dessas malm är 56-procentig,
medan Jukkasjärvi-malmerna i medeltal hålla omkring 70
proc. järn. — Vid <i>Kurravaara</i> by, 4 mil nedom Torne
träsk, och på 326 <i>m:s</i> höjd öfver hafvet, möta vi
Torneälfvens dalgång. Med förvåning ser man här
jämförelsevis präktiga åkrar; men detta är ock öfversta stället efter
Torne älf, der sädesodling egentligen bedrifves. — Tåget
rullar i väg vidare, vi beundra åtskilliga forsar och sjöar
i förbifarten och komma slutligen till det 7 mil långa,
345 <i>m</i> ö. h. belägna Torneträsk, öfver hvars yta banan
går tämligen högt. Här borde vi egentligen stanna en
längre tid för att se och beundra allt: den väldiga sjön,
de vackra, jökelbärande fjällen i söder m. m. m., men nu
hinna vi ej mera än från kupén utpeka den märkvärdiga
<i>Abisko-dalen</i>, som här nära sitt utlopp bildar ett slags
amerikansk »<i>canjon</i>» i miniatyr — med 14 à 15 <i>m</i> höga,
lodräta stränder nedskurna genom skifferlagren — samt
längre fram det lilla utmärkt vackra vattenfallet
<i>Rakaskårtje</i>, som i en trång klyfta kastar sig i sjön. Men vi
fortsätta resan, och snart börjar farten oaktadt bromsningen
bli svindlande, ty vi sänka oss hastigt ned mot
Atlantens vattenyta genom den vackra Rombakfjorden, och
inom kort nå vi banans ändpunkt nere vid det gästfria
<i>Fagernæs</i>, ett ställe som i alla afseenden förtjenar sitt namn.

Att nu redogöra för alla de intressanta <i>turistvägar</i>, som
böra kunna utgrenas från den väldiga pulsåder, vi nyss
antydningsvis skildrat, förbjuda tid och utrymme. Fältet
är nästan obegränsadt, ty från Luleå—Ofoten-banan
bör man jämförelsevis lätt kunna nå nästan alla de mest
sevärda trakterna i Norrbottens öfre lappmarker. Detta
gäller t. ex. jättarne bland Sveriges vattenfall: Harsprånget
och Stora Sjöfallet — att ej tala om de härliga trakterna
kring Lule älf nedom lappmarksgränsen: Storbacken,
Edefors, Bodträskfors, Svartlå, Hedforsarne m. m. Än
mera storartade trakter möta oss på öfversta sträckan.
Främst i afseende på sjöar vill jag sätta <i>Kajtumsjöarne</i>
och <i>Pajttasjärvi-Kaalasjärvi-kedjan</i>. Jag sätter dessa i
afseende på naturskönhet obetingadt framför Torne träsk.
Och det är sant: vägen till Kebnekaisse med dess rika
jökelvärld och <i>såsom obestiglig ansedda kam</i> går här
öfver! Skall ej mången oförvägen »alpinist» frestas på
denna stråt?... Då jag rodde fram öfver dessa sjöar,
rann mig den tanken in, att vid Saivorova — den fordom
heliga platsen med ganska rika minnen rörande lapparnes
mytologi och med det härligaste läge vid den breda
vattenytan och med Kebnetraktens snöiga jättar i
bakgrunden — att här, på en hafshöjd af 494 meter, der
lungsotsbakterier o. d. otyg ej existerar, vore en lämplig plats
för ett högfjällssanatorium; åtminstone borde det vara en
den angenämaste sommarvistelseort med rikt tillfälle till
fiske och jagt. Naturligt är ock, att den blifvande
<i>stationen vid Torne träsk</i> skall för turisterna i dessa trakter
få samma betydelse som Storlien på Östersund —
Trondhjems-banan.

Den som har krafter, råd och lust behöfver ej
invänta banans fullbordande för att, om än naturligtvis på
ett vida långsammare och dyrbarare sätt, komma till nu
antydda ställen.
<footnote> <i>Bonniers</i> resehandbok: "<i>Dalarne och Norrland</i>" 2:a uppl.
1886 innehåller mycket fullständiga och pålitliga upplysningar
för  dessa resor.</footnote>
Har man ej alltför stor otur med
väderleken, skall man för visso aldrig ångra de utståndna
mödorna.

</chapter>

<chapter name="Gotland och Visby. Af T. Fegræus.">
<table o>
<td c><h2><small>Gotland och Visby.</small></h2>
<td c>Af
<td c><b>T. Fegræus.</b>
</table>

<i>Kommunikationer:</i> Förbindelsen mellan <i>Stockholm</i> och <i>Visby</i>
underhålles under sommaren af ångbåtarne Thjelvar (tilläggsplats
Blasieholmen), Gotland, Visby och Klintehamn (tilläggsplats
Riddarholmen), alla komfortabla och snabbgående båtar, samt mellan
<i>Kalmar</i> och <i>Visby</i> af Thjelvar och Visby. Från och med denna
sommar (1887) kommer Thjelvar att en gång i veckan gå direkte
till <i>Stettin</i>.

Visby står i telegrafisk förbindelse såväl med fastlandet som
landthamnarne Klintehamn, Ronehamn, Slite, Burgsvik och
Fårösund. Telefonledning fins till Slite, Klintehamn och Hemse. Snart
nog torde den utsträckas öfver hela Gotland. Med järnväg är
Visby förbundet med Hemse. Mellan Klintehamn och Visby plägar
en diligens 2 gånger och mellan Slite och Visby 1 gång i veckan
underhålla förbindelse. Från Visby afgå 2 gånger i veckan till
landthamnarne rundt Gotland ångb. Klintehamn och Visby.

<b>Visby:</b>

<b>Hotell Visby:</b> <i>Stadshotellet</i> vid Strandgatan, <i>Smedmans hotell</i>
vid Hästgatan (utan utskänkning).

<b>Restaurationer:</b> <i>Börsen</i> vid Strandgatan (utan
utskänkning), <i>D. B. W:s paviljong</i> i Botaniska trädgården.

<b>Postkontor</b> vid Strandgatan och <b>Telegrafstation</b> vid
Rådhustorget.

<b>Bokhandel:</b> Nybergska Bokh. vid Hästgatan.

<b>Åkare</b> och <b>Stadsbud</b> anskaffas genom hotellen.

<b>Promenader:</b> <i>Studentalléen</i>, <i>Botaniska trädgården</i>,
<i>Strandvägen</i>, <i>Pallisaderna</i>.


<b>Utsigter:</b> <i>Norra Klinten</i> (Kyrkberget) <i>tornhvalfvet öfver
Helgeandskyrkan</i>, <i>hvalfven öfver St. Nikolaus</i> och <i>Galgberget</i> norr
om staden.

<b>Sevärdheter:</b> <i>Kyrkoruinerna</i> och <i>Ringmuren</i>, de gamla
hanseatiska borgarhusen <i>Apoteket</i> och <i>Burmeisterska huset</i> (båda
vid Strandgatan), <i>Gotlands fornsal</i> (vid Strandgatan), <i>Allmänna
läroverkets hus</i> med bibliotek och naturhistoriskt och arkeologiskt
museum, <i>Klintbergs marmorexposition</i> (vid Skeppsbron), <i>Botaniska
trädgården</i>. (Se vidare härom i "Visby" af C. J. Bergman!)

<b>Handböcker och kartor:</b> <i>Visby</i> af C. J. Bergman, pris 50
öre, <i>Gotlands Geografi och Historia</i> af samme förf., pris 1 kr.,
<i>Karta öfver Visby</i> af L. Fegneus, pris 1,50 kr. <i>Kartor öfver
Gotland</i> à 0,50—3 kr.—5  kr. Erhållas i Nybergska Bokhandeln.

<b>Landsbygden:</b>
<i>Hotellen och värdshusen</i> på landsbygden äro hvad de större
platserna, såsom Hemse och landthamnarne vidkommer, af ganska
god beskaffenhet. Gästgifvaregårdarne lämna deremot mången
gång mycket öfrigt att Önska. Välviljan får nog här ofta ersätta
förmågan. Skjutslegan är öfverhufvudtaget 1,60 kr. pr mil utom
vagnslega. Fördelaktigast vid längre utflygter är att ackordera
om skjuts för hela färden, hvarigenom den ställer sig betydligt
billigare.

Genom numera täta och snabba kommunikationer
förbundet med fastlandet och kontinenten, borde Gotland
oftare än hittills blifva föremål för turistens
uppmärksamhet. En sommartur dit torde kunna räknas till en
af de angenämaste man gerna kan företaga. Visby —
staden med ruinerna — detta stycke medeltid, bevaradt
till våra dagar i en sydländskt yppig växtlighet här
långt uppe i Norden, saknar kanske sitt motstycke norr
om Alperna. Gotland med sin visserligen föga storslagna,
men vänliga och leende natur bjuder på scenerier olika
dem man annars är van att möta på Skandinaviska
halfön. På dess jämna, föga  kuperade kalkstensplatå mötes
ögat af trefna bygder och de täckaste, på blommor och
löfträdslundar rika ängar jämte barr- och löfskog i vacker
blandning. Den som är van vid den högnordiska
naturens djärfva skaplynne, skall nog anse det gotländska
landskapet enformigt, men den som älskar det täcka och
behagliga, skall utan tvifvel finna hvad han söker. Dock
saknar den gotländska landskapsbilden icke partier af
pittoresk vildhet, såsom flerestädes längs kusten — t.
ex. Högklint och Röfvar-Liljas håla, 3/4 mil S. om Visby,
de vildt romantiska Karlsöarne, och inne på landet den
höga Thorsburgen, 2 1/4 mil SO. från Roma
järnvägsstation.

Vänner af medeltidens bygnadskonst, som besöka
Gotland, nöja sig allt för ofta med att beundra de
herrliga ruinerna i Visby utan att äfven kasta en blick på
hvad landsbygden härvidlag har att erbjuda. Detta med
orätt. Därute ligga spridda öfver landet icke mindre
än 90 kyrkor, alla minnesmärken från 11-12-och
1300-talen, de flesta ännu i fullgodt skick och flera af
dem af en rikedom och prakt i arkitekturen som är
förvånande. Jag vill endast påpeka Lärbro, Tingstäde,
Stenkyrka, Dalhem, Stånga, Burs, Öja, för öfrigt
hänvisande till de rikhaltiga beskrifningarne i Bergmans
<i>Gotlands Geografi och Historia</i>.

Idkare af velocipedsporten borde icke försumma en
»ridt» på Gotlands landsvägar; jämna som golf och på
sommaren hårda som berg, erbjuda de utan tvifvel
tillfällen till de högsta »records» i verlden. Öfrige
idrottsmän finna i gotlänningen en liflig och kraftig utöfvare
af urgamla nationallekar, »varp»-kastning och »pärk»-spel.

Visby och dess sevärdheter äro så många gånger
och så vältaligt skildrade, att det här skulle kunna vara
nog med ett enkelt påpekande, men likväl tillåter jag
mig att afsluta denna korta »anmälan» med följande
rader af C. J. Bergman, hemtade ur hans yppiga skildring
af Gotland i »Vårt Land» (Svenska Biblioteket Afd. VII),
hvilken lämnar en den präktigaste totalbild af den gamla
hansestaden, sådan den nu ter sig för den resandes blickar:

»När man sjöledes närmar sig Visby, har man en
anblick lika egendomlig som vacker. En befästad stad
i medeltidsskrud, med vallar och med ringmur, som har
omvexlande högre och lägre, flersidiga och krenelerade
torn, tyckes liksom stiga upp ur vågorna. I en aflång
kretsform sträcker sig långs hafvet den sexhundraåriga
stadsmuren, som med hänsyn till storartad prydlighet
icke i norra Europa har sin like. Öfver de bland
jättehöga valnöt- och andra löfträd hvilande husmassorna resa
sig väldiga tempelruiner och hanseatiska köpmanshus
med smala, upptill trappformiga gaflar. — Längst till
venster ser man St. Nikolai rosettprydda vestra gafvel,
och till höger därom ligga i en lång rad St. Klemens,
St. Drotten, St. Lars och St. Katarina. Längre upp i
staden höjer sig domkyrkan St. Maria med sina trenne
torn, och längst upp på »Klinten», såsom stadens
östliga del benämnes, ser man, öfver det hela, ringmuren
med dess höga torn, hvilka ännu kring kyrkor, hus och
trädgårdar tyckas stå liksom grånade, jättelika,
förstenade skyltvakter från fordomtid.»

<b>Förslag  till utflygter från Visby.</b>

<i>Söderut</i>:

Till <b>Fridhem</b>, H. K. H. Prinsessan Eugenies
sommarresidens, 3/4 mil. I närheten: <i>Högklint</i> med
<i>Getsvältan</i>, <i>Röfvar-Liljas</i> håla, och på vägen dit pittoreska
grottor och stenjättar (»raukar») i bärget, <i>Kuse</i> herrgård
med en vacker äng, <i>Hallbro slott</i> (enligt sägen en tid
Erik XIII:s röfvarborg), från hvars topp man har en
präktig utsigt öfver haf och land.

Till <b>Klintehamn</b> antingen med diligens 3 mil eller
ångbåt 1 gång i veckan. <i>Klinteberget, kyrkan</i> *
<footnote>De   med *  härnedan   utmärkta   kyrkorna   äro   företrädesvis
värda att beses.</footnote>,
<i>Klintebys</i> herrgård. Till <i>Karlsöarne</i> med båt från Klintehamn
eller något af fisklägena i Fröjel eller Eista. Tillstånd
att besöka L:a Karlsö erhålles af ägarne i Eista, St:a Karlsö
genom herr W. Wöhler på Klintebys. Återresa förbi
kyrkorna i <i>Sanda</i> *, <i>Mästerby</i> *, <i>Björke</i>, <i>Roma</i> * — i
närheten <i>Roma kungsgård</i> och <i>klosterruin</i> — <i>Stafva</i> och<i>
Hallfreda</i> herrgårdar, den senare med den vackra Såg-ängen,
förbi <i>Fallingbo</i> * öfver <i>Rosendal</i> och <i>Jacobsberg</i> till Visby,
omkring 4 mil, eller en något kortare genom <i>Sanda</i> *,
<i>Eskelhem</i> och <i>Stenkumla</i> *.

På <b>järnvägen</b> till <i>Barlingbo</i> * och <i>Roma</i> * med
<i>kungsgården</i> och <i>klosterruinen</i>. Till <i>Etelhem</i> *, <i>Kyrkängen</i>
(värdshus). Till <i>Stånga</i>, <i>kyrkan</i> **, <i>Stånga slott</i> och <i>Lojsta
träsk</i>, <i>Lye</i> *, <i>Burs</i> *, <i>När</i> *, <i>Lau</i> *, <i>Garda</i> *.

Från <b>Hemse</b> (tvänne goda värdshus) till <i>Ronehamn</i>,
<i>Burgsvik</i>, (<i>Öja kyrka</i> *) och <i>Hoburgen</i>.

<i>Norr ut</i>:

Till <b>Snäckgärdet</b> förbi <i>St. Göran</i>, <i>Tröjborg</i>,
<i>Röfvarkulan</i>, <i>Galgberget</i>, 3/8 mil.

Till <b>Lummelunds bruk</b> 1 1/4 mil. Härifrån genom
<i>Martebo</i> * till <i>Tingstäde</i> med <i>Tingstäde-träsk</i>, Gotlands
största insjö, <i>Furubjers herregård</i>, vidare till <i>Bro</i> **,
Bro Stenkalm, och Visby omkring 2 1/2 mil.
Till <b>Slite</b>, 3 1/4 mil med diligens 1 gång i veckan, genom
<i>Hejdeby</i>, <i>Fole</i>, <i>Källunge</i>, <i>Bäl</i>, <i>Boge</i> eller 3 5/8 mil genom
<i>Bro</i> **, <i>Tingstäde</i> * och <i>Othem</i>, — Solklint, »Raukarne»,
och Enholmens fästning. Återresa genom <i>Boge</i>, <i>Vallstena
Bara Öde- kyrka</i>, <i>Hörsne</i>, <i>Dalhem</i> *, <i>Halla</i>, <i>Roma</i> * och
<i>Follingbo</i>, * omkring 5 mil.

Till <b>Fårösund</b>, 5 1/4 mil, förbi <i>Bro</i> **, <i>Tingstäde</i> *,
<i>Othem</i>, <i>Lärbro</i> *, <i>Rute</i> *, och <i>Bunge</i>*. Eller från <i>Slite</i>
genom Lärbro, Rute och Bunge, 2 1/2 mil.

Öster ut:

Till <b>Jacobsberg</b>, nära 3/4 mil. I närheten <i>Rosendals
herrgård</i>, <i>Hallfreda</i> med sin vackra <i>Såg-äng</i>.

Till <b>Torsburgen</b>, 2 1/4 mil från Roma järnvägsstation.
Härifrån fortsattes till <i>Östergarn</i>. Från <i>kyrkberget</i>
präktig utsigt!

<b>Rundt omkring Gotland</b> med Visby eller Klintehamn.
Resan räcker fyra dagar, och besökas härunder de
förnämligare af landthamnarne.

Sedan numera ångbåtsförbindelse öppnats direkte
mellan Visby och Stettin
<footnote> Thjelvar afgår på lördag från Stockholm, på söndag middag
från Visby till Stettin, dit den anländer på måndag kväll.

(Från Stettin till Berlin endast ett par timmars järnvägsresa.)
Från Stettin afgår den på natten till onsdag och anländer till
Kalmar på onsdags middag, samt till Visby på torsdag morgon,
hvarifrån resan fortsattes till Stockholm.
</footnote>, torde man kunna hysa den
förhoppningen, att hvar och en som öfver hufvudstaden
tänker företaga en färd till kontinenten, gör den via Visby,
liksom ock, att någon del af den utländska turistströmmen
på sin väg mot höga norden flödar ut öfver Grutarnas ö.
</chapter>

<chapter name="Meddelande om tur- och returbiljetter.">

<h2><small>Meddelande om tur- och returbiljetter.</small></h2>

Med anledning af skrifvelser från Turistföreningens
Ordförande till Kongl. Styrelsen för Statens
jernvägstrafik och till direktionerna för de ångbåtar, som
underhålla trafiken mellan Stockholm och Norrbotten, hvari
anhålles, att förmånen af tur- och returbiljetter gällande
för längre tid än i allmänhet hittills brukligt och om
möjligt till något nedsatt pris i förhållande till den
vanliga taxan måtte beviljas dem som legitimera sig såsom
Turistföreningens medlemmar, hafva följande svar ingått.

1. <i>Från Kongl. Styrelsen för Statens jernvägstrafik</i>
(<sup><small>22</small></sup>/<sub><small>6</small></sub> 1886):

»att Styrelsen visserligen icke funnit sig kunna
medgifva Svenska Turistföreningens medlemmar
några särskilda undantagsförmåner vid resor å
statens jernvägar, men att Styrelsen, för
underlättande af turistfärder till Jemtland, velat
medgifva att årligen under månaderna
Maj—September tur- och returbiljetter med giltighet
under 30 dagar, afstämplingsdagen inräknad, må
till för sådana biljetter vanliga pris försäljas
för resor från Stockholms Centralstation och
Upsala till Östersund.»

2. <i>Från Herr N. Wennerström, Haparanda</i> (<sup><small>4</small></sup>/<sub><small>6</small></sub> 1886):

»att Ångarne Piteå, Luleå och Norra Sverige
hädanefter sälja biljetter gällande för 6 veckor».

<tab><tab><tab><tab><tab><tab><tab><tab><tab><tab><i>Red.</i>
</chapter>



<chapter name="Beriktigande.">


<h2><small>Beriktigande.</small></h2>

I första häftet af årsskriften har genom förbiseende
vid uppräknandet af hotellen i Sollefteå uteglömts
<i>Berglunds hotell</i>, väl beläget några minuters väg från
ångbåtsbryggan.

<tab><tab><tab><tab><tab><tab><tab><tab><tab><tab><i>T. Fegræus.</i>
<img></img>
</chapter>





<table o>
<td c><img></img>
<td c><h2>SVENSKA TURISTFÖRENINGENS</h2>
<td c><h1>ÅRSSKRIFT.</h1>
<td c>———
<td c><big><b>4.</b></big>
<td>Turistled genom Dalarne till Norge, af <i>F. Schenström.</i>
<td>Från Bottniska viken till Atlanten, af <i>R.</i>
<td>Sveriges nordligaste turistled, af <i>K. A. Fredholm.</i>
<td>Ett märkvärdigt grottområde i Jemtland, af <i>Fredr. Svenonius.</i>
<td c><img></img>
<td c><img>STOCKHOLM,
<small>TRYCKT HOS A. L. NORMANS BOKTRYCKERI-AKTIEBOLAG.</small>
<small>1887.</small></img>
<td c><b><i>Pris: 50 öre.</i></b>
</table>

<table o>
<td c><h2>SVENSKA TURISTFÖRENINGENS</h2>
<td c><h1>ÅRSSKRIFT.</h1>
<td c>———
<td c><big><b>4.</b></big>
<td>Turistled genom Dalarne till Norge, af <i>F. Schenström.</i>
<td>Från Bottniska viken till Atlanten, af <i>R.</i>
<td>Sveriges nordligaste turistled af <i>K. A. Fredholm.</i>
<td>Ett märkvärdigt grottområde i Jemtland af <i>Fredr. Svenonius.</i>
<td c><img></img>
<td c>STOCKHOLM,<br><small>TRYCKT HOS A. L. NORMANS BOKTRYCKERI-AKTIEBOLAG,</small><br><small>1887.</small>
</table>

<chapter name="Turistled genom Dalarne till Norge. Af F. Schenström.">
<table o>
<td c><h2><small>Turistled genom Dalarne till Norge.</small></h2>
<td c>Af
<td c><b>F. Schenström.</b>
</table>

Vid val af infartsväg för denna lönande turistfärd
kan man rådfråga första delen af serien »Svenska
reseböcker», hvarest lemnas upplysningar såväl härom som
om åtskilliga förhållanden inom orten. Karta följer arbetet.
Lämpligt är äfven att förskaffa sig »Genom Österdalarne»,
en liten bok med ande och språk af innerlig samklang
med landskapets ton. Vi försöka här lemna anvisning
till en af de naturskönaste turistlederna genom provinsen.

Till <i>Ludvika</i> kommer man antingen från Stockholm,
öfver Mälaren genom Strömsholms kanal (omkring 2 dygn)
och vidare med jernväg från Smedjebacken (l8 <i>km</i>), eller
ock från Göteborg på stora Bergslagsbanan.

Från Ludvika kan nedan beskrifna färd af en
någorlunda öfvad fotgängare utföras på omkr. 26 dagar
med biturer, utan dylika på omkring 20. Man bör ordna
så, att man får stanna öfver en söndag i Leksand,
Rättvik eller Mora för att se den högtidsklädda allmogen.
Med roddare och förare »ackorderas» på förhand.

<h2><small>Ludvika—Falun.</small></h2>

Jernvägen Ludvika—Falun, 70 <i>km</i>, 2 tåg dagligen
i hvardera riktningen, I kl. <small>5:25</small> kr., III kl. <small>3:15</small> kr.

Från <i>Ludvika</i> går tåget förbi första stationen 

<i>Gräsberg</i> (9 <i>km</i>) i Grangärde socken, vidare genom
ödslig skog till

<i>Rämen</i> (9 <i>km</i>) i Silfbergs socken. Härifrån mest
genom skog till

<i>Skräcka</i> (9 <i>km</i>). Snart framkommer man på St.
Tuna sockens bördiga, bebygda slätt, som utgör bottnen
af en vidsträckt kitteldal. Kyrkan och dalregementets
mötesplats, Romehed, ligga på högra sidan, och man är
snart framme vid

<i>Borlänge</i> (20 <i>km</i>). Bergslagsbanan korsas här af
Södra Dalarnes och Siljans jernvägar. Med den senare
reser man genaste vägen till öfre Dalarne. Från dess
ändpunkt, Insjö station, går dagligen ångbåt till
Leksand i förbindelse med middagstågen. Jernvägshotell,
läkare och apotek m. m. Telefonledning till stationerna
vid närliggande jernvägar samt till Leksand. Tåget gör
ett längre uppehåll vid

<i>Domnarfvet</i> (1 <i>km</i>), Kopparbergs bergslags
storartade jernverk. Här låg fordom det namnkunniga
Borganäs. Vi hänvisa den vetgirige till nyss nämda arbeten.
Tåget stannar strax igen på den beryktade Domnarfsbron 
öfver Dalelfven. God utsigt åt båda sidorna. Till
höger forsen. Genom skog framkommer man till

<i>Ornäs</i> (5 <i>km</i>). Strax derpå synes till höger på en
udde i sjön Runn den minnesrika Ornässtugan, som med
sitt lilla museum förevisas mot frivillig afgift. Resan
fortsättes med eftermiddagståget kl. 6,01, ifall man
stannar här.

Bitur till <i>Rankhyttan</i> medhinnes samma dag.
Båtfärd öfver Runn (omkr. 14 <i>km</i>) öfver de naturskönaste
vikarne. Vika tornlösa kyrka med omgifningar dyker
allt emellanåt ur vågen som en tjusande idyll. Nära 
härintill inlöper man genom Sundet i Viksjön. Härifrån 
3 <i>km</i> fram. Nyckeln till Vasa-ladan fås på
Rankhytte herrgård, hvarest förvaras ett porträtt i olja i
kroppsstorlek af Gustaf I. På andra sidan sjön ligger
Strandviks gästgifvaregård. Poststation. Telefonförbindelse 
med Falun upprättas denna sommar. Ångbåt till
Falun 3 gånger i veckan, (1 kr.), hittills måndagar,
onsdagar och lördagar.

Från Ornäs löper jernvägen efter Runns mestadels
skogklädda vestra strand fram till den gamla
kopparstaden

<i>Falun</i> (17 <i>km</i>). Ändpunkt för Bergslagernas och
Gefle—Dala jernvägar. Nya hotellet nära stationen,
Stadshotellet vid torget. Utvärdshus: Kullen. Billiga
rum: Stigaregatan 4.

Falun grundlades under medeltiden, men blef stad
först år 1641. Naturen erbjuder föga af intresse.
Staden ligger i en dalgång mellan sjöarne Varpan i N. och
Tisken i S. samt delas af en å. Omkring 7,500 invånare.
Kristine- och Kopparbergs kyrkor Ö. om ån. Grufvan,
bearbetad redan under 13:de århundradet, förtjenar att
besökas. Hon ligger 1,<small>3</small> <i>km</i> vesterut. Vid grufkontoret
fås biljett till hissen samt förare (3 à 5 kr.) och lämpliga
öfverkläder. Man hissas till omkring 300 <i>m</i> djupt och
stiger sedan på stegar ytterligare omkring 60 <i>m</i>. Falun
är centralpunkt för Dalarnes telefonnät; centralstationen
ligger i rådhuset vid Stortorget.

<h2><small>Från Falun öfver Bjursås till Leksand.</small></h2>

Fottur (49 <i>km</i>). Någon matsäck bör medföras.
Önskas skjuts måste om sådan uppgöras i Falun.

Man utgår genom stadens norra tull och följer
landsvägen, som går V. om sjön Varpan, belägen omkring 2
<i>km</i> N. om staden. Genom enformig barrskog
framkommer man till

<i>Bergsgården</i> (8 <i>km</i>). Vägen hit göres kortare och
angenämare genom att i Falun skaffa båt öfver den
vackra Varpan. Härifrån bör fotturisten taga af till
höger och följa den för sina anslående utsigter berömda,
men mycket backiga, gamla landsvägen. <footnote>Nära nya Bjursås-vägen, mindre behaglig, ligger Grycksbo
pappersbruk. </footnote>. Sedan man
bestigit de första branta backarne, öppnas bakåt härlig
utsigt öfver Varpan och Runn med de blånande
Vikabergen i bakgrunden. Alt framgent upprullas berglandstaflor, 
öfverträffande hvarandra i fägring, tills man
nedkommer till

<i>Bjursås</i> (11 <i>km</i>) <footnote>Godt qvarter hos handlanden Söderqvist. </footnote>.
Från kyrktornet är utsigten
öfver Rogsjön tilltalande. Man bör ej heller försumma
utsigten från Tomta, något N. om kyrkan. Den är den
omfångsrikaste och skönaste i trakten. På grund af
sin omvexlande, sköna bergsnatur har Bjursås kallats
»Dalarnes Schweiz». Vägen härifrån till Boda utsänder
4 <i>km</i> NV. om kyrkan en sidoarm (naturskön) öfver
Mortanberg till Rättvik (29 <i>km</i>). Från Bjursås går
sockenvägen till Leksand i vestlig riktning. Stycket
från kyrkan till sjön Gopen, dryga 2 <i>km</i>, är rikt på
skönhet. Längs norra stranden följer man den omkring
6 <i>km</i> långa sjön genom byn Gopa, som anses ega det
vackraste läget i socknen. Snart passeras Sågmyre
nedlagda nickelverk på Leksands gräns, hvarefter Årbosjön
framskymtar till höger. Vägen delar sig i två grenar,
som snart förenas igen, och nu synes på höjden strax
V. om vägen fäbod-stället

<i>Hackmora</i> (12 <i>km</i>). Qvarter hos Prins Erik eller
Jonases <footnote>Anspråkslöst. </footnote>. Från sistnämda ställe har man den härligaste
utsigt. Härifrån bör man gå upp på den närbelägna
Kullklitt, helst vid soluppgången. Man fortsätter
gångvägen ett stycke till fäbod-vallen Lilla Moberget. Ny
präktig utsigt. Genom löfskogsklädda sluttningar
nedkommer man åter på sockenvägen vid byn Kilen.
Utsträckt läge på leende sluttningar mot S. Därefter
synes till höger, en bit från vägen, byn Almberg. Uppför
en brant backe kommer man till Hisvåla, 10 <i>km</i> från
Leksands kyrka. Nu sluttar vägen mestadels till byn
Romma. Snart framskymta delar af Leksands hufvudbygd, 
och sedan genomgås i nästan oafbruten följd
byarne: Romma, Hälla, Ulvi och Tibble med utsigter öfver
Insjön och Österviken utaf Siljan samt mot Åls och
Leksands kyrkor. Ål är Österdalarnes äldsta socken. De
kala Tibblebergen till höger om vägen erbjuda storartad
utsigt öfver närliggande del af Siljansdalen. Från Tibble
bör man gå genvägen efter elfven fram till

<i>Leksands-Noret</i> (18 <i>km</i>) med intagande läge vid
Östra Dalelfvens utlopp ur Siljan. God gästgifvaregård <footnote>Försäljning af fotografier samt vackra persedlar
tillhörande Leksandsdrägten. </footnote>
strax invid den närbelägna kyrkan. Billigt qvarter hos
skomakaren Wickström. Betydande handelsplats.
Ångbåtar lägga dagligen till. Se härom traktens tidningar. 
Apotek, postexpedition och telegrafstation, hvarifrån 
man kan telefonera till Rättvik om rum och mat;
afgift 50 öre. Kyrkans nycklar i klockaregården. Vid 
Barkdalen, en bit N. om kyrkan, får man söndagsmorgnar 
se högtidsklädd allmoge lägga i land med sina
egendomliga s. k. kyrkbåtar. Man försumme icke att besöka
det strax i N. belägna Käringberget. Utsigten härifrån
öfver Ål, Leksandsbygden, Siljansnäs med det ståtliga
Björkberget och en stor del af Siljan är i solnedgången
oändligt skön.

<i>Bitur till Siljansnäs</i>, V. om Österviken, kan företagas
med roddbåt (8 <i>km</i>). Landvägen (17 <i>km</i>) svänger
omkring Österviken genom byarne Vestanvik, Grytnäs,
Alvik och Almo, erbjudande leende och rika utsigter. Från
Björkberget nära kyrkan är storartad synvidd öfver
Siljansdalen med Orsasjön. Landsväg går vidare V. om
Siljan till Mora (45 <i>km</i>).

<h2><small>Från Leksands-Noret öfver Plintsberg till Rättvik.</small></h2>

Fottur (22 <i>km</i>). Från gästgifvaregården utgår
allmänna landsvägen i NO., men kröker snart mot N. fram
genom byarne Lima och Yttre Boda. Vid Sätra viker
man af på en mindre väg till venster. Taflor öfver
Siljan börja snart framskymta. Mest genom skog stiger
man mot byn

<i>Plintsberg</i> (10 <i>km</i>). Från klipporna på östra sidan
tjusas vandringsmannen af en bland Dalarnes mest
gripande landskapstaflor. Sällsamt och ömt famnas det
väna af det starka. Man bör se utsigten, när Siljan
ligger lugn. Elfdals-bergens fjärran afsatser, som i mild
förtoning smälta samman med himlaranden, kräfva ren,
men föga stark dager för att ej försvinna ur stämningen.
I NV. synas Mora och Sollerö kyrkor, i V. deremot
Esundaberget. I N. utbreder sig Rättviken med kyrkan
vid innersta bugten, och längre bort i samma riktning
framglänser Boda kyrka ibland bergen. Från Plintsberg
slingrar en 2 <i>km</i> lång byväg i Ö. till norra Bergsäng vid
stora vägen till Rättvik. En belvéder är rest något S. om
det ställe, där man kommer fram. Den så högt prisade
utsigten därifrån är den samma som vid Plintsberg, men
ej så vidsträckt. Omkring 3 <i>km</i> längre i N. ligger byn
Kullsbjörken, hvarefter Rättviks-gränsen öfvergås vid
Salu-ån, omkring 5,<small>5</small> <i>km</i> från Karlsvik. Man är inne i
den fägringsfullaste af Siljans socknar. Genom yppigt
vek natur går vägen alt närmare Siljan från en utsigt
till en annan, förbi Utby och Gärdsbyn. Upp för det
odlade Lerdalsbergets sluttning kommer man till byn
Lerdal med gästgifvaregården

<i>Karlsvik</i> (12 <i>km</i>) nere vid Enåns utlopp. Mycket
godt qvarter, Rum med utsigt åt sjön. Omkring 3 kr,
pr dygn för allt. Poststation i närheten. Ändpunkt för
telefonledningen. På andra sidan vägen ligger
egendomen Hvilan med den kalkhaltiga »Algutskällan».
Härifrån bestiges Lerdalsberget, en del af det långsträckta
Hedåsberget, från hvilket på en gång leende och
storartade landskapstaflor synas.

Kyrkan, »den knäfallande bruden» på Siljans strand,
ligger på en skönt belägen udde, 2 <i>km</i> i NV. Genväg
efter stranden. Nycklarne i prostgården. Kyrkstallarne
äro på samma gång qvinnornas toilettrum. Utsigt från
komministergårdens balkong och Bärsells villa.
Hökberget, Joh. Stjernhöks födelseort, är närbeläget.

<i>Bitur till Vikarbyn</i>, 5 <i>km</i> NV. om kyrkan, förbi
byn Sjurberg, är mycket lönande. Härifrån fortsätter
landsvägen öfver ödsliga skogshedar till Mora (32 <i>km</i>).

<i>Bitur till Kungshols qvarn</i> (5 <i>km</i>) mellan Enåns här
höga och branta stränder. Ett litet stycke längre upp 
ligger en artesisk brunn, minne af borrningar efter
bergolja.

<h2><small>Från Rättvik till Mora.</small></h2>

Ångbåtstur. (Omkr. 40 <i>km</i>). Måndagar och
onsdagar afgår ångaren Gustaf Vasa kl. 6 e. m. Salong:
2,<small>50</small> kr., fördäck: 1,<small>25</small> kr. Restauration ombord. Mindre
ångbåtar afgå deremellan. Ångbåtsstation vid Karlsvik.
Ur Rättviken löper man ut på Siljans »storsjö», och
omgifningarne bli mer storartade. Egendomliga för
Österdalarnes skaplynne äro höjdernas mjuka båglinier.
Esundaberget på vestra stranden är det högsta utsprånget på
Siljans berglandsram. Det ligger 344 <i>m</i> öfver Siljan
och 498 <i>m</i> öfver hafvet. Fjerran i NV. synas de
blånande bergskedjor, som åt detta håll begränsa
Moraslätten. Gopshusberget intager där en framstående plats.
Man passerar snart de flacka, glest bevuxna stränderna
af Sollerön till venster och inkommer på Saxviken, vid
hvilkens nordvestra bugt synes det tessinska
kyrktornet vid

<i>Mora Strand</i> på ett näs mellan Saxviken och Östra
Dalelfven, som kort före utloppet mottager Orsasjöns
vatten. God gästgifvaregård. Billigt qvarter hos fru
Lundholm. Betydande ort med post-, telegraf- och
telefonförbindelser. Läkare, apotek, bokhandel m. m. Mora
var af gammalt dalalagets mest ansedda bygd, och här
stråla vasaminnena främlingen mäktigast till möte.
Vidsträckt utsigt från klockstapeln. Något Ö. om kyrkan
ligga Klockgropsbacken och Gustafsvärn, hvarifrån Gustaf
I och Gustaf III talat till moramännen. Från
herrgården Kristineberg på Östnorsbacken synas Siljan med
Sollerön och Esundaberget jämte andra moraslättens 
omgifningar. Omkring 2 <i>km</i> S. om kyrkan visas
Utmelandskällaren med vasamonumentet. Den qvadratformiga
byggnaden af huggen sten, efter professor Scholanders
ritning, har bekostats af medel, insamlade från hela riket
och invigdes 1860. Der bor högtidsstämning i det
enkelt sköna konstverket.

<i>Bitur till Esundaberget</i>. (Omkring 15 <i>km</i>). Rodd
till fäbod-stället Esunda vid vägen mellan Mora och
Siljans näs. Omkring 4 <i>km</i> vandring. Beqvämaste
uppgången är på norra sidan. På toppen framsipprar en
källa. Storslagen syn öfver nästan hela Siljan och
Orsasjön. Man ser kyrkorna i Ål, Rättvik, Boda, Mora,
Orsa, Våmhus och på Sollerön. I SV. ligga Rostberget
och Björnberget samt der bakom Säljeträ, som höjer sig
öfver skogsgränsen.

Från Mora leder väg direkt till Garberg och
Elfdalen Ö. om elfven. 22 <i>km</i> till Garberg.

<h2><small>Från Mora öfver Orsa och Elfdalen till Särna.</small></h2>

Vägen direkt öfver Garsberg är betydligt genare
men vida mindre lönande. Ångaren Mora afgår
tisdagar, torsdagar och lördagar till Orsa och Våmhus.
Deremellan gå småbåtar på regelbundna tider, vanligen
anlöpande Bäcka bruksegendom. Angenäm tur på Orsasjön. 
Omkring 15 <i>km</i> till Orsa. Leende stränder, täcka
holmar. Östra stranden prydes af skogshöjder. Fottur
(omkring 150 <i>km</i>) till Särna. Turen inom Särna och
Idre till riksgränsen omkring 108 <i>km</i>. Någon matsäck
bör medföras.

Allmänna landsvägen till Orsa leder österut förbi
Kristineberg, så öfver elfbron. Man svänger till venster
förbi brostugan i Norets by och följer elfven en bit, 
Orsasjöns utlopp synes. Snart börjar den höjdsträckning,
som följer Orsasjöns östra strand. På venstra sidan
ligger byn Vattnäs, hvarefter man finner en rad utsigter
mot V., hän mot Elfsdals-bergen. Orsagränsen öfvergås
ungefär 7,<small>5</small> <i>km</i> från kyrkan. Härpå förbi Vängsgärde
och Oljonsbyn. Storartad anblick från Stenbergs by.
Härifrån stark lutning mot kyrkan i

<i>Orsa</i> (17 <i>km</i>), nära stranden. Snygg gästgifvaregård. 
På fortsättningen af den höjdsträckning man följt
ligger Stackmora omkring 3 <i>km</i> i NO. med synvidd ända
mot Leksand och Siljansnäs. Väg till Ore kyrkoby (36
<i>km</i>). Denna väg följes 4 <i>km</i> till Orsasjöns tillflöde,
Oreelfven, som öfvergås, hvarefter man tager af till
venster öfver Unån mot SV. Man genomgår Hansjö by
och framkommer till det fagert belägna, nedlagda Bäcka
bruk, nära 12 <i>km</i> från Orsa kyrka. Stället eges af
ingeniören A. Melcherson, som återupptagit och hit
förlagt Elfdalens porfyrverk. Bör af hvarje främling
besökas. Inom 1 <i>km</i> nås gränsen till Våmhus, hvarpå vägen
slingrar genom skog omkring 4 <i>km</i> till kyrkobyn med
täckt läge. Nära kyrkan ligger den s. k. katedralen,
som tillhör rikets enda baptistförsamling, 280 medlemmar. 
Vägen fortsätter genom Storbyn, hvarest man viker
till höger och kommer genom enformiga skogstrakter till
Björka fäbodar (10 <i>km</i> från Våmhus) vid allmänna
vägen från Mora till Elfdalen. Sockengränsen träffas efter 4
<i>km</i>. Härinvid Gopshusberget strax V. om den närbelägna
östra Dalelfven. Det når 415 <i>m</i> höjd öfver hafvet. Så
2 <i>km</i> fram till

<i>Garberg</i> (33 <i>km</i>). Tarflig skjutsstation. Vägen
fortsätter genom skog nära elfvens nordöstra strand. Efter
7—8 <i>km</i> har man Blybergshvilan, en enstaka gård, till 
höger. Nu blir småningom vägen mer omvexlande, men
naturens skaplynne mer sträft och hårdt. Efter omkring
5 <i>km</i> öppnar sig vid byn Gåshvarf Elfdalens odlade bygd
med flera tilltalande partier. Väsabergets klippväggar
stupa ned i elfven. Byarne Mjågen och Myckeläng
passeras, och dalgången vidgar sig småningom fram mot
kyrkan, på hvilkens norra sida ligger

<i>Elfdalens gästgifveri</i> (18 <i>km</i>). Godt qvarter. Vid
uppbrottet härifrån bör matsäck för 2 dagar medtagas.
Poststation i kyrkobyn. Omkring 3 <i>km</i> i NO. ligger
det gamla, nedlagda porfyrverket, anlagdt 1788, i en
enslig dalsänka med skönt läge. Något österut härifrån
stupar det branta Hyckeberget i Nässjön. Från toppen,
539 <i>m</i> öfver hafvet, synas i S. Siljan med Orsasjön samt
i V. och N. fjällen i Transtrand och Särna. Från kyrkan 
går landsvägen i nordlig riktning till en bro öfver
Rotelfven vid dennas sammanflöde med östra Dalelfven.
Vid Rotbyn, 1 <i>km</i> norrut, och Ö. om förra vattendraget
ligga ruinerna af en 1677 uppförd befästning, som skulle
skydda vid befaradt infall från Norge. Vägen, som en bit
följer Rotelfven, når vid Loka åter Dalelfven, som
sedan följes. Dalgången blir allt djupare och trängre,
och sedan man lemnat Brunsbergs by, med lifligt sköna
omgifningar, vidtager och ökas naturens högstämda
prägel i oafbruten följd upp genom Åsbergets backar.
Praktfull utsigt på högsta punkten af vägen, erinrande
om Norges fjälldalar. Bör ses i aftonbelysning. Här
ifrån helt kort fram till byn

<i>Åsen</i> (16 <i>km</i>), med tarflig skjutsstation. I närheten
af det mycket anspråkslösa kapellet ses Uggle-ån i S.
kasta sig ned i elfven. Härifrån sänker sig vägen i V.
ned till färjan öfver elfven. Den sexmila, dystra 
»Särnaskogen» vidtager. Till en början följer vägen elfvens
vestra strand, men böjer snart vesterut in i ödemarkerna, 
hvarest enformigheten blott brytes af ett par
nybyggen. Persbo ligger omkring 5 <i>km</i> från

<i>Hållstugan</i> (15 <i>km</i>), någorlunda godt qvarter,
ursprungligen en till resandes gagn uppförd, obebodd stuga.
Numera väl skött gård med mejeri. Här löses biljett à
1 kr pr häst för begagnande af vägen till Särna. Öfver
glest bevuxna ljunghedar stiger vägen sakta. I Ö.
stänges synkretsen af den dystra Tjåkåsen, men i V. mötes
blicken af Faxefjällens kala utgreningar. Från den
ödsliga, magra Korfheden bär det utför till nybygget
Bunkrisbodarne, som ligga halfvägs till första gård inom Särna.
Vägen slingrar mellan vidsträckta, högt liggande
myrtrakter fram till Gamla Särnstugan, 3 <i>km</i> innanför
särna-gränsen. 2 <i>km</i> längre fram ligger till höger Nya
Särnstugan vid Gettjärn. Litet längre fram Glisjön till
venster och fäbod-vallen Skvitterputten till höger inne i skogen.
Naturen börjar antaga något lifligare uttryck. Snart nås
en höjd, hvarifrån man får blicka hän mot ett stycke
af verklig höglandsnatur. Det är Städjan och fjällen.
Nu omkring 5 <i>km</i> fram till Stenvad eller Bommen.
Härifrån 6 <i>km</i> till särna-bygden. Snart synes åter Städjan,
stolt tronande i bakgrunden mot NV. Nedanför till
höger ligger Särnasjön, en utvidgning af östra Dalelfvens
källflod, här uppe kallad Storån tills den mottager den
från N. kommande Fjällelfven (höjd öfver hafvet 445
<i>m</i>). Man nedstiger i den romantiska Särnadalen till

<i>Särna gästgifvaregård</i> (50 <i>km</i>), utmärkt qvarter, strax
invid det lilla, tilltalande templet. Från tornet härligt
sceneri, då Städjan speglar sig i Särnasjön. Förträffliga
utsigtspunkter uppe på dalgångens vestra sluttning
samt från den täckt belägna s. k. arnbergska bersån.
Städjan, omkring 30 <i>km</i> aflägsen, tyckes här hvila på
Nippfjället, som dock är något högre och ligger omkring
5 <i>km</i> nordligare. Östra flygelpartierna bildas af 
Fjätervola <footnote>Vol = lågt fjäll. </footnote> och Vedungsfjällen, det vestra af Gränjåsvola.
Längre i V. Långfjällens böljande former. På platsen
finnes poststation. Angående resans fortsättning bör man
söka råd af gästgifvaren G. Murelius. Vägen fortsätter
mot NV. genom enformig skogstrakt till byn Heden (11
<i>km</i>), vid vestra stranden af Hedefjorden, Särnasjöns norra
del. Sjövägen hit är kortare och behagligare. Från
Heden kan man med vägvisare öfvergå skogen vesterut
till Njuperskärs vattenfall. God utsigt från Stenvallen,
hvarifrån stigen sänker sig ned i Fuludalen. Godt
qvarter på gården

<i>Mörkret</i> (omkring 33 <i>km</i>). Härifrån smal stig till
Njupåns 125 <i>m</i> höga fall utför Fulufjällets brant ned i
Fuluån, vestra Dalelfvens ena källflod. På högsommaren 
är vattenmängden obetydlig. Man bör se utsigten
från den ofvanför liggande fjällplatån. Från Mörkret
kan man låta ledsaga sig direkt norrut till

<i>Idre</i> (omkring 25 <i>km</i>), godt qvarter på skjutsstationen, 
nära kyrkan vid Storåns utlopp i Idresjön. Turen
till Städjan bör äfven företagas med vägvisare, omkring
11 <i>km</i>. Fjällets bestigning bör ske från fäbod-stället
Granåsen. Från toppen, 1159 <i>m</i> öfver hafvet, storslagna
fjärrsyner. I S. Transtrands-fjällen, i SO. Elfdalens
bergskedjor, i Ö. och NO. Härjedalens fjäll, norrut
Nipfjället, Utlandshöen m. fl., i NV. och V. Norges
gränsfjäll, hvaribland Svukustöt och Salfjället samt V. om 
Fämunsjön den stolta, trehöfdade Rendals-sölen (1,750 <i>m</i>
öfver hafvet). Godt tillfälle att stifta bekantskap med
norska Österdalens rundsvarfvade pyramidfjäll. Själfva
Snöhättan säges kunna urskiljas i V. Med väpnadt öga
synes Njupeskärs fall.

En annan, möjligen bättre plan är att ställa färden
från Särna direkt till Mörkret, därifrån till Heden och
öfver Foskvallen till Städjan och Idre.

För fortsatt vandring inåt Norge kan man, innan
Idre lemnas, rådföra sig med possessionaten Paulsrud,
Förbindelsen med Norge förmedlas genom en usel »klöfjeväg». 
Särna- och Idre-byggarne vänta otåligt riksdagens
anslag till anläggande af en redan utstakad landsväg,
som i det närmaste kommer att följa den nyss nämda
vägen. Från Idrebyn ror man öfver Storån och har sedan
en följd af branta backar uppför Idreberget. Färden går
mestadels genom ödsliga barrskogar. Här och der
framskymta några lägre fjällpartier, däribland gränsfjället
Hergehognas flacka kupol i SV. Efter 9 <i>km</i> kommer
man fram till gården Gröthålen. 8 <i>km</i> längre i V. nära
stugorna vid Drosbacken möter praktfull syn af Rendalssölen 
vesterut. Snart går man förbi södra änden af Lilla
Elgsjön med gården af samma namn vid motsatta stranden. 
Vid norra stranden af Storbosjön ligger en större
gård, Storbo, tillhörig handlanden Engzelius. Man
fortsätter nära sjöstranden förbi gården Strömshögen till
tullstationen Flötningen. Något längre vesterut öfvergås
riksgränsen, och snart derefter kommer man till
sjutshållet

<i>Lillebo</i> (38 <i>km</i>). Ny präktig anblick af Sölen.
Mellan riksgränsen och Fämunsjön arbeta norrmännen på
en landsväg, som man hoppas få begagna redan i höst. 
Den framgår nära Vurrusjöns norra strand förbi Drefsjöhytte 
kapell (qvarter i Hyttskrifvergården) till

<i>Fämunsände</i>, gård vid sjöns södra strand (omkring
15 <i>km</i>). Ångbåt säges i sommar komma att trafikera
det vildt sköna vattendraget häremellan och norra änden,
Nordviken, hvarifrån väg till

<i>Rörås</i>. Se Yngvar Nielsens resehandbok för Norge.

En lönande fjälltur kan företagas öfver gården Gatla
och Sölen till <i>Öfre Rendalen</i>, omkring 60 <i>km</i> vesterut
från Drefsjöhytte. Här bör då den gode föraren Knut
Gatlen efterfrågas.

I Valdalen nära riksgränsen på norska sidan
uppehålla sig vanligen lappar.

Det vore i hög grad önskligt att åtminstone en del
af turistströmmens friskaste flöde måtte innan kort kunna
ledas genom dessa hittills föga kända, men intressanta
vildmarker. Turistfärder i Dalarne kunna utan svårigheter 
sammanknytas med turer in åt broderlandets fjällar.

<img></img>
</chapter>
<chapter name="Från Bottniska viken till Atlanten öfver Skellefteå, Hornafvan och Junkerdalen. Af R.">
<table o>
<td c><h2><small>Från Bottniska viken till Atlanten öfver Skellefteå,
Hornafvan och Junkerdalen.</small></h2>
<td c>Af
<td c><b>R</b>.
</table>

Den norrländska naturen har ofta lockat den resande,
dess storslagenhet har oemotståndligt tjusat mången
främling och i hans sinne lemnat intryck, som söderns leende
natur ej mägtat utplåna eller förringa. Men turisternas
antal har hittilldags ej varit så stort, som man kunnat
hafva anledning vänta, och det är derför jag velat lemna
några meddelanden om en turistled i Norrland, nämligen
Skellefteå—Arjepluog—riksgränsen, en väg, som då den
en gång väl blifvit bekant torde hafva en framtid för sig.

Med de beqväma norrlandsbåtarne anländer man
från Stockholm till Ursvik, Skellefteå hamn, belägen 1 1/4
mil från staden. Med ångslup, som afgår hvar sjette
timma, reser man uppför elfven till Skellefteå. Anländer
den resande på tider, då ångslup ej afgår, kan sådan få
hyras för 5 kr. under dagen och 10 kr. under natten;
eljest är priset för uppresan 50 öre. — Bland platser
vid elfven, som förtjena att iakttagas, märkas följande
egendomar: Risön, tillhörig konsul A. Ruth, Hedensbyn,
som eges af herrarne Hellberg och strax O. om staden,
Strömsör, tillhörigt konsul O. Häggbom. — Från Ursvik
kan den resande äfver erhålla gästgifvareskjuts till
staden, men torde detta ej vara att anbefalla.



Skellefteå stad, som ej är äldre än 40 år, räknar något
mer än 1,000 invånare, är reguliert och nätt bebygd.
Rum finnas att tillgå, förutom på stadshotellet, äfven hos
fru M. Conradsson. Stadsträdgården med sina bersåer,
blomsterrabatter och björkalléer erbjuder under en
sommardags värme en angenäm tillflyktsort. — Vester om
staden ligger Skellefteå kyrka, den ståtligaste landskyrka
i Norrland, bygd i korsform med midtkupol, från
hvilken man eger en utmärkt utsigt öfver Skellefteå elfdal.
Nedanför kyrkan är vid den här ganska starkt forsande
elfven Lejonströms sågverk beläget.

Den turist, som från Skellefteå önskar företaga
resan öfver fjällen till Norge, bör för att göra resan
billigare betinga häst för hela vägen till Afvavikens
gästgifvaregård vid Storafvan 
<footnote>Naturligtvis kan man, om man så önskar, taga ny skjuts
vid kvarje skjutsanstalt.</footnote>. Priset för en sådan skjuts
är för en person cirka 25 kronor.

Den första skjutsstationen från Skellefteå är
Varuträsk, 1.3 mil från staden. Från landsvägen har man här
sommartiden en ganska vacker utsigt öfver det temligen
stora Varuträsket, med dess björkbeväxta uddar, som
gifva trakten en prägel af mellersta Sveriges natur.
Något längre uppehåll i Varuträsk gör man ej, utan
fortsätter resan till den 1.5 mil derifrån belägna Svanfors
gästgifvaregård, der man, om man önskar stanna, kan få
godt herberge och alltid har att påräkna ett vänligt
mottagande. Härifrån går vägen efter Klintfors-ån och
Bastuträsket till Kauksbergs skjutsstation, hvilken man dock,
då den är belägen 1/8 mil från landsvägen, hälst reser
förbi och fortsätter direkt till Jörns kyrkoplats vid
Jörnsträsket. Det lilla hvitmålade kapellet här med skogen
till bakgrund och insjöns blå vatten i fonden erbjuder
en täck utsigt, som skänker sinnet en behaglig
omvexling efter den långa skogsvägen från Bastuträsket. På
gästgifvaregården här får man godt logis. 3.5 mil V.
om Jörn ligger Glommersträsk by strax V. om gränsen
mellan Vesterbottens kustland och Norrbottens lappmark.
På vägen dit rastar man antingen vid hemmanet Vestra
Åliden eller ock vid Stensträsks by vid sjön af samma namn.
Från Glommersträsk fortsättes resan till Aborrträsks
gästgifvaregård, 2.5 mil, och Arvidsjaurs kyrkplats, 1.6 mil,
hvarifrån man efter ytterligare 2.4 mils resa anländer till
Afva vikens gästgifvaregård och är nu framme vid de stora
sjöar, som utgöra Skellefteå-elfvens källor. För mången
har kanske den långa landsvägen, 16 mil, synts
besvärlig, men mödan får sin lön under den vidare färden
öfver de stora vatten, som nu ligga framför den resande.
Få trakter inom vårt fosterland torde hafva att uppvisa
sådana taflor, som här upprullas för resenärens blickar.
Och då man nu, sedan jägmästar Bremberg låtit hit
uppföra en ångbåt, kan företaga den 7 mil långa resan
till Gustafsholms länsmansboställe, 3/8 mil från
Arjepluogs kyrkplats, på ett beqvämare sätt än förr, då rodd
måste anlitas, är det att antaga och hoppas, att
turistströmmen måtte utsända någon gren äfver åt dessa
nejder.

Ni stiger ombord i Afvaviken, »Signe» för er öfver
viken af samma namn, och framför er utbreder sig
Storafvans vatten. Ni finner snart, att naturen är en helt
annan, än den ni förut skådat under resan. Bergen
blifva högre, deras högsta spetsar äro kala, det ligger
något trolskt, hemlighetsfullt i de mörka skogarne, som
kanta sjöns stränder; edert sinne känner en längtan att
genomtränga, att slita denna hemlighetsfulla slöja — med
ett ord — ni är gripen af lappmarksnaturens storslagna
prakt. — Så reser ni då öfver den 4 mil långa
Storafvan och kommer till Kasker, der trenne strömmar
förena Storafvan med den ofvanför liggande Udjaur. Den
mellersta af dessa strömmar har under förflutna vinter
rensats för ångbåtstrafik. Ni är road af fiske? Ja. Då
gör ni här ett litet uppehåll. Från ångbåten får ni låna
redskap, som jägmästar Brernberg till de resandes nöje
låtit anskaffa, och snart sitter ni på en klippa i någon
af strömmarne och utlägger med god lycka edra flugor
för forsarnes inbyggare, harr och laxöring.
Strömstaren har att börja med oroats af främlingens ankomst,
men slår sig snart ned på klippan midt emot er och
betraktar med en viss nyfikenhet edert förehafvande. Glad
och förnöjsam sjunger han sin lilla, behagliga strof, niger
graciöst för er och önskar er välkommen till Norden.
Men jag ser, att ni är nöjd med den fångst ni fått; låtom
oss derför fara i land och känna på, huru fisken smakar
— sjön suger. Vi gå nu till gamla Gustaf Granström
i östra gården, der vi få ta stora kammaren i besittning.
Vi steka ett par harrar — ah, de voro delikata — slå
oss i samspråk med Gustaf; ty han har mycket att
berätta (dagen till ära har han varit ute i boden och tagit
fram silfverskedarne) och dricka vårt kaffe, hvarefter
vi åter gå ombord på »Signe», som nu för oss uppåt
Udjaur. Först passera vi den s. k. Vellma. De der
bergen på norra sidan äro Vellmabuot och Aunasvaure.
Der på södra sidan ligger hemmanet Bellonäs, och nu
äro vi ute på den egentliga Udjaur. Sjön är grund
och klippig, men vi äro lugna; ty farleden är upp-prickad,
och glad och yster som en 17-årig ungmö dansar »Signe»
fram mellan klippor och stenar. — Det der berget der
på södra siden? Det är Uljabuot, der vester ut ser ni
Akkelisbuot. Vi ha en vacker dag, högt hvälfver sig
öfver oss himmelens blå hvalf, och ni, som rest vida,
som sett sydligare länder med deras yppiga, praktfulla
natur, hvar såg ni denna himmel? Jo, der Medelhafvets
böljor skölja Capris stränder, der vid Napolis golf, der
såg ni den, och ni trodde, att ni aldrig skulle skåda den
annorstädes, men här i lappmarken ser ni den åter, här
i edert eget fosterland — och dock reste ni härifrån. —
Der i V. uppstiga visst moln. Nej, det är inga moln
ni tror er se — det är Örfjellets toppar, men dit ha vi
nära nog tio mil från Kasker, och när vi komma der
fram, skola vi nog göra oss en tripp upp på fjället. —
Men huru vi nu pratat bort tiden, äro vi framme vid
Gustafsholm. För närvarande pågår byggandet af väg
härifrån till Arjepluogs kyrkplats, 3/8 mil.

Nu vill jag öfverlemna åt edert fria val att fortsätta
i sydvestlig riktning med ångbåten inåt Aisjaur, eller
ock att genast gripa er an med Arjepluog-strömmarnes
sprattlande invånare. Får jag råda, så följa vi med
ångbåten; fisket kunna vi ju uppskjuta till morgondagen,
och ni vill ju se så mycket som möjligt af lappmarken.
»Signe» för oss då vidare till Rakksunds by vid Udjaurs
vestligaste ända, passerar der strömmen, som förenar
Aisjaur med Udjaur, går vidare vesterut och vänder
midt för Östansjö hemman mot S. Vi hafva nu
Akkelisbuot bakom oss, och framför oss synas
Nebsuortfjällen. De ligga S. om Laiselfven, ett bivatten till Vindeln.
Öfver natten stannar båten i Båtsjaur, och der mottager
oss kronojägare Nyberg vänligt. Stugan är ej stor, men
allt är snygt och ordentligt, och i kammaren få vi oss
en god säng. På morgonen återvända vi till
Gustafsholm och säga nu farväl åt »Signe».

Priset för biljett från Afvaviken till Gustafsholm är
3 kr. Förhyres båten i Afvaviken är afgiften för en
person 15 kr., för två eller flera 20 kr. Utsträckes
resan till Båtsjaur tillkommer i båda fallen lika mycket
för tur och retur.

Liksom Udjaur utfaller äfven Hornafvan med trenne
strömmar. De äro fiskrika, och det lönar sig väl, att
vi här uppehålla oss någon dag. Vi låta emellertid
föra vår packning till Arjepluog och taga in på
gästgifvaregården. Skulle der vara upptaget, vända vi oss
till herr Westermark eller skollärare Fjellström.
Derefter använda vi en dag till fiske och hvila för att den
nästa vara redo till bestigandet af Galtisbuot
<footnote>Måhända egentligare: <i>Galtnpuouda</i>. Red.</footnote>, berget der
N. om kyrkplatsen. Från gästgifvaregården få vi roddare
och vägvisare och gifva oss så i väg i arla
morgonstunden. Men det är ju ej långt dit, säger ni, —
kanske 1/4 mil. Den klara, genomskinliga luften häruppe i
fjälltrakten har förvillat er; afståndet är 3 gånger så
stort. Efter några små raster under vägen äro vi uppe,
och nu utbreder sig för edra blickar en utsigt af
gripande verkan. Berget, som ligger enstaka, beherskar
större delen af Arjepluogs östra socken med dess skogar,
otaliga sjöar och strömmar, men i V. mötes blicken af
Kölens blånande fjäll och skjutande sig mellan dem
Hornafvans vida vatten. Se dit i nordvest! Ni ser ju
några hvita spetsar? Det är Sulitelma. — Skulle ock
den dag, då ni ämnar bestiga berget, solen vara
molnhöljd, så gå ändock. Uppkommen skall ni likväl få
riklig lön för eder möda, och gör ni er öfverresa
midsommartid, så bestig berget om natten och beundra från
Galtisbuots topp midnattssolen.

Dock — vi äro åter på Arjepluogs kyrkplats och
betinga oss till nästa dag roddare uppåt Hornafvan. 2 mil
V. om kyrkplatsen passera vi Ibschakkbergen.
<footnote><i>Luleb</i> (östra) och <i>Aleb</i> (vestra) Istjakk. Red.</footnote>. De
ha ett vildt utseende, och deruppe plägar björnen
sommartiden gerna ha sitt tillhåll. Ej för att vi äro rädda för
honom, ty han undviker oss helst, utan derför att
berget ej ligger så fritt och öppet, som exempelvis
Galtisbuot, och sålunda ej erbjuder en lika fri utsigt, passera
vi förbi och anlända på eftermiddagen till hemmanet
Högheden. Der gå vi i land, aptiten är god, och Kalles
hustru gör gerna i ordning litet middag åt oss. Efter
denna fortsätta vi vår färd, och sedan vi vändt om
bergudden och kommit fram litet, ligger fjället i hela sin
storartade prakt framför oss. Der i N. är
Rebbnisfjället, och i S. Örfjället, och i vild förvirring torna sig
V. om dessa den ena fjälltoppen öfver den andra.

På aftonen anlända vi till Jäkkvik, 6 mil från
Arjepluog, och taga der herberge Öfver natten (förträffligt) för
att nästa morgon bestiga Örfjället, hvarifrån man eger
en imponerande utsigt öfver fjällen, Hornafvan och i S.
Laiselfven. Landet ligger utbredt för eder som en karta,
och huru fattigt det än är i materielt hänseende, på
naturskönheter är det rikt. Ni saknar ord för de känslor,
som storma inpå er, men med stolthet tänker ni: jag
står på svensk botten och eger hvad många de rikaste
länders bebyggare sakna. Det är svårt att slita sig från
fjället, men vi måste; ty ännu äro vi ej vid målet för
vår resa.

Till Jäkkvik är nu flyttadt det fordom vid Löfmokk
belägna kapellet. Gudstjenst på lappska språket eger
här rum en gång om året, på Mikaelidagen.

Från Jäkkvik har ni 1/4 mils gångväg till Sädvajaur
och derefter rodd till Balatsviken, den första fjällstugan
på vägen till Norge och 2 mil från Jäkkvik. Från
Balatsviken har ni åter 2 mil till Vuogatjålmejaure
fjällstuga och derifrån lika långt till Merkenis, den sista
fjällstugan inom Sverige. Ni färdas dels sjöväg, dels
gående på den utpålade och afröjda fjällvägen.

En sådan natur, som här i Merkenisdalen finnes på
få trakter. Från norska sidan helsa er Solvogtinds
snöklädda toppar och ådraga sig er rättvisa beundran. —
Jag lemnar er nu. Ni har blott några timmars vandring
till Kraddis, den första fjällstugan i Norge, 1/4 mil från
riksgränsen och på vägen derifrån ned till Junkerdalen
kan ni använda åkdon, ehuru en fotgängare kanske lika
gerna går. Några loftal öfver naturen i Norge tarfvas
ej. Sådana taflor, som den i berget sprängda vägen
genom Junkerdalsuren med de höga fjällen på den ena
sidan och djupt under er den forsande strömmen, äro
minnen för lifvet. — Från Junkerdalen kommer ni
åkande till Saltdalen och derifrån på ångbåt till Bod
och är nu åter ute i det pulserande verldslifvet. —
Farväl och bed edra vänner vara välkomna; eder resa,
hoppas jag, har varit angenäm.

Till slut nu några råd till den, som reser i
lappmarken. Medtag till skydd för myggen ett flor. Det
hopsys och förses i ena ändan med ett rynkband, så
att man kan draga det öfver hela hufvudet, och bör vara
så långt, att det når ned på axlarne. Förse eder vid
kusten, på Arvidsjaurs eller Arjepluogs kyrkplatser med
något proviant, först och främst bröd; ty lappmarksborna 
äro dåliga bagare.  Res ej för lätt klädd; på de
stora sjöarne och på fjällen kan det vara ganska svalt.  
Som äfven fjällströmmarne V. om Jäkkvik äro fiskrika,
så kan ju den, som är road af fiske, medtaga några
flugor och refvar; ty här finnes ej »Signe» med sitt
välförsedda förråd att tillgå.

*
</chapter>

<chapter name="Lämpliga kartor:">
<tab><tab>		<b>Lämpliga kartor:</b>
<poem>	<i>Petterssons</i> karta öfver Norrbottens län, skala 1 : 1000000 (temligen gammal).
	<i>Selanders</i> karta öfver Sverige, skala 1 : 500000.
	<i>Kjellströms</i> karta öfver Skandinavien, skala 1 : 2,000000 (utkommer till sommaren).</poem>
<tab><tab><tab><tab><tab><tab><tab><tab> Red.

<img></img>
</chapter>
<chapter name="Sveriges nordligaste turistled. Af K. A. Fredholm.">
<table o>
<td c><h2><small>Sveriges nordligaste turistled.</small></h2>
<td c>Af
<td c><b>K. A. Fredholm.</b>
</table>

En turistled, som för åtskilliga år sedan rätt ofta
begagnades, isynnerhet af utländingar, är den som
uppefter Torne, Muonio och Könkämä elfvar förer från
Haparanda längs gränsen mellan Sverige och Finland till
norska gränsen och vidare till norska kusten vid
Lyngsfjorden eller Balsfjorden nära Tromsö.

Denna väg synes hafva fallit alltmer i glömska, ju
mera de lättade kommunikationerna ledt turistströmmen
åt Jemtland och Norge. Och dock torde äfven denna
väg hafva åtskilligt sevärdt att bjuda den, som med
vaket intresse vill studera naturen och ej endast från
kupéfönstret eller ångbåtsdäcket då och då kastar en blick
på de förbiskymtande föremålen.

Nämnda vägsträcka har att bjuda på en omvexling
af slättland och vilda fjäll, ändlösa skogar och nakna
fjällhedar, tätt befolkade och fullkomligt öde trakter, stora
klara elfvar med brusande forsar och slutligen en ej
nedgående sol — förutsatt att resan företages vid
midsommartiden.

Nog torde resan blifva rätt besvärlig och mödosam
för en turist, som sätter värde på en större komfort, ty
sedan   man   lemnat   Haparanda  stad,  måste man afsäga


sig de beqvämligheter, som pläga erbjudas den resande
i de välförsedda hotellen utmed de stora stråkvägarne.

Men en verklig turist sätter ju ej dylika
beqvämligheter i främsta rummet. Hans förnämsta mål är att
fritt och otvunget få vistas i samt se och beundra Guds
fria natur. En sådan turist skall icke ångra den långa
färden uppefter nämnde elfvar.

Som färden kommer att räcka omkring 2 veckor,
och den resande under största delen, af denna tid
hufvudsakligast måste lefva på sina egna medförda
matförråd, är det klokast att proviantera före afresan från
Haparanda.

För en person torde följande qvantiteter behöfvas:
1/2 lisp. tort, väl bakadt knäckebröd; 2 ärtkorfvar; 2
skålp. ost; 1 burk corned beef; några skålp. tort
renkött; ett par skålp. socker och kaffe; thé; ett paket salt.
Litet sagogryn, katrinplommon och russin är bra att hafva
med för kokning af sagosoppa till omvexling i
spisordningen; likaså litet mannagryn eller hvetemjöl för
kokning af välling, då man kommer öfver mjölk. Smör och
mjölk får man köpa i hvar bondgård, åtminstone i det
nedre landet. Fisk metar man sjelf upp ur elfven under
vägen. En liten smörask, helst af trä, bör man medtaga
till förvaring af smör för resan öfver fjällen. Af kärl
medtages en kaffepanna, en kokpanna, tallrik, kopp och
sked allt af jernbleck. Metkrokar och refvar få ej
glömmas.

Om man ej är rädd för att taga nattherberge i hvilket
nybygge som helst, behöfver man ej hafva tält med sig.
I annat fall och i synnerhet för vägen öfver den öde
fjällsträckan bör tält medtagas. De lämpligaste tälten
äro Geol. Byråns Spetsbergs-tält.

Utom varma gångkläder och vattentäta skor — de
i Norrbotten vanliga kängskorna äro på samma gång
täta och varma — är det skäl att medtaga en god plaid,
regnkappa, paraply och en  »sydvest».

Af kartor medtagas: Selanders karta öfver
Norrbotten; Inbergs karta öfver Finland samt Kart over
Tromsö amt af den geografiske opmaaling.

Finska språket talas af befolkningen på hela
vägsträckan. Om kassan så medgifver, är det nog
fördelaktigt att från Haparanda eller Pajala medtaga en tolk.
I annat fall köper man i Haparanda boklåda
»Koulutulkki» en parlör på svenska och finska. Man kan på
resor reda sig med bra liten språkkunskap.

Före afresan från Haparanda är det skäl att göra
ett besök i Torneå stad. De enda sevärdigheterna här
äro den lilla, vackra, grekiska kyrkan inuti staden och
stadskyrkan, belägen på norra sidan om staden.
Stadskyrkan är försedd med hög, spetsig tornspira samt är
omgifven af stora träd. På den omgifvande
begrafningsplatsen finnas flera vackra grafvårdar med inskriptioner
på svenska, finska och ryska.

Från kyrktornet trodde sig Karl XI se
midnattssolen år 1694. Hans egenhändiga anteckning härom
lyder så:
<footnote>Upptecknad i »Midnats Solens rätta och synliga Rum
uti Norrlanden» af Johannes Bilberg. Tryckt 1695.</footnote>
»Anno 1694 som var den 14 Junii tå
sågo Wij uppå Törnö Klåckestapel Solen alt in till
Klåckan 3/4 och åtta Minuter till tolf om Natten; Tå
kom en Målnsky för Solen. Men när Klockan var tolf
och 6 Minuter effter Midnatten, som kom in på den
andra Dagen, som war den 15 Junii, sågo Wij Solen med
sina fulla Strålar upgå igen. Om intet Målnet hade

kommit, så hade Wij sett sielfwa Solen heela Natten.
För under Horizonten war Solen intet. Enär det intet
är mulet, utan klart Wäder, så kan en see Solen här i
Törnö hela Natten.»

Vid altaret i kyrkan upphängdes en tafla
innehållande en afskrift i förgylda bokstäfver af denna
anteckning. Huruvida taflan ännu finnes der, är mig obekant.

Midnattssolen synes ej här. Aavasaksa är det
sydligaste ställe i Torne-dalen, hvarifrån midnattssolen kan ses.

<h2>Haparanda—Pajala.</h2>

Se Bonniers resehandbok »Sverige. II. Dalarne och
Norrland» <footnote>Som författaren redan förut i denna handbok beskrifvit
det mesta af hela denna turistled, tillåter han sig hänvisa till
detta arbete.</footnote> sid.  219—223,  233—236.

Färden sker på landsväg. Skjutspengarne variera
mellan kr 1,20 och 1,60 pr häst för milen, hvartill
kommer 20 öre milen för en bättre kärra.

Från Niemis by gör man en promenad upp på berget
Luppio. På dess spets har biskop F. M. Franzén låtit
hugga sitt namn. Nattqvarter tages i Matarengi vid
Öfver-Torne kyrka. Nästa dag användes för besök på
Avasaksa och i Öfver-Torne kyrka. Dagen derpå
fortsättes resan till Pirtliniemi. Nattqvarter tages här
(temligen dåligt) eller i det 0,6 mil derifrån, något på sidan
om vägen belägna Korpilombolo (något bättre). Nästa
dag fortsättes till Pajala.

Vill den resande ej färdas den 10 mil långa och
tröttsamma landsvägen till Pajala, kan han från
Matarengi begagna båtskjuts uppefter Torne elf. Lämpligast
är då att två resande följas åt, ty båtlegan är densamma
för två som för en resande, eller två kronor milen samt
6 öre i båtlega.

Ofvan Öfver-Torne kyrka vidgar sig elfven på en
längd af öfver 1 mil till ett bredt lugnvatten, hvars
båda stränder äro tätt bebygda med stora och vackra
bondgårdar. Ofvanför byn Torrakankorva vidtager den
starka Kattilakoski (Kittelforsen), nedanför hvilken man
passerar polcirkeln. Ofvanför Kattilakoski ligger den
stora byn Juoksengi både på svenska och finska sidan.
Härifrån sträcker sig ett nära två mil långt lugnvatten
eller sel förbi Turtola by. I Turtola, dit landsväg från
Matarengi nyss är anlagd, finnas två kyrkor, en på
svenska och en på finska sidan. Invid den förra ligger
Svansteins sågverk. Härifrån kan ett besök göras på
Pullinki (339 <i>m</i>), bekant från gradmätningen 1736.
Ofvanför nyssnämda sel vidtaga de rätt svåra forsarna
Valkeakoski (Hvita forsen) och Pelloforsarne. Derefter
kommer man upp i lugnvattnet vid Pello by, der
nattqvarter kan tagas antingen på svenska sidan eller i
gästgifvaregården på den finska. Hit finnes på finska
sidan landsväg från Torne stad.

De franska astronomer, som jemte prof. A. Celsius
från Uppsala verkstälde den s. k. lappska gradmätningen
1736, bodde på Kortenniemi gård på östra sidan om
elfven i Pello by. Det bredvid liggande berget
Kittisvaara utgjorde nordligaste hörnet i det för mätningen
upprättade triangelnätet, medan Torne kyrka var det
sydligaste.

Färden fortsattes vidare elfven uppför förbi Jarhois,
strax inom Pajalagränsen — mycket godt qvarter i gården
Mäkitalo — och Kardis byar upp till Lappea
gästgifvaregård på finska sidan, strax nedom Muonio elfs inflöde
i Torne elf. Från Lappea kan man gå till fots till
Kengis' vackert belägna, numera nedlagda bruk.

<h2>Pajala—Karesuando.</h2>

För färden uppefter Muonio elf till Karesuando är
det billigast att i Pajala eller Kengis anskaffa två man,
som mot dagspenning följa med hela vägen. Skickliga
roddare, eller rättare stakare, torde kunna erhållas mot
en dagspenning af 2 kr. 50 öre per man. Båt anskaffas
af dem mot en lega af 4 à 5 kronor. För återfärden
från Karesuando betalas roddarne efter öfverenskommelse.
De böra dock ej erhålla betalning för mer än 3 dagar.

Färden mellan Pajala och Karesuando medtager 6
dagar, om man ej vill anstränga sig. Första
nattqvarteret tages i Huuki (ganska godt), det andra i
Parkajoki (sämre), det tredje i Muoniovaara (utmärkt), det fjerde
i Torppa ofvanför Kätkesuando by på finska sidan (rätt
bra, det femte i Palojoki på finska sidan (dåligt), det
sjette i Karesuando (bra, hos länsman).

Invid Muonionalusta kyrka beses de svåra
Muonioforsarne, af hvilka Äijenpaika är den största.

Från Taipalensuu vid lugnvattnet invid
Muonionalusta går landsväg till Muoniovaara (7 <i>km</i>). Båten köres
på vagn denna vägsträcka, emedan den med svårighet
kan fraktas uppför Muonioforsarne.

Från Muoniovaara göres ett besök i Muonio stora
by på finska sidan.

Vid Muoniovaara vidtager ett milslångt sel, ofvanför
hvilket de två Visandoforsarne möta. Litet längre upp
träffas forsen Noidanpolankoski samt ofvanför Torppa, sedan
man passerat lappmarksgränsen, Saivokurkio (kurkio =
en kort, stark fors). Här finnes i klippan på svenska
sidan en s. k. jättegryta.

Ett litet stycke der ofvanför ligger byn Saivomuotka,
der en af Læstadianernas förnämsta ledare Raattamaa bor.

Ofvanför Palojoki möter forsen Tapokoski samt strax
nedanför byn Kuttainen Kuttaisenkurkio.

I Karesuando göres ett besök i kyrkan, der de af
prosten L. L. Læstadius gjorda botaniska anteckningarna
i kyrkbänkarna samt målningarna på läktaren torde
intressera den resande.

<h2>Karesuando—Kummavuopio.</h2>

För fortsättningen af resan till Kummavuopio
nybygge är det bäst i Karesuando ombyta stakare.
Länsman på stället kan gifva goda upplysningar. Resan till
Kummavuopio medtager 3 dagar. Första nattqvarteret
tages i Siikavuopio (ganska dåligt), det andra i Vittangi
eller Saarikoski (mycket dåligt), det tredje i
Kummavuopio (nytt, af staten uppbygdt boningshus).

Ofvanför Karesuando besökes Enontekis gamla
kyrkplats på finska sidan vid Lättäsenas och Könkämä elfs
sammanflöde.

Mellan Karesuando och Siikavuopio finnas några
korta men svåra forsar Linakurkio, Kellottiluspa,
Rautukurkio utom andra, som äro lättare att passera.
Omkring 7 <i>km</i> ofvanför Maunu, vid öfre änden af
Pohlakoski, passerar man tallskogsgränsen. Här ofvanför växer
endast björk.

Strax invid Siikavuopio möter den ofarbara
Pättikökurkio. Båten måste här dragas förbi forsen öfver land
på finska sidan. Strax nedom Vittangi träffas den svåra
forsen Lammaskoski. Äfven här förbi måste båten dragas
på land; likaså förbi den ofarbara Peräkoski, nedanför
Keinovuopio.

Vid öfre ändan af Pousajärvi på svenska sidan,
omkring 10 <i>km</i> ofvanför Vittangi, låg förr Rounala
lappkapell. Det såldes på auktion 1794 för 4 rdlr i silfver.
Endast några grafvar i den glesa björkskogen utmärka
nu platsen.

<h2>Kummavuopio—norska kusten.</h2>

Från Kummavuopio kommer man med båt, som
måste dragas öfver land förbi Kilpisluspa, öfver
Kilpisjärvi till närheten af Sveriges nordligaste riksröse n:r
294 Kuokimmuodka. Vill man härifrån ej gå till fots
till norska kusten, finnas i Kummavuopio två ridhästar,
som stå till resandes tjenst.

Från Kuokimmuodka leda två vägar till norska
kusten. Den ena går till Lyngen (se Bonniers
resehandbok). Vill man följa den andra, går man — här finnes
ingen trampad stig, men marken är torr och fast öfver
allt — från Kuokimmuodka nästan rätt vesterut på södra
sidan om Koltajaur förbi röset n:r 293 till närheten af
Tjorrokaisse eller Sikka, röset n:r 292. Under denna väg
träffar man flerstädes storartade jättegrytor. Nära
Tjorrokaisse påträffas en lappflyttningsväg, som leder mot
nordvest utefter fjällsidan. Denna följer man. Till
höger djupt nere i dalen framrinner Lyngselfven eller
Storfjordelfven, som kommer från Koltajaur. Sedan man
följt nämnda lappväg omkring 16 <i>km</i>, viker man af mot
vester och kommer genom den s. k. Postdalen ned till
Övergaard, hvarifrån god väg leder ned till
Balsfjordens innersta vik Nordkjosen. Ångbåten från Tromsö
lägger här till vid gården Havnnæs.

Vägsträckan från Kuokimmuodka till Tjorrokaisse
är 18 <i>km</i>, derifrån till Öfvergaard 26 <i>km</i>, samt härifrån
till Havnnæs 15 <i>km</i>. eller inalles 59 <i>km</i>.

Från Kuokimmuodka till Hatten vid Lyngsfjorden
är det 36 <i>km</i>, från Hatten till Havnnses 25 <i>km</i>, eller
inalles 61 <i>km</i>.

Hela vägen från Haparanda till Balsfjorden utgör
55,5 mil (593 <i>km</i>). Utom de sista 140 <i>km</i> går färden
genom temligen enformiga trakter. Den egentliga
fjälltrakten börjar vid Siikavuopio och sträcker sig till
norska kusten. Isynnerhet utmärker sig sträckan mellan
Kummavuopio och norska kusten för sina många
storartade och hänförande fjällvyer; hvilka rikligen lönar
den resande för förut öfverståndna mödor och
besvärligheter.
<img></img>
</chapter>




<chapter name="Ett märkvärdigt grottområde i Jemtland. Af Fredr. Svenonius">
<table o>
<td c><h2><small>Ett märkvärdigt grottområde i Jemtland.</small></h2>
<td c>Af
<td c><b>Fredr. Svenonius.</b>
</table>

Uppe i nordligaste hörnet af Jemtland träffas ett
mindre område, som nästan kunde förtjena att bli en
»nationalpark» för detta på naturskönheter så rika
landskap. Det är <i>Bjurelfvens dalgång</i> på vestra sidan om
Lejpik-vattnet, Frostvikens socken. Förf. har besökt
trakten ett par gånger och lemnade efter första besöket
en af ett kart-utkast åtföljd beskrifning deröfver uti
femte bandet af Geologiska Föreningens i Stockholm
förhandlingar (sid. 76—82); vid mitt senare besök ett eller
ett par år efteråt var åtskilligt förändradt, hvadan det
synes troligt, att förändringarne här gå raskt. Ett
kortfattadt utdrag ur den nämnda uppsatsen torde vara på
sin plats i Årsskriften.

Bjurelfven, hvars namn syftar derpå att <i>bäfver</i> här
funnits (den förekom ännu på 1850-talet) uppkommer
på norska sidan och störtar sig efter 4 <i>km:s</i> lopp ut
för bergsluttningen ned i den nu åsyftade märkvärdiga
dalen, i hvilken vandraren under en half mils väg mötes
af den ena öfverraskningen efter den andra. Stigen från
Lejpik-gården når Bjurelfvens hufvuddal just der ett
sidoflöde kalladt Lillelfven — en bäck af omkring 10
<i>m:s</i> bredd — med ett 30 <i>m</i> högt vattenfall kastar sig
från fjället för att förena sig med en vid första 

påseendet högst obetydlig liten bäck. Man förvånas, då
vägvisaren kallar denna bäckstump »<i>storelfven</i>» och
upplyser, att den just är Bjurelfvens hufvudfåra. Redan
en 40—50 <i>m</i> ofvanom föreningen tyckes han ha sin källa,
ty hans <i>vatten</i> framqväller der med ymnigt flöde
omedelbart ur en vid bäckfårans sida befintlig låg grotta,
vid foten af en åslik, oftast sand- eller mulltäckt,
jemförelsevis låg bergrygg, som synes vara bygd förnämligast 
af grå, finkornig kalksten. Emellertid fortsätter
bäckens alldeles vattentomma, endast med klapper fylda
bädd V. om den skenbara källan en lång sträcka, till
dess man vid dess andra krökning mot S. åter träffar
vattnet, der det med vild fart och doft brusande
försvinner genom några alnsbreda hål under kalkklippan.
Förr än dessa hål bildades, och troligen äfven nu vid
rikare vattentillgång, visade sig (enl. vägvisaren) ett
annat vackert fenomen, i det att vattnet med stor kraft
sprutade fram ur en omkring 100 <i>m</i> nedanför befintlig
rund öppning, främre mynningen af en famnsbred, väl
glattad ränna, hvari det 30 <i>m</i> ofvanför inpressades
liksom i ett turbinrör. Denna tunnel är borrad i kalksten.
Nu rann högst obetydligt vatten strax N. härom på en
väl urhålkad kalkbotten, hvari syntes en mängd små
jättegrytor. (Vattnet och stenarne här voro ofta så
blodrödt färgade af alger, att man kunde frestas tro, det en
renslagt nyss egt rum på stället). Härefter gör bäcken
en ansenlig sväng mot N., begränsande ett bäcken af ett
par hundra <i>m:s</i> genomskärning i Ö—V., hvilket tydligen 
visade sig förut ha utgjort en sjö och från hvars
midt ännu en liten, småningom uppkommande bäck rann
mot hufvudflödet. Denna f. d. sjöbotten är beväxt med
yppigt gräs och omslutes af 5—8 <i>m</i> höga, branta 

rullstens-stränder utom i N. och NO., der öfvergången är
jemn. Närmare dalens norra vägg vänder sig bäcken
mot V. eller VSV. och når snart några rätt stora höjder
af företrädesvis skiktad sand, hvilande på kalkgrund.
Der går bäcken först under en tjock, några famnar bred
<i>naturlig stenbro</i>, medan strax intill på södra sidan två
grottor öppna sig, af hvilka den norra, som går parallelt
med bäcken, långt inne visade den något öfverraskande
bilden af en grönskande, mossbeväxt strand, afspeglad i
vattnet på dess botten, dit man dock i följd af takets
sänkning ej kunde komma. Förklaringen erhölls ofvanpå,
der det visade sig, att i de sandmassor, som hvilade
öfver grottan, bildats en trattlik, djup insänkning med
grönskande väggar och i dess botten ett hål, hvarunder
grottans speglande vatten syntes. Sedan bäcken visat
sig på ett par fläckar strax bortom bron, försvann han
med en svag, mot SV. böjd, snart upphörande antydan
till en äldre fåra. Härefter vidtog åter en f. d.
sjöbotten, vida större och högre belägen samt mera
oregelbunden än den förra, derjemte <i>beväxt med träd af
ungefär 30—40 års ålder</i>. Dalen är hädanefter mera kuperad
genom sand- (och rullstens-)höjder, som ofta bilda skarpa
ryggar. Hvad som mest kännetecknar denna trakt äro de
många <i>grottorna</i> och de talrika, mycket egendomliga, ofta
strut- eller trattlika groparne, som egde en slående likhet
med de s. k. <i>jordtrattarne</i> i Tyrolen. Uti en af de förra
inträngde jag ett 20-tal famnar utan att, så långt jag
vid bloss kunde se, varsna dess slut. Tiden tillät dock
ej någon egentlig undersökning, ehuru en sådan vore i
högsta grad önsklig.

Den beryktade Rendsel- eller Jordbro-elfven rinner
ej många <i>km</i> härifrån på norska sidan. Hennes storlek 

är ungefär densamma som Bjurelfvens; men, ehuru
<i>gropbildningen</i> och <i>vattnets plötsliga försvinnande</i> i hennes dal
ingalunda är så vanligt och slående som i den senares,
öfverträffar hon denna vida i fråga om <i>hvalf- och 
grottbildningar</i>. Den berömda »<i>marmorbryggan</i>» är 90 <i>m</i> lång
och vid norra ändan når dess hvalf mer än manshöjd
öfver vattnet. Det lyckades mig att från norra sidan
vadande intränga ända till 8 <i>m</i> från södra öppningen,
men der var djupet för stort och hvalfvet sänkte sig till
blott några tum öfver det starkt forsande vattnet.

Ett besök vid det nu antydda området göres lättast
via Östersund, Hammerdal, Frostviken, Jörn-sjön och
Blåsjön. För fortkomst och qvarter på denna sträcka är
väl sörjdt. Men för ett sällskap fjällvandrande, dugtiga
ungdomar ville jag föreslå en annan resetur, nämligen
från Åreskut-trakten uppför Kallsjön och Torson samt
genom Sör- och Nordli på norska sidan till Qvarnbergsvattnet. 
På den turen, som torde beräknas till några
veckor under högsommaren, emedan man har mycket
att se och många sidoutflykter att göra derunder, bör
man vara försedd med tält och någon matsäck.

<img></img>
</chapter>


<table o>
<td c><h1>Tidning för Idrott</h1>
<td c>(redigerad af <b>kapten Vikt. Balck</b> och <b>Alex. Lindman</b>)
<td c>utkommer den 1:a och 15:e i hvarje månad.
<td c><big><b>Pris:</b></big><br>för helt år kronor 8, för halft år kronor 5, för 
qvartal kronor 2: 50.
<td c><big><b><i>Prenumerera på posten.</i></b></big>
<td c><big><b>Innehåll:</b></big>
<td>Värdefulla uppsatser och artiklar om <b>segling,
rodd, hästsport, jagt,</b><br><b>skytte, hjulsport,
vinteridrott, fria lekar, gymnastik, fäktning</b> m. fl.
idrottsgrenar.<br>Officiela meddelanden från de flesta idrottsföreningar 
i landet.
<td c><b>Prenumerera på innevarande årgång genom posten.</b>

<td c><img></img>
</table>
