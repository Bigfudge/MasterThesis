ZIGENARBLOD

ROMAN
AF
MALVINA BRÅKENHIELM

ÅHLÉN & ÅKERLUNDS FÖRLAG
GÖTEBORG 1912


Pappersleverantör:
GRANSHOLMS PAPPERSBRUK, GEMLA

GÖTEBORG 1912
ELANDERS BOKTRYCKERI AKTIEBOLAG


<chapter name="I. Lady eller zigenarunge?">

<h2>I.

Lady eller zigenarunge?</h2>

<big><big><big>M</big></big></big>aud hade somnat, så trodde åtminstone fröken Julia af Fougt,
och därför fick dörren stå uppe till de båda rum, som
beboddes af Maud Crawford till Crawford Mill.

-- Den här flickan kunde göra mig galen, om det vore någon
möjlighet för Julia af Fougt att bli det. Ja, vet du, Louise
lilla, hon är mera ett litet troll än en människa, den ungen. Men
vänta, <i>mig</i> skall hon dock icke snoppa..., och skulle...

-- Skulle hvad? afbröt systern.

-- Oss emellan, skulle gamle lorden, som han låter kalla sig,
ehuru vi äro i Sverige och han numera är svensk medborgare,
skulle han göra allvar och fria, så nog skulle jag göra allt för att
afkyla det där »zigenarblodet», det kan jag då försäkra.

-- »Zigenarblod?» Men hon är ju dotter till en till Sverige
inflyttad lord?

Fröken Julia tog af gammal vana fram en i etui inlagd kam
ur fickan och slätade sitt glänsande askbruna hår ännu mera.
Hvarje linie hos denna typiska »bonne» var rät, slät och kantig,
liksom hennes gång, rörelser och hållning.

-- Ja, fadern, ja, men Gud vet, huru det hänger tillsammans
med moderns härkomst? Henne har ingen i Sverige sett. Ingen
känner något om henne... och lorden talar aldrig någonsin om
sina barns moder. -- För resten är då hela historien inhöljd i
dunkel... flickan var ju endast ett år, ett stackars litet pyre, då
han kom öfver till Sverige med båda barnen, den änglalike Dick
och den här lilla markattan Maud; du minns min glädje, då jag
af de bortåt femtio, som svarat på annonsen, blef den utkorade
att leda detta lilla vidunder.

-- Men du har det bra, Julia? Louise såg sig omkring i
systerns rum, elegant och komfortabelt möbleradt och med den
härligaste utsikt öfver Strandvägens lifligt trafikerade, rörliga tafla.
-- Visst har jag det bra för egen del, blott ej ungen gjorde mig
så mången sur stund, ty gubben lorden vill, att hon skall ha
hvarenda sak, hon pekar på...

-- Är hon dålig på något sätt?

-- Herre Gud, <i>dålig</i> kan man ju ej precis säga, att hon är, ett
barn på nio år, men vild ena stunden som en riktig markatteunge 
och egensinnig utan all gräns, och så god ibland, att hon
vore färdig att plocka ur sig ögonen, tror jag, då <i>den</i> sidan
faller henne in. Mången gång sätter hon mig i sticket inför
gubben. Häromdagen, till exempel, hade lorden lagt några guldmynt 
på sitt skrifbord -- så kommo de undan -- jag vet på min
<i>heder</i>, att det var »ungen», som tagit dem, ty jag såg sedan Olsons
Bella, portvaktens flicka, leka med ett guldmynt nere på gården.
Men Maud nekade förstås nu som alltid, när det är något, och
lorden tror på henne som på Gud, och så får naturligtvis
Jonson eller Hanna skulden.

Under tiden hade en liten figur i den stora eleganta engelska
sängen i rummet bredvid lyftat upp sitt burriga brunlockiga
hufvud från kudden, och ett par mörkblå, nästan i svart gående ögon
började spruta gnistor och lågor under de långa, svarta
ögonfransarne, under det att en lätt purpur steg upp på den i matt
gulbrunt gående ansiktshuden. De små fint bildade händerna
knöto sig samman, näsvingarne skälfde, och vig som en katt och
spädlemmad som en gazell flög hon i det rikt broderade långa
nattlinnet ur kuddarne och bort emot dörren, där lärarinnan satt
och tecknade henne som en brottsling.

-- Det är osanning, hvad du säger, tant, du vet, att du ljuger.
Jag är en lords dotter, och jag föraktar att stjäla och ljuga; det
gör endast sämre folk, skrek hon, till hälften i hysterisk gråt,
och stod där med gnistrande ögon och hotfull hållning skälfvande
i hvarje led.

-- Maud lilla, för all del, Maud, lugna dig, Maud är en liten
stygg flicka, som inte sofver, när hon lägger sig, utan ligger och
lyssnar. <i>Så</i> går det dem, som lyssna.. då höra de alltid oriktigt.

-- <i>Sade</i> du kanske inte, att jag stulit guldmynten? <i>Sade</i> du
inte det? Kan du neka härtill? skrek hon, alldeles utom sig.
Sade du kanske inte häller, att om du en gång blef min mamma,
skulle du göra mig snäll? Åh, du gamla häxa blir aldrig min
mamma! Du elaka, stygga häxa!

Hon knöt sina små händer trotsigt och skakade dem inför 

den stackars lärarinnans ansikte och blef nu i en hast nästan
gråblek. Hon hade svarta ringar kring ögonen, hvilka fingo ett
för ett barn onaturligt skarpt uttryck.

-- Herre min skapare, nu får hon ett anfall igen! -- Maud lilla...
för Guds skull, Maud, tänk om pappa skulle komma!

Som en sten föll barnet till golfvet och låg snart mera lik en
död än en lefvande varelse framför de båda kvinnorna.

-- Måtte ej lord Crawford komma, stammade Julia med
färglösa läppar, under det att hon baddade barnets tinningar med
eau de Cologne och varligt lade henne ned på en soffa. Det är
just för att undvika dessa anfall, han gör allt, hvad hon vill,
och har befallt oss att aldrig motsäga henne eller handla i
motsats till hennes önskningar...

-- Någon kommer, sade Louise och stirrade med orolig blick
emot korridoren, hvarifrån mjuka steg närmade sig.

-- Åh, Gud vare lof, det är endast herr Dick!

-- Syster... Maud... älskade, ropade ynglingen och kastade
sig ned på knä vid hennes sida. Vakna, liten... vakna!

Det låg något nästan besvärjande i den djupa klangen af hans
stämma. De stora drömmande blå ögonen hvilade med svärmisk
ömhet på systerns marmorlika drag. Vek som en kvinna strök
han med sin smala, tunna hand öfver hennes panna. Plötsligt
öppnade hon sina ögon, som med en förvirrad, undrande blick
såg omkring och slutligen stannade vid broderns oroliga ansikte.

Då gled ett det mäst ljufva, strålande leende, öfver hennes
läppar och lekte och dansade i ögonen.

-- Du här, Dick, sade hon och slog med glödande häftighet
sina armar om hans hals. Den förra stämningen var som
bortblåst... hon mindes ej ett grand däraf, förrän tant Julia ånyo
visade sig, nu med en vinkaraff på en silfverbricka, en flaska och
några citroner.

Då gled åter ett mörkt, nästan hotfullt uttryck öfver barnets
själfulla drag. Men det måtte legat något bedjande och sorgset
i tant Julias ansikte, ty Maud sträckte nu ut sin hand emot
henne likt en drottning, som benådar sin undersåte...

-- Jag vill att Bella skall komma upp, sade hon befallande.

-- Men klockan går på tio, Maud lilla... är det ej bra sent?
menade Julia.

-- Bella <i>skall</i> komma <i>just nu</i>, envisades Maud och rodnade
af ifver. Jag kan i alla fall inte sofva i natt på länge, och då

skall Bella bli här -- hon skall vara drottning som förut i dag
nere på gården och jag hennes kammarjungfru.

-- Men du är ju trött, Maud, och orkar ej vara tjänarinna i
kväll, liten, sade Dick för att söka förmå systern att afstå från
sitt beslut.

-- Och tårtor -- mycket goda saker måste vi ha... stora
korgar fulla...

-- Jag skall telefonera till portvakten och höra, om de vilja
sända upp Bella så här nästan midt i natten, sade Dick, och
reste sig upp.

-- Men du skall vara kung, Bellas kung, du får ej gå, Dick
-- tant telefonerar... Det låg befallning i den stämman. -- Hon
tycktes vara van vid att bli åtlydd, och fröken Julia gick, ehuru
motvilligt, att utföra befallningen.

-- Huru kom det sig att du blef sjuk i dag? frågade Dick
och lekte med hennes små rosenfärgade, smala fingertoppar.

-- Jag var stygg, Dick -- rysligt stygg emot tant... nej,
bed mig ej, jag vill ej säga hvarför. Hon lade sin ena hand
lekfullt öfver hans läppar, öfver hvilka ett mjukt fjun bildade
början till mustascher.

Efter en stund hördes fasta och snabba steg ute på mattan
i korridoren; dörren rycktes häftigt upp och en flicka af omkring
tio års ålder trädde bullersamt in.

-- Hvad vill Maud midt i natten? frågade flickan med ett
nästan buttert uttryck i rösten och ännu litet sömndruckna
blickar.

Hon var en kraftigt byggd, stark flicka, Isabella Olson, med
ramsvart tjock fläta hängande utefter ryggen samt ett uttryck
af hårdhet, parad med slughet, i de stora kallbruna ögonen.

-- Du skall vara drottning som förut i kväll... och jag din
jungfru... tant skall sända in stora korgar med tårtor och
apelsiner... och vi...

-- Men jag är sömnig, och vill sofva, sade Bella gäspande,
under det att hon med nyvaknadt intresse betraktade de rika
broderierna på lakanet öfver det ljusblå sidentäcket på Mauds säng.

-- Åh, Bella, om Dick blir din kung? sade Maud bevekande.
Han log, och såg med konstnärsblick på Bellas röda kinder,
bländande hvita panna, och på de tjocka glänsande ögonbrynen
ofvanför dessa granna bruna ögon. Bella skulle helt säkert bli
en mycket vacker flicka som vuxen, tänkte han.

-- Om jag blir din kung, Bella, vill du då bli min drottning?
frågade han för att försäkra Maud om att hon stannade.

Där kom en för ett barn outgrundligt slug blick i hennes ögon,
när hon svarade;

-- Ja -- om jag får mycket pängar, många vackra klädningar
och lysande smycken, vill jag det, men inte annars.

-- Hvad du är vacker, Bella, Isabella, sade Maud och drog
henne ned till sig, som hon nyss gjort med brodern.

-- Akta min hårfläta... hu, Maud klämmer mig så hårdt
om halsen, sade Bella och drog sig häftigt undan den heta
omfamningen samt strök det tunga släta håret ifrån pannan.

Framåt midnatt, när de ätit tårtor .. när de länge lekt kung
och drottning, och Mauds små rosenfärgade fötter i ett nu
sprungo omkring på mattan, då, när hon skulle utföra drottningens
befallningar, kröp hon upp i broderns knä, lade sitt hufvud emot
hans axel, och så somnade hon så plötsligt, så omotiveradt som
allt, hvad hon gjorde, var det...

Han lade henne med mild ömhet ned i hennes säng, drog för
sängomhängena och släckte lampan. Därefter vände han sig till
Bella för att följa henne hem. Ehuru hon ifrigt tagit för sig af
allt det goda, Maud bjudit henne, vände hon sig nu med en snabb
rörelse om, medan Dick släckte lampan, och sopade så ned alla
kvarvarande tårtor i sitt lilla förkläde.

-- Kom, min lilla »drottning», sade han och fattade hennes hand.

Ehuru den var »söt» och klibbig af alla godsaker, tryckte han
den lilla fasta näfven i sin tunna, hvita hand... och han, den
adertonårige ynglingen, erfor en känsla af att vara beskyddare...
Omedvetna drömmar hägrade för hans själs syn... oroligt
fladdrande som irrbloss. Och hon åt af sina tårtor och hade munnen
full, äfven när hon stod i sin dörr där nere i portvaktsrummet och
sade »godnatt».  -- -- -- -- -- -- -- --

*
</chapter>

<chapter name="II. I Södertälje">

<h2>II.

I Södertälje.</h2>

<big><big><big>D</big></big></big>en sommar, då Maud fyllde sexton år, voro de på Kontinenten, 
fadern, Dick, tant Julia och hon. Egendomligt nog, vid
allt vackert och härligt, hon såg, flög en tanke mot hemlandet och
den barndomsvän, hon där kvarlämnat, till Bella Olson. Det var,
som om Bella genom hypnotisk trollkraft bundit Maud, och dock
voro båda så fullkomligt olika. Mauds liflighet kom <i>inifrån</i> och
återspeglades i rörlig skiftande mimik, hvilken återgaf själens
minsta uttryck lika mycket som minsta infall som gåfvo till
känna, att barnets blick var vaken och med uppmärksamhet gaf
akt på allt i hennes omgifning. Hon kunde sitta orörligt stilla
under långa stunder och likväl, om man betraktade henne, måste
man tänka: hvilket oerhördt lifligt barn.

Bella Olson däremot, som i allt sökte efterapa Maud, synnerligast 
hennes mycket omtalade <i>liflighet</i> var i ständig rörelse, än
med fötter, än med händer, och än kastade hon hufvudet och
slängde blickar åt alla håll, fullkomligt likgiltig för, hvar de
stannade. Hon hade fullt klart för sig, att hon var en mycket
vacker flicka, och när Maud kallades för en glad och liflig flicka,
måste Bella öfverglänsa henne på allt sätt, det hade hon äfven klart
för sig, och därför drogo sig nästan ständigt hennes af naturen
buttra läppar till ett stereotypt leende, som blottade en rad de
jämnaste, hvitaste tänder. Hon kunde aldrig vara tyst, när
någon annan talade, utan föll ofta i talet med en hård, skrikig
stämma, och var det för ett ögonblick tyst omkring henne, gaf hon
sig till att småsjunga, halfhögt, själlöst, enerverande -- ja, ibland
långa stunder, under det att man talade med henne.

-- Jag förstår ej min lilla flicka, hvad du ser hos Bella, som i
så hög grad tar din tillgifvenhet och ditt intresse, sade lord
Crawford, när de beslutat vistas i Södertelje under andra badterminen
och sutto nere i parken på en soffa, han, Maud och Dick.

-- Vi ha alltid roligt tillsammans, Bella och jag -- hon hittar
på så bra lekar, och så är hon så bestämd, det tycker jag om och
inte är hon så där inställsam som tant Julia och alla andra.

-- Jag förstår mycket väl, att en sådan flicka som Bella skall
göra intryck på Mauds lifliga, veka, häftiga sinne, sade Dick, och
ritade med sin fina promenadkäpp figurer i sanden, Bella var som
barn så viljestark, och hon är det väl nu i ännu högre grad, och
då styr hon vårt lilla troll med kraftig hand, och det finner Maud
anslående, hon, som styr oss, både dig, pappa, fröken Julia och
mig, som om vi vore dockor.

Maud hade sprungit bort till ett par flickor, som stodo framme
vid societetsbyggnaden, och hörde därför ej broderns sista ord.

-- Förresten tilltalas Mauds skönhetssinne af Bellas ovanliga

fägring. Han rodnade ofrivilligt och suckade lätt, undrande om
hon blifvit lika vacker, som hon som barn lofvade. Jag har ju
ej sett henne på flera år nu.

-- Hon är onekligen en ovanligt grann flicka, men hon har ett
uttryck som ej tilltalar mig. Jag vore mycket glad, om Maud ville
öfvergifva sin passion för barndomsvännen, sade fadern
bekymrad.

Maud, med en flicka vid hvar sida, närmade sig åter soffan,
under det att vältaliga blickar sköto öfver till den unge mannen
med de stora, svärmiska ögonen och det gentlemannalika
utseendet.

-- Får Maud följa med på en utflykt till Saltsjöbadet? bådo
de båda främlingarne på en gång helt bevekande.

-- Får? Mina unga damer, det ordet står visst ej i Mauds
ordbok. -- Hon <i>gör</i> allt hvad hon vill, och äger sin fars odelade
bifall härtill, sade han småleende och lyfte lätt på hatten.

-- Men nu är det så, att jag inte <i>vill</i>, sade Maud, uttröttad af
deras öfvertalande pladder, -- jag vill inte, <i>vill</i> inte, svarade hon
hetsigt.

-- Men Maud, söta <i>lilla</i> Maud.

Dick blef orolig, när han såg det välkända uttrycket i Mauds
ansikte, och skyndade att komma emellan som vanligt.

-- Om jag skulle vara nog lycklig att kunna få ersätta min
systers sällskap? Hon är trött i kväll, behöfver gå till sängs
tidigt, och aftonluften är ej bra för henne.

- Naturligtvis äro vi lika glada, om ni kommer ensam, sade
de naivt. -- Maud sände en tacksam blick efter dem till Dick, när
de efter ett snabbt farväl gingo bort till ett väntande åkdon.

Nu hade Maud fadern alldeles ensam för sig.

-- Kom, pappa, så gå vi uppåt Thorekälla. Den vägen är så
sval och skuggrik. Jag är trött af att se alla de här människorna.
Tycker du ej de äro lika hvarandra, hvar enda en?

De gingo sakta framåt, under det de talade, båda föremål för
det lifligaste intresse från badgästernas sida. Maud hängde vid
faderns arm och såg framåtböjd lifligt in i hans ögon. Hon hade
en så egendomlig kastning på sitt vackert formade lilla hufvud,
att man medryckt af hennes lätta, graciösa och dansande gång
och rörelser, ovillkorligen måste bemärka henne.

-- Hvad är det nu, mitt lilla troll vill? sade fadern och smålog.
Att det <i>är</i> något, märker jag på förberedelserna.

-- Du är allt bra klok du, pappa. Då är det väl bäst, att
jag genast säger ut. Jag vill ha hit Bella. Jag är så trött på alla
de här flickorna nu. De bara smickra mig och krypa för mig --
och Inger Balle har rest till Stockholm på ett par dagar. Annars
tyckte jag bra om henne, men de andra.

-- Huru menar du? Skulle <i>Bella</i> komma hit, som <i>din</i> sällskapsdam då?

-- Ja visst -- eller som en god vän.

-- Men min lilla Maud, en portvaktsflicka?

-- Men pappa då, bryr <i>du</i> dig om det? Jag måtte väl ändå vara
dotter till en lord -- jag kan göra <i>allt</i>, hvad jag vill just därför.

Det låg ej så liten stolthet i de orden. Lorden hade ryckt till,
då hon sade detta, och Mauds skarpa blick hade upptäckt en
ovanlig blekhet öfver hans drag, men hon glömde det snart.

-- Hennes toaletter gå säkert ej i stil med dina -- du bör akta
dig för Bellas sällskap. Jag är inte säker på, att hon är någon
<i>bra</i> flicka, fortfor han bekymrad.

-- Jag måtte väl ha toaletter nog för oss båda. Jag har ju
fullt, fullt i alla skåp och lådor. Jag vill ej ligga ensam i mitt
rum ... och tant Julia snarkar.

-- Du skall väl nu som alltid göra som du vill, lilla trollpacka,
sade fadern, och mottog med vanligt, godmodigt lugn de varma
smekningar, som blefvo hans lön.

*
</chapter>

<chapter name="III. Två omaka vänner">

<h2>III.

Två omaka vänner.</h2>

<big><big><big>D</big></big></big>ick låg i Södertelje och målade på en tafla, hvartill han förut
gjort utkast. Han sökte ifrigt en modell till hufvudfiguren på
sin tafla, en orientalisk frukthandlerska -- -- men ännu hade han,
<i>trots allt ifrigt sökande</i> ej funnit henne. Bella hade han ej sett
sedan sin ankomst hem från akademien i Dresden, där han under
två år legat och studerat, och han hoppades inom sig att det löfte,
hennes utseende som barn gifvit, gått i uppfyllelse och att han i
Bella skulle finna en lämplig modell. Förut hade hon, som vän
till Maud, nästan fallit ur hans minne, såsom varande en allt för
underordnad person för hans intresse eller tanke. Men då Maud
nu åter oupphörligen talade om henne, började de gamla minnena
att spöka i hans själ, och äfven han började ofrivilligt längta att
återse henne.

Maud kunde ej sofva af glädje vid tanken på att få ut Bella till
sig. Redan samma kväll, medan Dick var på utfärd, öfvertalade 
hon fadern att skrifva och bjuda Bella, samt infoga en liten
parentes om, att Maud ställde sin garderob till hennes förfogande.

Emellertid dröjde det om några dagar, innan svaret anlände,
och under tiden kom Mauds väninna, Inger Balle, till Södertelje
igen.

Nu blef Dick störd nästan hvarje stund på dagen, ty Inger
Balle hade äfven å sin sida fattat en svärmisk tillgifvenhet för
Maud, ehuru Inger var tjugutvå år och således flera år äldre än
sextonåringen.

Inger påminde mera om en gosse än om en ung, fin flicka, med
sina grofva karlaktiga drag, den djupa, starka altrösten, de
manhäftiga fasonerna; men likväl hade hon något outgrundligt
fängslande i sitt sätt. Hon bar ständigt halfkorta kjolar öfver de grå,
öfver smalbenet gående damaskerna af samma tyg, och visade
sig ej sällan rökande cigarett, under det hon, iklädd
studentmössa, ilade fram på sin stålhäst.

-- Ska vi nu tala om den där märkvärdiga Bella igen, sade
hon, och slog askan af sin cigarrett. -- Vill du veta något Maud:
Jag blir till sist svartsjuk på den där flickan.

-- Det behöfver ni helt visst ej, fröken, ty Maud har med sin
vanliga intensitet fästat sig vid Eder -- jag tror mera än vid Bella
till och med.

-- Jag vill, att de skola träffas och få se hvarandra, de flickor,
som jag håller mäst af. Sedan bli vi tre -- nej fyra med dig,
Dicken, som hålla ihop, sade Maud lifligt. Men nu måste jag springa
till båten och möta henne, fortfor hon, jag har haft telefonbud,
att hon kommer i dag. Går du med Dick?

-- Jag har inte tid, sade han, under det att en lätt rodnad
ännu hvilade öfver hans panna. Unge lord Crawford kände sig
ej särdeles tilltalad af sin systers val af väninnor.

-- Du får ej öfvergifva mig, Maud, sade Inger, och slog häftigt
sin arm om hennes lif, ser du jag dyrkar dig.

Ack -- det var Maud så van vid att höra, men hon hörde det
hälst af Inger, ty det var ej någon vanlig, ytlig känsla, utan en

-- Pappa, du har ju sagt, att hon får dela allt med mig, svarade
Maud lågt, afsides.

-- Men, mitt barn, äger du ej en gnista förstånd eller intresse
för dina ägodelar?

-- Jag har fullt ändå. Jag kan ju ej ha allt på en gång --
mammas lilla lyckostjärna är det enda smycke, hon ej får af mig.

-- Men jag <i>vill</i> ej att du ger bort våra gamla familjesmycken,
Maud lilla.

Det var mycket sällan fadern begagnade sig af denna myndiga
ton -- och ordet »vill», men <i>när</i> han gjorde det, förfelade det
sällan att göra sin verkan.

Hon smög sig genast ut, under det att fadern åt smörgåsbord,
och Bella skrattade och pratade med Dick på ett bullersamt och
ogeneradt sätt. Maud återkom inom kort. I handen höll hon ett
litet blänkande föremål, med hvilket hon smög sig fram till fadern:

-- Pappa, hviskade hon, får jag gifva <i>denna</i> till Bella i stället?

Det var en smaragdgrön orm med diamantögon, som hon fått
i Paris vid ett tillfälligt besök. Äfven <i>den</i> hade ett stort värde,
men var likväl ej något gammalt familjesmycke, och kunde
således ersättas...

-- Gör som du vill med detta, sade han, dock litet missnöjd,
men respektera min förut uttalade önskan, Maud lilla.

Den som ej blef särdeles gladt öfverraskad, när hon fick se Bella,
var fröken Julia.

-- Kors, är det endast Bella? Jag riktigt började tro, att det
var något fint storfrämmande, vi fått, jag. Hvarför har Bella
spökat ut sig så där? fortfor fröken Julia och ställde sig vid sin plats,
med händerna hopknäppta väntande på att lorden skulle skilja
sig från smörgåsbordet. Det var något kritiskt kallt i hennes
ljusblå ögon, när de fästades på Bella och hennes sätt att utan
tvekan hugga för sig den ena smörgåsen efter den andra, <i>ehuru</i>
lord Crawford satt vid bordet. Fröken Julia, på förhand 
underrättad om, att Maud hade bjudit Bella, hade dock aldrig 
föreställt sig, att det skulle blifva af, och hade därför uraktlåtit att
låta duka för gästen, då Maud aldrig omtalat, <i>när</i> hon var att
vänta.

Hon gick nu fram till lorden och frågade med litet lägre röst.
men med en half blick på Bella?

-- Hvar skall hon äta?

-- Hvar hon skall äta? Maud trängde sig fram mellan dem och

svarade i faderns ställe: det är väl solklart tycker jag? Hvar
sätter tant sina gäster? Kanske hos betjäningen?

Maud hade blifvit blossande röd, och en ljungande blick
träffade fröken Julia.

-- Låt sätta fram ett kuvert här, fröken, till <i>höger</i> om mig, <i>för
all del</i> till höger, sade han godmodigt och nöp Maud skälmaktigt
i örsnibben.

Bella hade under tiden gått fram till det med silfverpjäser
och blommor elegant dukade bordet, som glänste så inbjudande
emot henne, hon hade ej begrepp om att vänta, tills de öfriga
togo, gaf sig till att sätta upp ena knäet på stolen vid den för
hennes räkning utkorade platsen och så vaggade hon helt sakta
med stolen fram och tillbaka ...

Hon hade ju varit så mycket i lordens hem vid Strandvägen
och af Maud blifvit så favoriserad och bortskämd, att detta allt
föll sig helt naturligt nu, då hon var så elegant till sitt yttre.

Fullkomligt okänslig för fröken Julias hvassa blickar, pratade
hon och skrattade med munnen full af mat, under det att ögonen
på ett sniket, förtjust sätt slukade de fina anrättningar, som vid
tryckningen på en knapp inburos af den i elegant livré klädde
betjänten.

Hvad de rike ändå ha det <i>förtjusande</i>, tänkte hon, och slog sig
utan blyghet eller tvekan ned midt emellan far och son, vid
bordet, midt emot Maud. Och nu började ett för tant Julia mycket
enerverande skådespel; gaffel och knif, som af Maud sköttes
nästan med konstnärskap, elegant, som hon af naturen var i
hvarenda rörelse, handterades af Bella med ifver och kraft.
Knifven håfvade upp den läckra såsen med stor energi och försvann ett
godt stycke in mellan hennes fylliga röda läppar, och hon gaf sig
knappast tid med att tala, så brådt hade hon.

Tant Julia suckade riktigt hörbart, det var något gräsligt att
se detta barn skicka sig -- hon våndades riktigt därvid.

-- Maud lilla, du tänker väl ej gå på soiréen i afton? sade hon
med en vältalig blick på Bellas prestationer.

-- Det tänker jag visst det, och tant får bereda sig på att vara
förkläde.

Fröken Julia såg med bedjande, litet vädjande blick på lord
Crawford, men han sökte endast afhålla sig från att falla i skratt,
så öfvermåttan road kände han sig af både hennes och de unga
flickornas olika uttryck och sätt att föra sig.

-- Skall Maud lämna sin gäst ensam första kvällen?

-- Hvad tant är enfaldig, höll jag på att säga, hon rynkade
otåligt den fina pannan, Bella går med, förstås ...

Far och son växlade ofrivilligt en litet skyggt frågande blick,
ty Bella grep i detsamma tag omkring sin melonskifva med
fingrarne och förde den till läpparne, under det att hon sken och
blänkte både af saft och belåtenhet.

-- Du vill väl ej afstå från <i>det</i> beslutet. Maud lilla, om jag <i>ber</i>
dig därom? Faderns röst hade i hast blifvit allvarlig.

-- Åh, hvad tant Julia kan vara elak. <i>Hvarför</i> unnar inte tant
ungdomen <i>något</i> roligt? Nu har tant precis hela dagen plågat
mig, -- började i förmiddags, därför att jag hade gått med Thore
Ryning och ett par af de andra gossarna ut till zigenarlägret.
<i>Gjorde</i> det något, säg pappa, <i>hvad</i> gjorde det?

Fadern såg alltid generad ut, när dessa strider ägde rum
emellan »fröken» och hans dotter, och svarade intet.

-- Det kommer väl an på, <i>hvad</i> en ung flicka ur societeten tar
sig till sedan, inte gjorde det väl så mycket själfva promenaden ...

Maud borrade ögonen i henne.

-- Nå, hvad gjorde jag sedan? Tala om det, tant, spion, var så god!

-- Det vet du väl, Maud lilla, att du lånade den där vederstyggligt 
smutsiga zigenarflickans röda kjol och skynke och spådde dem,
som gingo förbi. Sedan gaf du dem alla dina pängar och för
resten din kappa; och kom så hem alldeles plockad på allt, du kunde
undvara.

-- Nå än sen, <i>gjorde</i> det något, pappa? Hennes blickar gledo
från fadern till brodern. Säg, Dick, <i>var</i> det något <i>farligt</i>?

Faderns panna låg i djupa veck, och en gråblek slöja bredde
sig öfver hans vackra drag. Han var fortfarande så försänkt i
sin egen tankevärld, att han ej kom ihåg att svara.

Då inföll fröken Julia åter med sin spetsiga röst:

-- Jag tillåter mig likväl tycka, att det var slarfvigt och inte
»chic».

-- Tant med sitt eviga »chic» -- åh, jag <i>tror</i>, att det ordet
dödar mig till sist. Har inte tant <i>hört</i>, att jag hatar allt, som är
»chic»? Jag <i>hatar</i> det!

Det hade tant hört -- det bedyrade hon på sin heder -- ja, så,
att hon var trött på allt i hela lifvet af denna kamp.

-- Att Maud vågade, sade Bella inställsamt. <i>Jag</i> skulle aldrig
ha velat göra något så opassande ...

-- Då passar du bättre att vara dotter till en lord, och jag till
en portvakt, sade Maud häftigt, men ångrade sig i detsamma, när
hon såg en bjärt rodnad på Bellas kinder.

-- Eviga bråkmakerska där! sade Maud med en nästan hatfull
blick på tanten, där hon nu satt i salongen, inbegripen i lifligt
samtal med fadern.

Som alltid efter sådana utbrott, måste han fördubbla sin
vänlighet emot fröken, och ej sällan var det i sådana stunder, som lord
Crawford ökade på hennes lön, eller på något annat sätt visade
henne någon synbar vänlighet.

-- Ja, jag kan ej hjälpa det, lord Crawford, att jag börjar
tröttna -- hon är mera egensinnig än någonsin, och jag har ej
längre någon makt öfver henne.

-- Jag förstår verkligen ej, hvad som är att göra ... Jag vågar
sannerligen ej på något sätt uppröra eller motsäga henne, ty
läkaren har sagt, att hennes anfall kunna komma att sluta illa.

-- Skall hon då få bli en vildinna, en fullständigt ouppfostrad
varelse?

-- Hvad vill ni, jag skall göra, fröken Fougt? sade lord
Crawford med en uttråkad min och reste sig upp.

-- Skall frökens ridhäst ej begagnas i dag? frågade i detsamma
Jonson, betjänten, som stod bugande vid dörren; han har väntat
en timme, och stallknekten är otålig.

-- Fråga fröken.

-- Fröken är ej i villan -- säkert utgången.

Fadern gick ut och ropade. »Maud, Maud!»

Ett klingande skratt var det enda svaret. Hvarifrån det kom
visste han ej.

-- Kan du inte se mig? jublade hon.

Bella kom med det samma nedför vindstrappan och ut på gården.

-- Men, Maud, hvad tänker du på? Detta är ej någon lämplig
plats för en ung dam -- tänk om du får svindel!

-- Visst inte, sade hon och tittade ned från taket, där hon tagit
plats på brandstegens öfversta pinne.

Maud hade klädt sig i sin gymnastikdräkt och påminde i denna
stund mera om en okynnig skolpojke än en sextonårig ung dam.

-- Skall du inte rida? frågade fadern.

-- Nej -- låt tant rida i mitt ställe, så kan hon hinna taga reda
på litet mera skvaller.


Fröken Julia, som kommit ut, fick fröjda sig åt denna replik,
och Jonson, som stod och väntade på svar, återhöll med stor
möda det leende, som respekten ej tillät honom visa.

I själfva verket var Maud ond på Bella, som gjort sig viktig
och hållit med de andra emot henne, därför var hon trött och
ville vara ensam, och det fick hon ej, om hon ej klättrade upp på
taket, ty hit kunde då ej Bella med sin stora kropp och klädd i
siden följa henne. Hon sträckte smidigt och graciöst ut sig på
taket, som var halfsluttande, och lät solens strålar riktigt strömma
öfver sig, och så lät hon sitt dåliga lynne få fritt spelrum. Ah,
hvad alla människor vore förfärligt dumma och stygga, som inte
kunde begripa unga flickor ett dugg! Gå klädd i handskar och
insnörd i trånga klädningar, det var nu ett nöje, som tant Julia
hade att bjuda på. Hvarför hade Gud skapat en så dum varelse
som tant Julia? En så dum, elak gammal häxa! Thore hade sagt,
att han skulle komma på soiréen i afton, eljest frågade hon ej
efter den -- men Thore var en ovanligt treflig pojke, ty han
tyckte så mycket om Inger -- och säga hvad man ville, så var
Inger en rysligt treflig flicka ...

-- Maud lilla, skall du inte komma ned snart? frågade Bella,
som tröttnade på ensamheten, då Dick måst lämna henne på en
stund.

Intet svar -- hon låtsade sofva, men i själfva verket låg hon
och betraktade med afundsjuk blick två små fåglar, som med
jublande drillar lekfullt jagade hvarandra i den azurblå luften...
högre och högre ilade de! O! så lyckliga och fria de voro! ...

-- Maud hör du inte? Inte passar det att ligga så där hela
aftonen, sade tant Julia med ovanligt säker ton, kom ned,
kära barn -- hör du då inte?

Nej, inte förr än Dick, vig och smidig som hon själf, var uppe
på stegen och alldeles invid henne, hörde hon.

-- Troll, vill du komma ned strax?

-- Hvad skall jag nere på jorden att göra ... ser du, Dick, de
där fåglarne ...

-- Hör du, Maud, allvarligt taladt, du är inte riktigt höflig
emot »din gäst».

-- Hon måtte väl vara <i>din</i> gäst lika mycket som min. Jag
tycker ni <i>se</i> knappast åt mig, när jag är tillsammans med er ...
ni kunna godt undvara mig!

-- Nu skall du inte vara dum, lilla Maud -- nog vet mitt lilla
troll, att du alltid är den första för mig.

Nu klarnade hennes blick upp till fullt solsken, och hon reste
sig nådigt till hälften.

-- Men jag vill inte gå ned förr än pappa säger, att Bella ooh
jag får gå på soiréen i afton.

-- Visst får du det! Pappa har sändt mig upp för att säga,
att det är tid för dig att kläda dig.

Lifligt, som om man tryckt på en fjäder, sprang hon upp.

-- Skynda dig, skynda dig ned!

Och med en vig rörelse var hon på andra sidan af stegen och
gick på händernas fasta tag om pinnarne ned pinne efter pinne...

Bella såg ond ut, ty Maud hade försummat henne, men nu var
Maud idel solsken -- liflig och munter med skär rodnad på de
vaxgula kinderna ...

Hennes dräkt var framlagd inne i rummet, blommor och allt...
tant <i>var</i> ju ändå inte alltid så oäfven ... den klädningen, med äkta
hvita spetsar i garneringarna på hela kjolen, var Maud förtjust
i, ty den var ledig och luftig.

-- Ska' du ha den där? frågade Bella med mörknande blick.

-- Är den inte bra? och tänk du, tant Julia har riktig smak,
titta, de här hvita astrarne och de här små juveldropparne i dem...

-- Det var fasligt, hvad du blir elegant ... långa hvita handskar ända upp ...

-- Åh, Bella, är du redan trött på den där dräkten, som klär dig så väl?

-- Jag tror, att hvitt, en sådan <i>där</i> klädning, skulle klä mig bättre...

-- Men jag har ej två -- och den här vill jag ha själf. Du får
ta hvilken du vill i min garderob, men inte den här, och inte
mammas juvelstjärna, och inte den här italienska halmhatten med
hvita plymen ...

-- Det var rätt många förbehåll det där! muttrade Bella.

Tant Julia kom in, men hade ett gråtmildt utseende.

-- Här skall du få, tant, och här och där! en kyss på hvar kind
och en på pannan -- för du låtit ställa i ordning min klädning
så vacker, och för de vackra blommorna sen!

*
</chapter>

<chapter name="IV. Balen">

<h2>IV.

Balen.</h2>

<big><big><big>F</big></big></big>röken Julia i stålgrått siden såg vid sina fyrtio år riktigt fin
och värdig ut, ett typiskt »förkläde» för en ung dam, fullkomligt »chic».

Bella satt tyst och trumpen, därför att Maud såg ut, som en
förtrollad prinsessa, när hon blev färdig, och Bella måste se,
antingen hon ville det eller ej, att hennes egen bild såg klumpig
och bred ut bredvid Mauds.

-- Nu skall du sätta på dig de här skära rosorna, som jag låtit
hämta åt dig ... sätt dig ... se så där? vid örat, blir det ej bra så,
tant?

-- För all del -- alldeles tillräckligt ...

Bella skulle bränna sig litet till i håret, och Maud gled ut efter tanten.

-- Snälla tant, en sak <i>ber</i> jag dig. Låt ej någon veta något om
Bella ... du förstår, tant ... hennes hem.

-- Skyll inte på mig, om de upptäcka det ändå, det syns på
själfva utanskriften ... och för resten, namnet ...

-- Åh, tant, <i>det</i> skall du inte säga, flammade hon upp, det
finns både landshöfdingar och baroner med »son» på slutet ...

-- Men inte med »Ol» i början, sade tanten kärft.

-- Men, tant, jag <i>vill</i> inte, att du visar »<i>min vän</i>» ringaktning,
förstår du? Hon stampade otåligt, ehuru ofrivilligt, med foten
mot mattan, när hon utfärdade denna befallning.

Åh jo -- den där tonen förstod nog tant Julia allt för väl se'n
gammalt.

-- All right, sade Maud och återvände till Bella och doften
af fett, brändt hår.

Maud tog som vanligt brodern under armen och mera dansade
än gick vid hans sida.

Första valsen var just slutdansad, när Maud, unge lord Dick,
Bella och fröken Julia inträdde.

Öfverallt, där Maud visade sig, skördade hon iögonenfallande
uppmärksamhet. Det var något egendomligt fängslande i
hennes person, som band och tjusade, kylde och retade; skiftande
behag, grace, och obeskriflig godhet i blicken var dock kanske
det mest tilldragande hos detta väsen, till hälften barn, till
hälften kvinna ...

Vid sitt inträde blefvo de strax omringade af en skara ungdomar, 
som ville veta, hvarför de kommo så sent, och hvem den nya
praktfullt vackra flickan var.

Dick hade förbehållit sig andra valsen med Bella, som strax
utan tvekan gaf sig ut på den hala tiljan ...

Det gick dock säkert och tryggt, om ock ej med någon särskild
grace, och Bella kände sig nästan yr i hufvudet både af blickar,
dansen och kronljuset, som strömmade ned öfver henne och alla
de elegant klädda ungdomarne omkring henne.

Efter dansens slut blefvo Maud och hon omringade af en massa 
unga kavaljerer, som riktigt bestormade dem med uppbjudningar 
... Mauds program blef först fulltecknadt, och hon hviskade,
ängslig att Bella skulle känna sig osäker och blyg, att »det lilla
kortet var att uppteckna danser på».

Thore Ryning, en ung ädling med ett käckt, behagligt utseende,
ville dansa med Maud, men hon bad honom, såsom mycket god
och säker dansör, i stället försöka dansa polka med Bella, »ty hon
är så ovan vid dans», hviskade Maud, »och du måste hjälpa mig
att skydda henne, Thore, det vore synd, om de skulle skratta åt
henne» ...

Jo -- Thore ville gärna bli beskyddare åt en så vacker flicka
-- och han slog sin arm om lifvet på Bella med väl stor ifver ...
och drog henne in i dansen.

Efter några fruktlösa försök att komma i takt, drog han henne
ut i skymningen på den svala verandan med kulörta lyktor och
smala strimmor af augustimånsken mellan vinrankor på
räcket...

-- Huru var det? Jag hörde ej ert namn, fröken.

-- Bella, sade hon och fläktade sig upprymd med näsduken.

-- Bella, sade han litet förvånad öfver att hon nämnde sitt
dopnamn ... Bella, det är ett vackert namn.

-- Isabella ... rättade hon ...

-- Lika strålande vackert som den person, som bär det ...

-- Det är inte ni den första, som säger, det har en förut sagt i dag.

-- Är det Dick Crawford, det?

-- Det kan <i>hända</i> det, smålog hon menande ...

-- Ni är gammal vän med den familjen? sporde han;


-- Asch -- ja -- allaredan då vi va' små barn lekte vi som syskon ...

Unge Ryning började se undrande och tankfull ut. Egendomligt 
sätt hon hade i alla fall, den flickan -- mycket naiv ...

Hon gaf sig till att rycka i hans berlock.

-- Får jag se? Har ni en dödskalle? Och en medaljong? Hvem
har ni i den?

Han löste af sig kedjan och höll den i sin hand framför henne ...

Nej -- inte den, den får ni ej öppna ...

Hon ville göra det ändå, och han måste gripa ett tag om
hennes hand för att hindra henne.

Då kastade hon sig tillbaka och skrattade hårdt, uppsluppet ...

Han blef en stund tyst och andades djupt ... förunderliga
flicka! ... Men hon var ju barndomsvän till Maud, hans sommarvän
och ideal ... Äfven hon kunde ju vara glad och uppsluppen som
en tattarunge ... men dock på ett helt annat sätt ...

-- Sitter ni nu och tänker på er käresta? sade hon, och väckte
honom ur hans drömmar.

-- Jag satt tvärt om och tänkte på er.

-- Ja -- det hindrar väl inte lagfarten, menade hon, och gaf
honom en blick, som han tyckte sig känna genom skymningen.

-- Hvar är er bostad, fröken? ... Jag måste veta ert tillnamn.

-- Olson, sade hon hastigt -- jag bor vid Strandvägen.

-- Öfverdådigt läge, sade han; ovillkorligen vår gentilaste gata.

-- Tror <i>jag</i>, det.

-- Långt ifrån Crawfords? De bo ju också vid Strandvägen.

Hon nickade och åstadkom något obegripligt ljud inuti munnen,
som visst skulle vara svar.

-- Har ni varit ute i vinter?

-- Ja visst! Det vore väl förfärligt för en så ung flicka som jag
att sitta inne, då man är ledig och inte har plats.

Nej -- detta började bli en gåta.

-- Fröken Crawford skall ju föras ut i vinter, försökte han än en gång.

-- Om jag kunde begripa, hvarför ni talar så konstigt? Ni
måtte tro, att vi äro sjuka eller fåniga? Har man någonsin hört
att flickor <i>föras</i> ut -- nej, de fösas <i>in</i> i stället, både den ena och
den andra vill minsann vara ute och gno så mycket man kan,
det är då säkert, så det är bättre att fråga, om vi ska' »föras in»,

Maud och jag, som ä' alldeles tokiga i att vara ute och gno -- ja,
Maud ä' inte ett dugg bättre än jag.

Bella kände sig nöjd i vissheten om, att hon kunnat konversera
riktigt långa meningar och ge »svar på tal».

Han började känna sig road och skrattade så muntert, att ett
par andra unga herrar kommo till, och nu riktigt briljerade Bella
med sina skarpa svar.

-- Nå, hvad säger »farbror» om det där? frågades det, när Bella
dukat upp de mäst öfverdrifna berättelser om sina och Mauds
bedrifter ... historier, omöjliga att fatta, när det gällde fröken
Crawford, en medlem af lord Crawfords högmodiga och fina
familj.

Bella höll upp en stund och tänkte ett tag, att de menade
hennes farbror, skomakare Olson på Holländaregatan ...

-- Ja visst -- -- farbror, ja -- -- han bara ber oss gå på, för
han är så rädd för Mauds anfall -- med <i>dem</i> styr hon hela
sällskapet.

Thore Ryning blef tyst och fick i hast ett strängt, allvarligt
uttryck öfver sina ungdomligt vackra drag.

-- Ni är en vän, en intim vän till fröken Crawford, och kan på
detta sätt utsätta både henne och familjen för att möjligen
misskännas? hviskade han.

-- Hur så, i alla dar? Det måtte väl inte vara någon hemlighet
att Maud har några hysteriska eller nervösa anfall. Tror ni
kanske att <i>jag</i> diktar upp det där? frågade hon nästan brutalt.
Kanske ni vill kalla det egensinne, många gör <i>det</i> med...

-- Nej, bästa fröken, för all del bli inte så häftig, jag vill inte
förolämpa eller såra er ... men ...

-- Bella -- <i>hvar</i> håller du hus?

Maud kom i det samma i dörren, orolig att så länge ha förlorat
vännen ur sikte ...

De unga männen reste sig nästan vördnadsfullt och erbjödo
henne plats. Men Bella tyckte just aldrig om »delad hyllning»,
utan steg upp och drog Maud med sig.

-- Maud -- denna vals med dig, sade Thore tätt bakom dem.

-- Han där ä' alldeles tokig i mig. Där har han nu setat och
hållit mig bunden hela tiden ända se'n han tiggde polkan med mig.

-- Är han? Mauds röst var inte alldeles så glad som vanligt ...

-- Tycker du inte, att han är bra vacker och treflig? fortfor hon.


-- Åh jo vars -- han sade, att mitt namn var lika vackert som
min person ...

-- Var det Olson eller Bella? frågade Maud menlöst, ty hon
tyckte inte alls om Bella i denna stund, hon visste ej hvarför ...

-- Isabella naturligtvis -- men kom, så gå vi litet här omkring
på golfvet. Jag är så led på att sitta så ... Kors, hvad de' ä'
stiligt här, och titta, hvad alla herrarne glo på oss. Vi ä' nog de
finaste och vackraste här, Maud?

Dick stod i ett hörn och betraktade med mörk blick de unga
flickorna, som prisgifna åt allmän åskådning gingo fram och
tillbaka, arm i arm. Han kunde ej häller hindra sig att höra
åtskilliga omdömen om och undran öfver Mauds vän, och han kände
sig färdig att störta fram, skydda dem och gömma dem undan
den kritiserande världens hånfulla blickar.

Bellas bländande apparition hade gjort ett lifligt intryck på
hans konstnärssinne, och han greps af underligt motsägande,
stormande känslor, så snart hon kom i hans närhet ...

Nu kommo de båda flickorna fram till honom, och som alltid
sökande att imitera Mauds mjuka, smidiga rörelser, lade hon nu
sin stora hand förtroligt men klumpigt på Dicks arm, som lätt
skälfde därvid ...

-- Ska vi inte gå hem, Maud? sade han häftigt med glöd i
blicken. Han hade just uppfångat de hånfulla, litet medlidsamma
och undrande blickar, som riktigt korsade sig i luften om dem ...
Och så kom därtill, att han hört åtskilliga ord och häntydningar
om deras familjetragedi, »Mauds hysteriska anfall»... något som
han trodde ingen kände till, <i>här</i> åtminstone, där Maud var allas
förklarade gunstling. När han såg hur Maud blef allt blekare
och blekare, greps han af djup oro, hvilken ökades, när Thore
Ryning i det samma kom fram och anhöll att få både denna och
alla följande danser, endast två till antalet, med Bella ... utom
denna med Maud, då han visste, att Dick dansade med Bella.

Bella gaf Maud en triumferande och menande blick, under det
att hon förklarade att hon alls icke ville gå, förrän balen var slut.

Maud tog sin brors arm, och han förde, nej, nästan drog henne
med sig ända till toilettrummet, genom den mängd sammanpackad 
ungdom som trängdes i trappan, så att de hade möda att
bana sig väg ... Vid sista steget slog han sin arm om henne och
nästan bar henne...

Väl inkommen, föll hon som afsvimmad till golfvet, utan att

Dick längre förmådde skydda henne för de närgångna blickarna af
några unga flickor, som voro i rummet, upptagna med att ordna
sina toiletter. Dick sprang fram och reglade dörren, på det de
ej skulle bli flera därinne ...

-- En läkare ... utan uppseende, en läkare! bad han bevekande
och lade henne på soffan.

Af en händelse kom Inger Balle från närgränsande rum, och
hon, som alltid inför andra ville låtsa sig vara utan känsla, så
hård och tvär både i ord och rörelser, kastade sig ned vid Mauds
sida, slet upp hennes klädning och visade både lugn och
rådighet.

-- Ut med er allesammans och stå inte och titta som nyfikna
skatungar! sade hon kärft. Hon gjorde med några breda gester
rum omkring den sjuka, så att de helt ofrivilligt närmade sig
dörren. -- Och <i>ett</i> säger jag, gör er nu inte viktiga, flickor, och se
dumma och förskräckta ut, det är väl ingenting ovanligt, att en
flicka svimmar i denna värme.

Med dessa ord stängde hon dörren efter sig och gick med de
öfriga uppför trappan i afsikt att få fatt uti en läkare.

-- Hör nu, doktor Grane, vill ni komma med mig, det är en
ung flicka som svimmat, sade hon mycket lugnt och drog honom
omärkligt med sig ned till Dick och Maud.

Han såg bister och kärf ut, doktor Grane, och de djupt liggande
ögonen blickade allvarligt på den unga flickan, när han fattade
hennes hand och kände på pulsen. Hon tycktes ännu liflös,
men liksom genom ett under slog hon, i det samma han fattade
hennes hand, stilla upp sina ögon och mötte, utan att kunna
bortvända dem, hans allvarliga, stränga blick.

-- Älskade min lilla trollunge, sade Dick och strök håret från
hennes fuktiga panna ...

-- Så, så, intet pjosk, sade doktor Grane nästan hårdt. Det
här sättet skall fröken lägga bort, sade han strängt, och borrade
ännu sin blick in i hennes på ett hypnotiserande, betvingande sätt;
detta är endast hysteri, och det beror endast af er själf och er
fasta vilja att kunna öfvervinna er själf och bli frisk. Stig upp
och gå ett par slag öfver golfvet.

-- Min syster brukar bli mycket matt efter dessa anfall,
skyndade sig Dick att säga ...

-- Jag ansvarar för att hon orkar, fortfor doktorn obarmhärtigt.


Och Maud sprang med sin vanliga liflighet upp och gick ett
par slag utan att våga eller kunna taga sin blick ifrån hans.

-- Så ja -- det går ju bra, jag <i>visste</i> ju det. Nu är det blott
att <i>vilja</i> fröken. Det drog ett leende öfver hans ansikte, ett
leende som förjagade fulheten från dessa intelligenta drag och
förklarade det välde, han trots sin kärfhet utöfvade bland det
kvinnliga könet.

-- Skall jag eftersända vagn? frågade Dick.

-- Fröken är bra -- hon orkar gå själf, eller hur, fröken?
Känner fröken ej igen mig? Jag bor vid Gref Magnigatan och
har ofta sett er ute på er balkong.

När Maud, löst ur sin förtrollning, ändtligen kunde tala, drog
en varm rodnad öfver hennes tinningar, panna och ända nedåt
halsen ...

-- Ja visst! Det är ni som brukar sitta och läsa, sade han
nu leende ...

Hans röst lät nu åter kärf och hård som förut, och likväl
ville man höra den mer och mer, ty liksom leendet öfver de
kalla dragen kom det ibland helt ofrivilligt ett smekande
välljud i stämman, som ägde förmåga att tränga direkt in till
hjärtat.

På Mauds känsliga sinne förfelade det ej att göra denna
värkan, och hon gick som i en dröm fram till toiletten och
ordnade sitt klädningslif för att åter gå upp i danssalen.

-- Jag går förut, sade doktor Grane lugnt, det kan eljest väcka
någon undran, om vi komma så här i grupp. Åh, det var ej
något att tacka för -- -- hade gått precis lika bra mig förutan.
Han ville ej ens taga emot Dicks framräckta hand.

Inger, som i dag ovanligt nog var klädd i lång klädning, såg
smått förargad ut öfver detta tvång och drog den hårdt
åtsittande halslinningen, precis som om hon ville strypas. Under
doktor Granes närvaro var hon tyst, men tvånget var nu brutet,
och när de gingo uppför trappan, sade hon:

-- Den karlen är som uppstigen ur grafven, precis som en
död med röst från evigheten -- eller underjorden.

-- Jag kan ej förklara, hvilket intryck han gjorde på mig ...
jag erfor en känsla af att aldrig mera vilja återse honom, och
likväl bredde sig ett välgörande lugn öfver mina pinade nerver, så
länge han var min sida. Jag kände ingen smärta ... den var som
bortstruken ... sade Maud, i det de trädde in i balsalen.

En hviskning gick som ett sus genom leden i salen. Alla hade
hört, att fröken Crawford hade svimmat eller kanske var död ...
eller säkrast fått ett anfall, Gud vet, hvad det var ... och man
blef därför ej litet förvånad, när hon så snart åter visade sig.

-- Är du bra nu, Maud lilla? frågade Bella, högljudt och
uppseendeväckande, och Thore stod som fastväxt vid hennes sida.

-- Endera du eller jag måste dansa med eller uppvakta henne,
hviskade Thore till Dick. Jag skall i morgon säga dig hvarför,
tillade han och tryckte vännens hand.

Dick, som förut kännt en oro och en stickande smärta, när han
ständigt såg dem tillsammans, dessa två, Bella och Thore, drog
en suck af lättnad. Thore var helt säkert blott väktare ... Dick
gaf honom en tacksam blick ...

Öfverallt, hvar hon gick, eller om hon dansade eller talade,
tyckte Maud sig känna doktor Granes mörka, forskande blick
följa sig. Hvar gång hon mötte den, rodnade hon mot sin vilja.
På samma gång kände hon sig allt mera både dragen till honom
och manad att undfly och aldrig mera återse honom.

Inger dansade sista valsen med Dick, disgraciöst och vildt,
men hon dansade med hela sin varelse ... hon var kvinna, och
hon kände med hänryckning, att hon var det; att hon var ung
och dansade med honom ... Mauds bror ...

När de, efter att ha dansat tre hvart kring den stora salen,
satte sig, kom där något stilla och begrundande öfver henne.

-- Fröken Inger, sade han, hvad ni kan se snäll och behaglig 
ut, när ni lägger bort ert karlavulna sätt! Jag ville bra gärna
lära mig förstå er, lära mig uppfatta ert verkliga jag ... edra
intressen.

-- Vet ni ej, hvilka intressen som tillhöra en bankkvinna? sade
hon och skrattade bittert ... siffror, siffror!

-- Jag menar ej ert arbete ... Jag menar ert innersta väsen.
Jag har studerat er, och trott mig finna en djup själ ... en vild
åtrå efter att <i>vara</i> något annat, än hvad ni är ...

Hon bleknade, och ett fuktigt skimmer glänste i blicken, när
hon efter en stunds tystnad svarade:

-- Ni misstar er, om ni tilltror mig äga känslor ... Jag ägde
en gång något inre, tror jag, något som Maud kallar själ. Men
vet ni, den var så besvärlig att draga med sig -- än pockade den
på ett, än på ett annat, och kroppen ville åt sitt håll. Då beslöt
jag mig för, nu då jag sökte bankplats, att stoppa ned själen i

en påse; den satte jag sedan på en hylla, och se'n skrev jag en
etikett därpå ...

-- Innehållet af den? Han skrattade och såg mycket road ut.

-- »Resignation, arbete och resignation».

-- För en ung flicka?

-- Ja -- än se'n? Man kan väl ändå förskaffa sig trefnad i
lifvet. Jag till exempel finner raffineradt behag uti att sofva --
i en god säng förstås, och dessutom äta godt -- ser ni, det är ändå
lifvet!

-- Ah, fröken ni förfärar mig ...

-- Därför att jag uttalar en sanning -- eller är det ej för dessa
hufvudändamål, kläder inberäknade, som vi få kämpa lifvets
bittra, hårda kamp ...?

-- Hvilken realism! Hvilken oerhörd realism! Än kärlek,
vänskap, hvad vill ni kalla dessa känslor?

-- Har jag ej sagt er, att jag ej skattar däråt? Jag har ej tid,
ty mitt lif går upp i min plats. Herre Gud, herr Dick, huru skulle
jag hinna bli kär eller känna vänskap?

-- Men, min snälla fröken, på eftermiddagarne då?

-- Efter klockan fem, menar ni? Men då är jag hungrig och
vill äta -- -- denna fröjd är mig trogen -- suckade hon ... se'n
måste jag sofva eller taga motion för att stå ut med nästa dags
arbete. Säg mig, gör jag ej under sådana förhållanden bäst uti
att knyta in min själ i en påse?

-- Och dock vet jag, att ni ägnar min syster en varm
hängifven vänskap!

-- Det där lilla trollbyltet! Hon behöfver någon som står vid
hennes sida -- som lägger litet prosa öfver hennes lif -- och det
begriper <i>jag</i> mig på!

Hon skrattade litet hårdt och gjorde en betecknande rörelse,
i det hon, troende sig klädd i sin vanliga korta cykelkjol, kröp
upp i soffan med båda fötterna under sig.

-- Den här fördömda uselheten, som man skall dra på sig,
sade hon och ryckte förtvifladt i kjolarne, som trasslade in
sig!

-- Huru kom ni att välja det där idealet?

Han måste erkänna, att hon kunde se rätt bra ut trots sina
klumpiga, något grofva drag -- men när hon log, och de jämna,
hvita tänderna lyste, och ögonen blefvo mörka och gnistrande
som nu ... då var hon nästan vacker.


-- Huru? Hvilket ideal menar ni? Hon borrade litet häpen
blicken i honom.

-- Det där okvinnliga, känslolösa? Tror ni inte jag begriper,
att ert hjärta blöder och skälfver under det där talet om
resignation, fröken?

-- Ah, det är så bekvämt, sade hon ... För resten är det så
många, som låtsa sig äga hjärta och så till sist är det ändå bara
en köttbit, så jag har tänkt försöka på att vara precis som jag
är ...

-- Likväl tviflar jag därpå ...

-- Hvad förtjusande har Maud funnit hos den där? frågade hon.
plötsligt kastande om ämne ... hon pekade på Bella.

-- De äro barndomsvänner, lekkamrater, svarade han och lät
blicken glida tillbaka till Bella, som satt tillsammans med Maud
och Thore -- och med hela sin förmåga sökte lägga beslag på
honom.

-- Det är något -- ofint, tarfligt öfver henne. Jag kan ej
fördraga, att Maud håller så gränslöst af henne.

-- Huru går det nu med »påsen», fröken? Jag tror knuten
börjar gå upp? Är ni, med ett ord, afundsjuk?

-- Jag tycker inte om henne.

-- Men det är ju en vacker flicka, och en annan kan ej bedöma
vänskapen än den, som känner föremålet. Ni bör ej yttra er
så strängt om en person, som ni ju ej känner ett grand.

-- För sjutton, höll jag på att säga! Jag skall lägga beslag på
henne så mycket, att ni ska' få se, att jag minsann skall lära mig
uppskatta hennes stora egenskaper.

Det var något i hans försvar som retade Inger, hon visste själf
ej hvarför ... men det stack till i hennes inre.

Hon reste sig häftigt upp.

-- Fröken, klif nu ej med tre steg öfver hela golfvet, kom ihåg
att ni i dag har långa kjolar ... bad han, till hälften på allvar,
till hälften på skämt ...

-- Nå än sen, hvad skulle det göra mig? Tror ni jag bryr mig
ett dugg om, hvad folk tänker eller säger? Aldrig!

Det låg något hetsigt och bittert i hennes uttryck ... hon kände
själf, att hon gått öfver gränsen i sin dyrkan af
emancipationsidealet -- hon hade aldrig kunnat tänka sig en sådan olycka som
den, som nu kom smygande öfver henne ... och för ett ögonblick
undrade hon, om hon skulle våga sig öfver det tomma golfvet.

fram till Maud, som satt där midt emot ... utsatt för alla dessa
små, glänsande ting, som kallas <i>ögon</i>, med kalla, medömkande
eller leende blickar.

Men i ett nu kastade hon hufvudet tillbaka, trotsigt och med
retad uppsyn. Hvad var väl detta för ett nonsens? Sedan hon
tänkt ut denna tanke, klef hon med stora, afmätta, kraftiga steg
tvärs öfver golfvet och fram till Bella och Maud, som genast gjorde
plats bredvid sig.

Men Inger vände strax ryggen åt den senare och började ifrigt
samtala med Bella, som inte alls såg trakterad ut; det var nu
ojämförligt mycket roligare att synas firad och endast tala med
herrar, än att börja prata med denna odrägliga Inger.

Med sin mellankomst afklippte Inger emellertid möjligheten
för Bella att längre skilja Thore och Maud åt, och pratade
ogenerade med Bella, ehuru hon ej fick svar. Men de båda unga, Maud
och Thore, hade ej växlat många ord, förrän doktor Grane med
korta, fasta steg kom tvärs öfver golfvet och fram till dem.

-- Nu skall ni gå hem, fröken, sade han bestämdt, nästan befallande.

-- Skall? eftersade hon med vredgad rynkning af pannan.
Huru var det, sade ni <i>skall</i>? frågade hon ännu en gång.

Mellan de tjocka buskiga ögonbrynen utjämnades de tankeveck 
som i vanligaste fall voro lägrade där, och kring doktor
Granes ögon bildade sig i stället en mängd små veck, under det att
det ryckte och drog i munvinklarne, då han skarpt riktade sina
grå ögon på henne och svarade:

-- Jag brukar begagna det språket, när jag talar med små
egensinniga och bortskämda flickor ...

Aldrig i hela sitt lif hade Maud hört något så oerhördt
oförskämdt!

Hon stirrade på honom en lång stund utan förmåga att få fram
ett ord, så utom sig af harm var hon ... Men likväl såg han inte
alls rädd ut; han borrade blott, i hast åter behärskande sin
mimik, blicken ännu fastare in i hennes, och när flera par i
detsamma dansade förbi, passade han på att fatta hennes hand.
Med ens var hennes vilja förlamad ... hon reste sig mekaniskt och
följde honom som i en dröm.

Thore och Bella följde tätt efter. Thore hade fattat Bellas
arm och nästan drog henne med sig.

-- Jag vill inte gå än, sade hon hetsigt, slet sig ifrån Thore och

ville störta upp igen. Men tant Julia, som, efter att en god stund
ha varit hemma för att göra les honneurs vid lordens supé,
kommit ned för att hämta ungdomen, tog henne tämligen omildt i
armen och sade:

-- Nu går Bella bara med.

Här hjälpte inga böner, en gång ville fröken Julia njuta af att
härska, och nu visade hon ogeneradt, att hon <i>kunde</i> det.

Dick dansade just med en ung flicka, som synbart visade
honom det största intresse, och Maud bad Inger underrätta honom
om, att de gått hem i förväg.

Hon tog detta som förevändning att kunna stå och följa hans
rörelser när han dansade, nej, nästan flög fram med henne, den
där lilla »tyllmassan», sammanväfd af månsken, smäktande
suckar och glödande blickar.

Huru en flicka <i>kunde</i> se på en karl så där ohyggligt länge och
med det där släpiga uttrycket, förstod då ej Inger Balle, som ej
anade att uttrycket i hennes egna ögon och de hårdt sammanprässade 
läpparne skvallrade om långt eldigare känslor.

-- Har ni då ändtligen slutat? sade hon hårdt och knuffade till
Dick med armbågen, då han ifrigt samtalande med sin dam vände
ryggen åt Inger.

Han hörde icke eller brydde sig icke om att höra henne.

-- Maud har gått hem, nästan skrek hon öfver hans axel.

-- Var hon sjuk? -- Frågan lät ifrig.

-- Sjuk? hvarför skulle hon det? Ska' alla vara sjuka, som inte
tycka om att flänga kring golfvet som galningar hela natten?
fräste hon.

-- Jaså! Nå, då kan jag ju få dansa ännu ett par slag, fröken...

Han lade sin arm om »tyllmassan», på ett vekt, ömt sätt, och
skulle dansa ut.

-- Skall ni gå ensam, fröken Inger... midt i natten? Jag hade
lofvat att följa er....

-- Tack så mycket! Trifs ni bara att gå ensam, så nog klarar
jag mig. »Vänta!» Jo, jag tackar jag! Jag skulle stå, om ock
bara en minut, och <i>vänta</i> på en karl... mumlade Inger och
banade sig med trygg gång och breda fasoner väg emot dörren,
fullkomligt okänslig för de leenden, som öfver allt sändes efter den
klumpiga flickan.

Om de kunnat ana, att hon nödgades prässa tillsammans sina
ögonfransar för att krossa de tårar, som ville bana sig väg utför

hennes bleka kinder, helt kvinnligt, helt omotiveradt... så
fullkomligt utan minsta anledning... endast för starkt ljussken,
inbillade hon sig själf -- -- -- -- -- -- -- -- -- -- -- -- -- -- --

Efter att ändtligen ha fått tag i sin kappa begaf hon sig ut i
det fria, där aftonluften svalkande smekte hennes upphettade
tinningar. Ett ögonblick stod hon stilla, helt stilla, och lyssnade,
med något liknande smärta, till sista valsens sprittande, rytmiskt
meddragande toner... Nog visste hon... ja, hon såg så väl för
sig de våglikt mjuka rörelserna... hon såg dem, blundade hon,
eller var hon vaken... en snöboll, nej en hvit kattunge tryckt
intill det bröst, hvari det bästa, det varmaste hjärta klappade...
Hon tyckte sig ännu känna tryckningen om sitt lif, då han lade
sin arm om det. Och då hade hon ett ögonblick trott, nej,
hoppats, att hon kanske var något mera än »Mauds vän» för honom
... <i>något</i> mera! Och nu lät han henne gå ensam, ensam hem i den
kolsvarta natten för att han skulle få dansa »ett enda hvarf till»
med <i>henne</i>, den där lilla kattungen med det mjuka, hvita
skinnet, de smidiga rörelserna och de skimrande ögonen....

Och hon, Inger, med det där hjärtat som kunnat offra sista
droppen blod för Maud och hennes släkt, hon fick nu ensam söka
sig väg hem... Hon var förstås alldeles för rättfram, för
klumpig... som grannlåtsdocka i en danssal... fördömdt, hvad skulle
hon nu där att göra?... sitta, dans efter dans, hånas och inandas
den förskämda, dammiga luften, det var hela behållningen hon
hade....

Ingers hvita klädning släpade efter henne på den slippriga
vägen, och hon gaf den en liten omild spark, när den vid en ovarsam
rörelse var färdig att draga omkull henne.

-- Nej, tacka vill jag min trogna cykel... och min korta,
härliga kjol, mina damasker och knäbyxor!

Hon gjorde »helt om», en snurrning på klacken. Ett dylikt
svagt ögonblick ville hon ej snart åter upplefva. »In med dig själ»,
sade hon halfhögt, -- »i påsen med dig! Nästa vecka börjar du
åter arbeta, Inger.»

*
</chapter>


<chapter name="V. Stamförvandter">

<h2>V.

Stamförvandter.</h2>

<big><big><big>N</big></big></big>är doktor Grane, efter att ha anhållit om tillstånd att gå med
damerna hem, skiljts från dem vid porten, hade han blott
sagt: »Vi träffas i morgon, fröken Crawford!»

På hela hemvägen hade hon ej talat ett ord, utan låtit tant
Julia prata, och likväl var han nog oförsynt att påtvinga henne
sitt sällskap äfven påföljande dag! Men -- han kunde försöka,
om han ville... han skulle i alla fall aldrig finna henne.

Påföljande dag smög Maud sig upp med solen, tidigt, tidigt på
morgonen, och höll på att skrämma vettet ur kokerskan, när hon
stod i skafferiet och ursinnigt letade i alla burkar, där hon
vädrade något riktigt godt, hvilket kröp ned i en liten medförd korg;
på armen bar hon dessutom en hängmatta, och i botten på korgen
skymtade en bok, en engelsk missroman.

-- Jag skall göra en utfärd -- hälsa pappa, att jag inte riktigt 
kan säga, <i>när</i> jag återkommer -- »sömntuta»! sade Maud
och böjde sig ned öfver kokerskan, som somnat om, så snart hon
såg, att det endast var fröken Maud som bullrade.

Med en nick försvann hon sedan ut genom dörren.

Och ute i granskogen möttes hon sedan af naturens fägring,
nybadad och skälfvande af en lätt morgonvind, glittrade i
solljuset, som silade in mellan ljusgröna tallkottar och genom
mörkgröna, saftiga ekar, öfverdragna af fin, skimrande spindelväf...
Dagen skulle helt säkert, trots det, att man var långt inne i
augusti, bli mycket het och solig, det såg hon af myggen, som
dansade om med brokiga dagsländor på de glänsande solstrålarne...

Maud såg sig omkring åt alla håll... inte en människa... hon
var ensam, och hon kunde få göra precis som det föll henne in, då
ej den välsignade tant Julia ropade sitt jämrande: »söta Maud,
var rädd om dig!»

Hvart hon skulle styra sina steg? Jo, tvärs öfver sjön. I ekan,
deras egen båt, kunde hon att börja med tillbringa dagen.
Genom badparken bar det af ned till sjön. Som en brottsling såg
hon sig om åt alla håll... en ångbåt kom tyst glidande fram
genom kanalen, men den sömniga besättningen gitte knappast
ägna henne någon uppmärksamhet. Svallvågorna hade nätt
och jämt lugnat sig, då hon lösgjorde båten, hvars botten efter
sista regnet var betäckt med vatten. Hon hoppade ned däri,
satte årorna i tullarna och stötte från land. Det var ej
långt att ro, endast en bit tvärs öfver den lilla fjorden från
Saltsjötorget och... till nästa strand.

Hvarför -- hon visste det knappast själf -- drogs hon så
oemotståndligt af längtan till den platsen? Hvarför borrade sig hennes
blick in mellan träden för att möjligen uppfånga skymten af
några lefvande väsen?... Var det hennes vanliga ständiga
trånad efter det där fria, obundna zigenarlifvet, som dref henne,
och drömde?... Nej, allt var ännu stilla och tyst, och fåglarnes
jublande morgonhymn var det enda ljud hon med hänförelse
uppfångade.

Då vattnet började litet smått genera henne, tog hon af sina
skor och strumpor, band båten vid en liten tårpil invid stranden
och kröp sedan åter ned i stäfven, framtog sina godsaker och
boken samt var snart försänkt i njutningen af de andliga och
lekamliga sötsakerna.

Hvad brydde hon sig om, att vattnet steg och steg! Det
svalkade endast hennes brännheta fötter, klädning och kjolar voro
försiktigt uppdragna öfver det välbildade smalbenet och en
bit uppåt vaden, så det gjorde ingenting att vattnet steg. Hon
vände det ena bladet efter det andra och kastade mekaniskt
krusbärsskal och päronstjälkar i sjön, under det att handen med van
rörelse, utan att störa läsningen, allt jämt hittade på nya
njutbara läckerheter; ej att undra på att detta skedde med en viss
ifver, ty hon var ju ännu nästan ett barn, det led snart åt
frukosttiden och hon började därför bli hungrig. Solen var snart
högt uppe på himmelen. Svallvågor efter flera ångbåtar vaggade
den lilla farkosten och fyllde den allt högre och högre, och den
unga flickan njöt i fullaste drag af sin härliga, obundna frihet.

Då hörde hon plötsligt det gällaste skratt klinga bakom
pilarne, tätt invid henne. Ändtligen tog hon sina ögon från den
spännande boken och tittade nyfiket in mellan trädgrenarne.

Ett brunt flickansikte böjde sig fram, och en röd kjol skymtade
i det samma bakom buskarne.

-- Badar du? frågade flickan, som igenkännt Maud sedan
besöket vid zigenarlägret.

-- Se, är du där, Sibyl? Kom hit... nej se, så mycket vatten!
Maud lät förtjust vattnet strömma om fötterna, när hon sprang
upp på stranden för att språka med Sibyl.

-- Jag har tänkt på dig, sade Maud och gick uppåt stranden,
-- kom och sätt dig, så få vi språka... är du ensam? Se här!
Vi ska' äta godsaker, medan vi tala, tag! Ät allt, hvad du vill.
Sibyl!

Flickan lät ej bedja sig länge, hon slukade med en vildinnas
glupskhet de läckra frukter och tårtor Maud hade kvar, och hennes 
hvita tänder höggo sig begärligt in i den saftiga frukten.

-- Nu skall du tala om för mig om ditt lif, Sibyl... anse mig
som din vän....

På rådbråkad svenska sade Sibyl efter en stund:

-- Mitt lif... en enda lång dag... blå himmel... skogar,
ängar, fåglar, soluppgång i röda moln, solnedgång på
purpurbädd i väster. Ibland i hafsvågor, ibland mot blånande berg
-- dans med tamburin, dans bland dragna knifvar... lek och
ras.

-- Hvad du är fri och lycklig!

-- Men svält, stryk och elände, hugg och slag... af gamla
häxor... af Juan och Dragi, som båda älska mig... hon skrattade 
vildt, men på samma gång vemodigt, och stirrade framför sig
med sina stora, svarta ögon.

-- Får jag se din hand? Jag har af de gamla lärt mig tyda
framtidens dunkla gåtor....

Maud räckte fram sin välbildade, genomskinligt tunna hand
med rosenfärgade fingertoppar och ovala, skära naglar. Sibyl
fattade den med sin svartbruna hand, bredde ut Mauds i sin egen
och såg nästan smekande därpå, sedan vände hon den och följde
länge och tankfullt liniernas gång.

-- Skall jag säga dig, hvad jag ser?

-- Ja -- du skall säga mig allt, allt!

-- Men då kommer du att fälla tårar.

-- Hvad ser du då?

-- Du är ensam -- hon följde hvarje linie, hon beskref, med
sitt pekfinger... du har en närstående... ja... två! men dem får
du ej äga ensam... du blir snart utkastad i världen... sorger,
strider, och få se, många veck... många bekymmer... Din hjärtans 
kär... den får du ej... den du hatar... blir din...

-- Nej, du kan ej spå, sade Maud och slet sin hand ur hennes.
Vid de sista orden blef hon blossande röd och ropade: ingen, ingen
på jorden skall tvinga mig till något sådant, hällre fattigdom,
död, ja... allt utom det!

-- Och likväl blir han din!

-- Tyst, Sibyl! tyst, säger jag dig!

-- Vet du inte, att man aldrig får hvem man vill? Tror du inte
jag gråtit och bitit omkring mig för att slippa Dragi eller Juan,
då jag älskar vår höfding Fernando. -- Men han är på Corsica
och vi här långt, långt borta!....

Hon kastade sig ned i gräset med ansiktet emot sina armar
och snyftade... lidelsefullt...

-- Och så vilja de, jag skall sjunga och dansa och älska Juan och
Dragi -- en af dem... och jag... jag vill ej dansa, ej gifva mig åt
dem... ej åt någon...

-- Stackars Sibyl! sade Maud och lade med öm systerlig
mildhet sin arm om hennes hals, vilja de att du skall dansa?
Stackars liten, och du vill ej? Men du äger likväl din frihet.... du
är ju obunden... äger frihet i naturen! Din personliga frihet!

-- Ja -- så länge jag orkar slåss med dem. Ser du, jag klöser
dem med de här... hon visade tio långa, spetsiga naglar -- --
vet du, hvarför jag har dem? Jo, endast till själfförsvar...
Sedan har jag den här... Caro! -- Hon hvisslade gällt, och en svart,
lurfvig hund kom viftande med svansen, smeksamt hoppande
omkring henne. Nu slog Sibyl sina armar om hunden, som hon
tryckte intill sig, och gömde sitt svart bruna ansikte i hans päls. Jag
har gråtit många, många tårar i den här pälsen, jag!

-- Men du skall ej gråta, Sibyl! Tänk hvilken frihet du har --
du behöfver aldrig tvingas in i hårdt sittande kläder... ej i
handskar... ej i trånga, trånga, heta rum, fyllda af människor. Skulle
du kunna <i>tänka</i> dig att bo i sådana lådor? Lådor med fyra
väggar, golf och tak...

-- Jag har ej sett sådana bostäder... jo, små stugor, och
våra hus i Italien... Men jag skulle dö, kväfvas i dem, sade hon
vildt.

-- Och likväl klagar du! Kan du tänka dig att dag efter dag
sitta inne i en kvaf, het skolsal... pina i dig läxor, och se'n, när
du kommer hem, får höra af en käxig tant, att man skall gå rak,
gå ut med fötterna, se ned när man möter en herre... och tusen
dumheter, som jag ej bryr mig om mera än så!

Hon slog med händerna emot hvarandra.

-- Men gossar och flickor, de slå aldrig hvarandra, de draga ej knif?

-- Nej -- tant säger, att jag knappast får går ute med gossar,

och dock äro de mycket hurtigare och trefligare än flickor... åh,
tant säger idel dumheter, allt hvad hon säger.

-- Hvem är tant?

-- Hon skall var i stället för mamma, min mamma, som ligger
i främmande jord, kall och ensam... jag har alltid längtat
efter, men aldrig sett henne... har du någon mamma?

-- Jag? Röfvad från Ferdinandos trupp, slagen och sparkad,
se'n jag var liten... Jag ser de andra barnen söka skydd bakom
sina mammors ryggar... men Sibyl har alltid varit ensam.. ensam!

-- Skulle du vilja komma med mig?

-- Med dig? Och bo i hus? -- Nej, jag älskar den höga, bara
himmelen med sina otaliga stjärnor.... det milda månljuset, då jag
i dess sken kan ila ut bland ägnar och tufvor....

-- Och du får låta dina lockar fritt fladdra ut, Sibyl, du vet
ej af hårnålar, som sticka och draga åt alla håll...

Sibyl skakade sitt svarta, långa hår för att riktigt njuta af
friheten.... nej, nej, det har ännu aldrig fängslats af annat än
ett band.... eller en fläta...

-- Vet du, alla skratta åt mig, därför att jag lär vara så fri --
pappa vill det -- men likväl hör du, huru bunden jag är af
dumheter. Tänk, om pappa ville låta mig följa dig en tid!

-- Skulle du kunna sofva under bar himmel? Skulle kunna
äta vår mat? Skulle du kunna höra skrik och trätor, se knifvar
och dolkar blänka i eldglansen? Se blod rinna utan att rysa, utan
att röra dig från din mossbädd?

-- Nej, nej! Ej på detta sätt, Sibyl... Men dansa kunde jag
kanske i frihet med tamburin...

-- »Zingarilla»... vill du lära dig vår dans? Stig upp, skall jag
lära dig -- här på den gröna ängen, ensam med dig, vill jag dansa.

Sibyl gjorde ett par smidiga, grasiösa rörelser, sträckte sig på
tå med armarna öfver hufvud och böjde sig åt sidan. Maud sökte 
göra samma rörelser, men de otaliga banden både i lifstycket
och kjortlar bundo henne.

-- Jag är bunden, sade hon hetsigt... kan ej som du röra mig fritt!...

Caro spetsade öronen och morrade.

-- Skynda dig i båten -- Dragi kommer, ropade Sibyl med
ångest i rösten. Han har spanat rätt på mig... han har lofvat
mig hämnd då jag ej ville följa honom i går -- spring, säger jag!

-- Och <i>jag</i> skulle lämna dig ensam?

-- Men är du ej rädd?

-- »Rädd»? eftersade Maud, nej!

Hon stod stilla, trotsig och käck, ända till dess att
zigenargossen stod tätt bredvid henne. Hennes ögon, nästan svarta, så
djupblå voro de, mötte hans med en betvingande, uttrycksfull
blick.

-- Du har varit länge borta, Sibyl, sade han slutligen och
borrade sina ögon in i den unga flickans på ett hotfullt sätt.

-- Det är mitt fel, ty jag ville tala med henne, sade Maud,
och du är man och äger ej att befalla öfver en flicka.

Han skrattade hånfullt.

-- Skall inte jag? Det skall jag visa dig.

Han sprang fram med ett par viga steg emot Sibyl, som
kastade sig åt sidan.

-- Rör henne inte! skrek Maud utom sig och sprang fram.

Han lyfte då sin hand emot Maud.

-- Du vågar det ej, flämtade hon och rörde sig ej ur fläcken --
du, en man, borde skämmas att lyfta handen emot en svag, ung
flicka -- fy, skäms! Ja -- se du på mig, jag är inte rädd för en
sådan feg stackare.

Maud andades häftigt, och det var något af hans eget heta blod
i den blicken, i den rösten, ty hans hand föll ned förlamad,
kufvad af skönhetens trollmakt.

-- Se här, alla mina pängar, se här, min brosch och mitt
skärpspänne af smaragder får du, om du lofvar att aldrig röra Sibyl,
att endast beskydda henne, lofvar du det? Säg!

-- Ja, nu, sedan jag sett dig, ser jag ej henne. Du är af vår
stam, jag ser det. Du skall komma med oss.

-- Inte ännu, medan jag är hos min far, men skulle jag förlora 
honom, skulle jag bli ensam i lifvet, skall jag uppsöka er,
till dess räknar jag er som mina vänner, Dragi och Sibyl!

-- Du har stora pängar, hvar bor du? frågade han.

-- Tänker du stjäla hos henne? frågade Sibyl. Säg ej, hvar du
bor, flicka!

Han såg med hotfull blick på Sibyl, men nu låg Mauds brosch och
spänne i hans hand, tillika med några mynt, och han måste lyda.

-- Vill du hjälpa mig ösa min båt? frågade Maud.

Zigenargossen sprang ned i båten, slaf under Mauds blick,
och de unga flickorna kastade sig åter ned i gräset.

-- Om du kan och vill, Sibyl, så sök upp mig i Stockholm.
Vill du någon gång bort från ditt nuvarande lif, så låt mig
veta det och jag skall hjälpa dig. Jag är mycket rik... Jag heter
Maud Crawford -- se här, ett gammalt kort med mitt namn och
min adress, som jag begagnat som bokmärke. Du ser, jag bor
vid Strandvägen. Skrif på det om du önskar träffa mig!

-- Men -- jag kan ej skrifva!

-- <i>Kan</i> du ej? Men så bed någon hjälpa dig då! Lofva mig det!

-- Jag tycker om dig och vill se dig mera! var Sibyls enda svar.

-- Ska vi träffas här igen?

-- Vi bryta upp redan i kväll -- och jag måste med de andra
... måste dansa ... dansa!

Nu återkom Dragi, och då det redan var öfver visittid,
vågade sig Maud hem igen, fadern kunde ju bli orolig!

Med en suck skildes de. Dragis blick brann emot hennes,
när Maud räckte honom sin hand.

-- Kom ihåg att du är snäll emot Sibyl -- du har <i>lofvat</i>, och
en man står vid sitt ord, Dragi!

-- Och du, Sibyl! Glöm ej Fernando! Gud skall låta dig
återse honom, hviskade hon, -- jag <i>vet</i> det, om du tror och vill
det intensivt!

-- Gud, säger du?

Där var undran och ett svagt hopp i flickans blick. Hon
ville se den, som kunde låta henne återfå Fernando! Kanske
att hon menade något, som påminde om den heliga madonnan
som en af de gamla någon gång under djup förtviflan anropat.

Mauds strumpor hade torkat i solskenet och iklädd både dem
och skor, och med hatten på hufvudet helt ordentligt, rodde hon
med ganska raska, ehuru ojämna årtag mot den andra stranden. 
Människor voro nu nere vid strandpromenaden, och flera
personer hade gifvit akt på zigenarflickans röda kjol på andra
stranden och de ovana årtagen i den lilla båten, som närmade
sig, rodd af en ung flicka.

Dick hade ängsligt sökande gått ned till stranden för att se,
om båten var tagen, och var just nu borta för att söka få fatt i
en annan båt för att ro öfver, då Maud lade till och mycket
ordentligt låste fast båten efter sig.

Ehuru det var genare att gå vägen rakt upp emot villan, drogs
hon emotståndligt in på en annan stig, som ledde genom parken
... dit hon egentligen i denna stund inte alls hade någon lust att

komma. Väl kommen bort på en skogsväg, som slingrade sig
genom skogen och åt hemmet, men hvilken hon sällan gick, såg
hon en person sitta på ett litet säte och liksom vänta på henne.

-- Det var ju bra, att ni kom så pass snart fröken Crawford.
Jag har nu väntat nära en kvart öfver tiden -- han höll sin klocka
i handen och såg på henne.

-- Öfver tiden? -- Hon stannade ogärna, syntes det, men han
ställde sig nästan i vägen för henne. Jag har aldrig någon
bestämd tid, sade hon kallt och ville gå åt sidan.

Men doktor Grane var äfven då i vägen.

-- Men <i>jag</i> har det.

-- Hvad tror ni jag bryr mig om det!

-- Ni är väl så illa tvungen! När jag ej träffade er i ert hem,
så tänkte jag, att jag kan ju lika gärna se henne här, ty jag vill
veta, huru ni mår i dag, och om ni ämnar öfverge de där dumheterna, 
ni har för er med de där anfallen.

-- Ni behöfver ej befatta er med mig. För i dag, i morgon,
och alla tider, befriar jag er därifrån, hör ni det? Nu <i>vill</i> jag fram!

-- Inte så brådtom, fröken! Jag har fattat ett så stort intresse
för er, att ni ej anar det. Och jag har nu tänkt mig att bota er!

-- Vill ni låta mig gå? nästan skrek Maud, omöjligt ägande
förmåga att längre behärska sig -- om ni ej låter mig gå så...

Hon knöt handen liksom färdig till anfall.

-- Tänk, så ljuft att beröras af er hand! Så kvinnligt och
älskligt i alla fall!

Det var med faderligt lugn och öfverlägsen hållning han såg
ned på henne ...

-- Nu är det egensinniga barnet framme igen. Men nu bör ni
gå hem -- er far är orolig -- vi träffas i morgon igen! Farväl!

Med en nästan skälmaktigt godmodig blick lyfte han
vördnadsfullt och behagligt på hatten.

*
</chapter>

<chapter name="VI. Hvem var min mor?">

<h2>VI.

Hvem var min mor?</h2>

<big><big><big>M</big></big></big>aud var i allt annat än glad sinnesstämning, där hon gick
framåt vägen. Hon funderade på, hvad hon skulle finna ut
för ett medel att afskudda sig »den där varelsen», som hon ej alls
kunde få ur sina tankar, knappast en stund numera. Hans blick,
litet öfverlägsen och satirisk, hans sätt att gå, att hälsa och att
behandla henne retade henne öfver all beskrifning. Hvarför var
hon dömd att ständigt gå och pina sig med tanken på honom?

På verandan satt Bella och såg mycket trumpen ut, under det
att fröken Julia stod bredvid och ifrigt talade med henne.
Förargligt -- nu skulle hon själf säkert få undergå förhör, hvar hon
hållit hus, Om hon var våt om fötterna af daggen i gräset,
hvarför hon ej passat på frukosten, o. s. v. Hon stannade
därför en stund bakom syrénhäcken, i tanke att tant Julia skulle
aflägsna sig.

-- Det är verkligen skam af Bella att bära sig åt på detta sätt
bland bättre folk. Ser Bella, det brukas ej i <i>våra</i> kretsar, sade
tant Julia skarpt.

-- Jag tänker att fröken, en fattig löntagerska, inte just kan
skryta af någon stort finare familj än min?

-- Min far var visserligen ej rik, svarade fröken Julia med
upprörd, skälfvande stämma, men han var officer, och min mor
en Grönkrona -- så nog tror jag att jag kan visa ett bättre
stamträd än portvaktsflickan.

Maud riktigt kände, huru hon rodnade på bådas vägnar.

-- Att ge sig till att sitta och så godt som förtala Maud inför
doktorn flera timmar, Maud som visat henne så mycken godhet!
fortsatte hon efter ett andetag.

-- Gjorde jag visst inte, ska' jag säga!

-- Hvad kallas det, att tala om att Maud får anfall af ilska, om
hon ej strax får hvad hon vill, och att hon bitit Bella i armen och
kinden, då hon var barn? Dessutom tycker jag de där öfriga
historierna om Thore och Maud inte alls voro passande, så
obekant som Bella är med doktorn. Inte passar det en ung flicka
att tala om, huru Maud lånade och tog på sig Thores byxor,
under det att hon slängde sina kjolar ned ifrån fönstret till honom,
emedan hon ville se, huru de togo sig ut i ombytta roller ... fy, så
opassande!

Maud blef purpurröd, där hon stod och gaf sig till att med
återhållen andedräkt lyssna ... hennes hjärta bultade -- var det
af harm? Hvarför harmades hon? Borde hon ej tvärt om tacka
Bella, som skrämt »den där» för hennes egen person?

-- Och utom det, så inte <i>ber</i> en ung flicka en herre komma
och sitta alldeles inpå sig så där i en liten tvåpersonssoffa ... hvad
tror hon doktorn skulle <i>tänka</i>?


Maud rynkade ögonbrynen -- huru <i>kunde</i> Bella göra så?

-- Jag ska' tala om för fröken, att det ville han själf ... han
satte sig allt närmare och närmare, och när fröken gick ut, tog
han min hand och ville nästan kyssa den, så förtjust såg han ut,
åh? <i>hvad</i> säger fröken om <i>det</i> då?

Maud blef blek och tryckte handen mot sitt i stormtakt bultande hjärta.

-- Det var just någon att kyssa, den där näfven med sorgkanter 
och små breda hvita naglar -- det ska' Bella bara aldrig <i>tala</i>
om, ingen tror det i alla fall, och för resten låter det så dumt och
simpelt!

Ja -- det tyckte Maud med, som för en gångs skull riktigt
tyckte om tant Julia! Hon var ändå inte så dum alla gånger...

-- Tala nu inte om mitt lilla upptåg, tant lilla -- jag mår
förträffligt, har tagit mig en liten promenad, det är allt! Se god
dag, pappa lilla! Har du varit orolig? Se, en sådan liten dum pappa
du är? Du måtte väl känna mig och veta, att intet ondt biter
på mig. Hon skrattade, litet tvunget kanske...

-- Se där ha vi Thore och Dick -- god dag, gossar! Låter ni
vår unga dam sitta så här ensam och öfvergifven? -- Det låg en
liten smula öfverlägsenhet i hennes ton mot och blick på Bella,
när hon till sist hälsade på henne. De båda unge männen sågo
litet allvarliga ut, Dick till och med sorgsen och trött.

-- Jag tänker nästan resa med »Ragnhild» i morgon bittida
till Stockholm, sade han utan att förebrå Maud hennes dröjsmål
och den oro, hon vållat honom.

-- I morgon? Det får du ej, Dick, sade hon bestämdt.

-- Hvarför det, Maud? Han såg på henne med en liten otålig
blick, hvilken sedan med oro sökte Bellas.

-- Om jag nu skall säga det rent ut, så tycker jag, att du kan
hålla dig hemma på din födelsedag -- minns du ej, att du fyller
tjugufyra år? Du glömske gosse...

-- Just ingen glädjedag att fira, tycker jag, menade Dick med
en half suck.

Lord Crawford såg allvarsam ut, och den allmänna stämningen
var tung.

Bella sade ej ett enda ord, var fortfarande trumpen och såg
ovänlig ut.

-- Thore, hjälp mig du att öfvertala Dicken ... Jag hade tänkt
ut något så roligt! Maud såg vänligt bedjande på Thore.

-- Bättre du ber din vän hjälpa dig, Maud ... Thore sade detta
med en blick på Bella.

-- Det kan jag ej tänka mig gör någon större verkan, menade
lord Crawford med en hvass blick på den trumpna flickan.

-- Detta bär karaktären af myteri, tror jag. Maud uppfångade
med förundran de blickar af hemligt förstånd, som växlades
emellan brodern och vännen.

Hon gick upp till sina rum för att påtaga en annan dräkt till
middagen. Bella hade ogeneradt dragit ned hennes klädningar
i garderoben och just tagit på sig det lif, hon själf ämnat
begagna. Det började allt bli litet besvärande med den ovanliga
gästen, om hon nu visade humör till.

-- Thore! Kom upp, Thore! ropade hon ut genom fönstret, som
låg utåt verandan.

-- Kära Maud, inte går <i>det</i> an, sade tant Julia och svarade i
hans ställe.

-- <i>Hvad</i> skulle det göra? Jag tänker inte klä' mig, medan
han är inne, upplyste Maud.

-- Kan du inte komma ned då? undrade Thore, och stod där
och tittade upp med en förtjust, ungdomligt varm blick. Maud
var så förtrollande söt i sina skära morgonrock, som hon i hast
kastat på sig. Maud kunde inte reda ut det riktigt för sig, att
hon med ens vaknat precis som ur en dröm. Thore, studenten
eller kandidaten, som de kallade honom, enär han läste på
»medikofilen», hade under hela sommaren varit hennes uppvaktande
kavaljer, hennes drömmars föremål, så mycket hon gaf sig tid
att drömma -- och nu i en hast såg hon honom som en bror ...
nästan en gosse, trots det att han fyllt tjuguett år ...

Hon stod ännu en stund på knä på stolen vid fönstret med
hakan i händerna och armbågarne på fönsterbrädet. Hon
grubblade och undrade huru det kunde komma sig, att hon från i dag...
nej, kanske i går ... kände det litet annorlunda för Thore.

I går skulle hon ej velat bedja honom upp i sina rum ... men i
dag kunde hon det lika väl, som hon lät Dick komma dit in ...

-- Skynda dig, Maud! ropade han åter och sprang nedför
trappan ... ligger du där ännu på samma sätt -- oklädd?

-- Du får väl ge dig till tåls, menade hon, och redde ut sin i
solen i guld skiftande mörkbruna hårmassa framför spegeln.
Hon måste le mot sin egen bild, ty den såg så ungdomligt strålande 
och leende ut ... Men hon blef tankfull ... <i>var</i> det dock ej

någon likhet emellan tattarflickan och henne?... Hon tänkte
efter ... jo, samma krusiga hår ... hvita tänder .. röda läppar och
till sist ögonen! ... och den bruna hyn ... Hon fick ett ännu mera
begrundande utseende ... tänk om ...?... nej -- hvar hon galen?
... hennes far var ju en lord!

Det blef ej Thore som hon fick tala med när hon kom ned, utan
lord Crawford, som satt och tycktes vänta henne, under det att
han rökte och läste tidningar.

-- De unga, din vän, Dick och Thore, ha gått ned till societeten,
men jag skulle allt bra gärna vilja tala litet ensam med dig, lilla
Maud.

Hon gick fram, satte sig med lugn vana i hans knä och lade sin
ena arm om hans hals.

-- Det var bra. Jag ville just tala med dig äfven. Hvem af
oss ska' börja?

-- Hvad är det då nu om?

Han måste le åt den ogenerade hållningen, precis som om de
varit jämnåriga.

-- Jo, jag vill höra något om min mamma. Jag tycker Dick
och jag äro så olika -- kan du förstå hvarför? Han är så
förfärligt fin och lik en lord, eller nästan en pensionsflicka. Men ser
du på mina ögon! Jag har just nu sett mig i spegeln -- jag
påminner ju riktigt om ett zigenarbarn?

Han ryckte till riktigt märkbart och bleknade.

-- Hvad menar du egentligen att jag skall ge för ett svar?
Jag förstår det ej.

-- Du kan väl tala om, om jag är lik min mamma? Det var
en tår i hennes röst när hon sade ordet <i>mamma</i>. Jag längtar
efter henne, hör du, och du skall berätta mig litet om henne!

-- Inte nu, inte just nu, Maud -- -- det är inte riktigt lämpligt
nu.

-- När blir det lämpligt? <i>Alltid</i> säger du så där, när jag talar
om mamma. Men jag släpper dig ej, det har jag föresatt mig,
förrän du säger mig, <i>hvarför</i> du reste från England och vårt
ståtliga Crawford Hill, som Dick minnas än i dag. Jag vill resa dit,
pappa.

-- Mitt älskade lilla barn -- nu skall du ej vara barnslig och dum.
Det är något helt annat, jag vill tala med dig om. Men så mycket
kan jag säga dig ... att min hustru, (han sade ej: din mor) var en
stolt, högättad lady ... lady Goulet .. det vet du ju så väl förut ...


-- Och du tyckte gränslöst om henne? Och ändå besöker du
ej hennes graf?

-- Jag har varit där ute två gånger sedan vi flyttade öfver hit.

-- Men <i>jag</i> vill resa med och se den, pappa.

-- Hvad är en graf? Minnet är större, Maud ... det andra är ju
blott mull ..

-- Men <i>jag</i> har ej minnen. Var hon mycket kär i mig? Kysste
och smekte hon mig? Säg, pappa, minns du det?

Det var ej lätt för honom att uthärda den pröfvande blicken ur
dessa mörka strålande ögon, som riktigt brände emot hans.

-- Din mor, Maud, dog ju tidigt ... strax se'n du var född ...

-- Dick säger, att hon var ljus och hvit som han, och hade ett
par blå, milda, sorgsna ögon ... säger han ...

Lord Crawford riktigt vred sig under denna blick.

-- Inte kan Dick minnas henne ... han var ju hos sin farmor
att uppfostras hos henne ända till dess han var fem år ... då
återsåg han ... henne aldrig.

-- Hon dog, då Dick var fem år?

-- Din mor, ja -- du håller ett sådant korsförhör, så jag blir
trött, mitt barn.

Lord Crawford såg verkligen besvärad ut.

-- Jo -- nu ville jag tala litet förstånd med dig. Doktor Grane
har varit här.

-- Nämn bara inte hans namn, pappa, ty då springer jag ifrån
dig strax.

-- Du måste stanna. Det gäller nu din välfärd -- din hälsa.

-- Och det skulle bero af <i>den där</i>?

-- Du <i>får</i> ej motsätta dig min vilja i detta fall. Du vet, att
jag låter dig gå rätt långt, men <i>när</i> jag vill någonting, <i>vill</i> jag det.

Det visste Maud -- förklarade hon och sköt trumpen och gråtfärdig 
ut öfverläppen.

-- Han har varit här i dag och upprepar sitt besök nu, en gång
hvar dag. Du <i>måste</i> då vara hemma -- hör du, du <i>måste</i>!

Det låg betvingande allvar, gränsande till stränghet, i faderns röst.

-- Förstår du mig? frågade han åter, när hon ännu var tyst.

-- Ja -- kom där, likt en hviskning.

-- Ännu en sak. Den här flickan vill jag ej längre se i ditt
sällskap. Det är helt enkelt en skandal, Maud.

-- Naturligtvis tant Julia, den sötnosen, jag har att tacka för

allt det här. Men <i>det</i> skall hon då få ångra! Hvad har du att
anmärka mot Bella då?

-- Helt enkelt <i>allt</i>, hon passar ej som sällskap åt <i>min dotter</i>,
Maud, det får bli slut på det där ...

-- Då får du säga till henne själf, att hon reser -- inte gör <i>jag</i>
det! Ah, den tant Julia! Hon är då för söt!

-- Skyll inte på tant, detta är <i>min</i> iakttagelse, Maud.
Dessutom lär hon ju nästan skandaliserat dig i går.

-- Huru <i>vet</i> du det där, om man ej skvallrat för dig? Att <i>du</i>
bryr dig om sådant? Du måtte väl vara lord ändå, och jag lady,
som inte skapa vår glans af andras storhet eller dem vi äro tillsammans 
med, säger du ju alltid!

Slagen af sina egna ord i hennes mun, hvilka han begagnat när
Maud protesterade att mot visa sig ute under tant Julias skydd,
sade han därför litet jämkande med sig:

-- Du kan ju vara tillsammans med flickan på tu man hand,
om du ändtligen <i>vill</i> det, men inte när vi se våra vänner.

Lord Crawford var ganska glad öfver, att gonggongen i
detsamma kallade till middag.

Nu hade Bella åter glans i blicken. Det värsta lynnet hade gått
öfver, och hon tycktes rädd att Mauds vänskap började svalna.
Det var ju af <i>hennes</i> kärlek, hon berodde, lika väl som hennes
därvaro berodde af en nyck af Maud.

Hon sökte därför Mauds blick med envis ömhet, och strax efter
middagen drog hon denna med sig ned på grässoffan vid syrénhäcken.

Maud kände sig alltid olycklig, när någon visade henne köld
eller ovänlighet, synnerligast hade Bella ett eget sätt att pina,
när de voro ovänner.

Hon blef därför genast duperad, när Bella lät sin vänskaps sol
skina, och Maud, som alltid, när hon var ond, sårade och nästan
förolämpade vännen, trodde efter hvarje sådant ögonblick, att
det aldrig mera skulle kunna bli helt mellan dem ... Därför blef
hon för hvar gång både rörd och förvånad, när Bella åter
klarnade upp och alltid återknöt vänskapsbandet ... Däraf deras
fortgående, för mången nästan obegripliga vänskapsförbindelse,
och Maud var glad att ha Bella att förtro sig till och riktigt 
utgjuta sin galla inför, nu när hennes eget lynne efter doktor
Granes ordination ej längre spelade hufvudrollen och den styrande
makten i hemmet.


O, huru hon hatade doktor Grane! Enligt Mauds tanke hade
han förstört hennes lif -- det ljufliga lif hon lefvat, styrdt af det
mäst okufliga egensinne och den halsstarrigaste envishet ...

-- Jo, det här är just skönt -- det artar sig att bli <i>trefligt</i> det
här! Pappa tar sig en ton, så man kan häpna, och det endast för
den här ohyggliga doktorns skull. Har du kunnat tänka dig en
sådan usling, som han är?

-- Du kan ju bli sjuk ett tag, föreslog Bella.

Maud ryckte till, obehagligt träffad.

-- Stackars Maud, att de äro så förfärligt elaka emot dig! Hvad
ska' vi taga oss till?

-- Ja, -- jag förstår ej, klagade Maud.

-- Det är bestämdt den där elaka gamla häxan, som ligger
under det hela.

-- Naturligtvis -- det är ju hennes dröm, att jag aldrig mera
skall få några sådana där ... svimningar ... ty då kan hon ju vara
huru gränslöst elak hon vill ...

-- Jag tycker de kunde gifta sig med hvarann, de där två --
de äro lika goda.

-- Hvilka menar du?

-- Naturligtvis doktor Grane och din tant, menade Bella.

-- Åh -- så löjlig tanke! Doktorn är väl inte mera än trettio
år. Jag tycker han skulle känna sig smickrad, om han hörde dig
... jag måste le, huru förargad jag än eljest är -- han ser ju riktigt
bra ut ... förstås ... inte vacker ... men ögonen ... och så den där
beniga, fåniga tant Julia!

-- Så underligt har händt förr, Maud lilla. Du skall få se, att
hon tänker lägga an på honom ... och <i>därför</i> är det, som de kokat
ihop det här, att han skall komma hit hvar dag.

-- <i>Tänk</i> om det var så! Maud suckade ofrivilligt, af lättnad,
trodde hon.

*
</chapter>

<chapter name="VII. Bella lägger ut sina krokar">

<h2>VII.

Bella lägger ut sina krokar.</h2>

<big><big><big>N</big></big></big>är Maud påföljande morgon vaknade först klockan tio, flög
hon, med förnimmelsen af att hon försummat något, som en
boll ur sängen. Hvad var det hon glömt?

»Ah! Dicks födelsedagsbord!» Och hon, som hade tänkt sig
stiga upp klockan sex, gå ut och plocka blommor för att därmed
pryda den plats, han skulle intaga!

Hon ringde häftigt på kammarjungfrun och tittade ut i Bellas
rum. Men dennas säng var tom och hon själf utgången.

-- God morgon, Anna, ha de ätit frukost?

-- Inte lord Crawford, men de andra. Herr Dick och frökens
vän (tjänarne hade mycket svårt att titulera Bella fröken...) ha
rest till Stockholm med »Ragnhild»...

-- Di...ick? Och Bella? Utan att säga mig till? Nej vet Anna
-- det går för långt!

Maud hade krupit upp i sin soffa som en liten groda och satt
där i sitt långa nattlinne med händerna sammanknäppta öfver
knäet.

-- Ja, inte vet jag huru det hänger ihop, men jag <i>tror</i>, att
fröken Julia blef ond, därför att ... fröken ... Bella ville gå ut vid
sex-tiden i morse tillsammans med herr Dick... och då sade hon
visst en hel del saker, så att flickan började gråta, och ville springa
upp till fröken ... men fröken Julia förbjöd henne att väcka upp
fröken Maud.

-- Sicken gammal häxa! Nå, men Bella skulle väl komma igen då?

-- Det tror jag inte, ty hon rafsade alldeles förskräckligt och
lefde med frökens saker, och så tog hon på sig sina egna kläder
igen, och så ... utan att säga något till oss eller någon, gick hon
ned åt båten.

-- Då måtte hon i alla fall varit förfärligt ledsen -- o! den stygga
tant Julia! Hör, Anna -- lägg ned i en kappsäck alla de kläder,
som Bella begagnat, och skrif hennes adress på den -- hon får
dem alla ... Jag vill inte taga dem på mig, förstår Anna väl?

-- Men fröken!

-- Nå än se'n? Jag måtte väl ha fullt ändå, och mera får jag,
om jag blott säger till pappa om pängar.

-- Men jag tänkte.

-- Anna behöfver inte »tänka» -- det gör jag! Men när reste
Dick då?

-- När han såg ... fröken Bella gå, så såg han mycket ond ut
på fröken Julia. Hur fröken Julia än krusade vid bordet, rörde
han knappast maten, och sen bar det af för herr Dick samma väg
ned till båten.

-- Sade han, när han skulle komma tillbaka?

-- Inte ett enda ord, fröken.

Maud stirrade med bedröfvadt uttryck ned på mattan framför sig.

Det var ju Dicks födelsedag ... huru kunde han göra så? Och
Bella med ... det såg riktigt besynnerligt ut, det hela ...

-- Jag vill ha upp mitt the hit, ty jag bryr mig ej om att stiga
upp i dag. Vill Anna vara snäll och taga upp den engelska
romanen, som ligger nere i salen bakom buffeten.

-- Bakom?

-- Ja -- ty eljes får jag ju ej behålla den för den elaka tanten.

Flickan gick, och Maud kröp nu ihop som en boll i soffan, ty
hon var verkligen ledsen. Fy, att Dick kunde ha hjärta att resa
bort på sin födelsedag ... och de två tillsammans kunde ha roligt
utan henne ... Dick kanske tyckte mera om Bella, när allt kom
omkring?

-- Lord Crawford ber, att fröken skall vara i ordning vid
tolftiden, ty då kommer doktor Grane på besök, sade Anna och
lämnade den önskade boken.

-- Hälsa pappa, att jag inte är bra och kan således inte träffa
doktorn.

Det var ett riktigt »bondförsök» hon gjorde, det förstod hon
själf, men i alla fall kunde det ju ej skada ...

-- Jag skall säga det, sade Anna men smålog åt hennes diktade
sjukdom, ty théet och de läckra smörgåsar, hon medfört, slukades
med ungdomlig ifver.

***

På kvällen, i skumrasket, när de åtskiljdes på verandan, hade
Bella endast <i>omtalat</i> för Dick att hon påföljande morgon skulle
stiga upp klockan sex och gå ut.

-- Får jag följa med Bella? frågade nan, helt naturligt.

Hon skrattade litet menande och tryckte den hand han i
detsamma räckte henne.

Men fröken Julia satt händelsevis nedanför i skumrasket, hon
med, och beslöt inom sig, att detta skulle taga ett slut, innan
elden slog ut i flammor. Ty hvem vet, hvad en excentrisk ung man
kunde taga sig till?

Följaktligen stod hon i sin morgonrock nere på verandan något
före sex, och gäspade och väntade och småfrös i morgonstämning.
-- Hvart ska' Bella promenerera så här tidigt? sade hon helt
oväntadt, när Bella, strax sedan Dick passerat, kom smygande
utför trappan.

-- Ut och gå, sade hon och sökte se ogenerad ut.

-- Med hvem då, om jag får fråga?

-- Är fröken mycket nyfiken?

-- Hör nu, Bella, var god och sitt här, ska' hon få höra. Lord
Crawford har bedt mig underrätta henne om, att hon får resa i
dag, sade fröken Julia röd om nästippen af den rätt kyliga
morgonluften.

-- Resa?

-- Händelsevis, och nu är det bäst Bella knallar sig i väg innan
frukosten, ty får lorden se henne i dag igen, så får hon bereda sig
på att han öppet kör henne i väg.

-- Hvarför då, om man törs fråga? Då Maud vill, att jag skall
stanna, så ...

-- Mauds välde är nästan brutet, skall jag säga, allt se'n
doktor Grane börjat behandla henne. Hon är allt på väg att bli
en helt annan varelse genom hans medicin.

-- Det skall fröken inbilla sig! Jag och Maud ha allt räknat ut,
huru fröken tänker ... men jag tror ej fröken har mycket för sitt
besvär ...

-- Hvad menar Bella?

-- Hvad jag menar? Jo, att det behöfver jag inte tala om.
Jag skall visst inte genera fröken Julia -- men fröken kan akta
sig, när <i>jag</i> en gång blir, hvad <i>jag</i> tänker!

Med dessa ord och ilskans tårar i ögonen sprang hon in i
tamburen och skulle just väcka Maud, då fröken Julia tog henne i
armen med ett hårdt tag.

-- Understa sig blott icke att väcka Maud -- utan gör sig i
ordning helt tyst utan att väcka uppmärksamhet, det är bäst
för Bella själf.

Alldeles tyglad af fröken Julias befallande hållning gick Bella
uppför trappan helt sakta, och återkom efter en stund lika tyst,
klädd i sin förra dräkt, sina egna, mycket enkla kläder, och var
nu helt glad öfver att kunna obemärkt smyga sin väg igen, som
hon kommit.

-- Hvart skall Bella gå? frågade Dick med upprörd stämma.
Jag har nu snart under en hel timma väntat här.

-- Jag tänker resa min väg. Ån, jag är så olycklig! Hon

började gråta på ett för Dicks känsliga hjärta outhärdligt förtvifladt
satt -- det var fåfängt, att han försökte trösta henne.

-- Nej -- låt bli mig! Låt mig vara i fred! Jag vill härifrån --
härifrån, där man blott får förödmjukas och förtrampas! Oh! oh!...

-- Af hvem? Dick rynkade ögonbrynen och såg ovanligt
barsk ut. Hvem vågar förolämpa Bella?

-- Ah, det vågar väl alla. Hon, den där gamla apan, som tror
att hon <i>är</i> något, därför att hon hoppas kunna bli Mauds och er
mamma ..., hon tror, att hon kan jaga bort alla vänner från Maud
och er, herr Dick... hon <i>unnar</i> er ej en enda uppriktig vän... som
<i>jag</i> till exempel ...

-- Är det hon? Jaså!

-- Visst, hon och alla de andra ... Thore -- herr Thore, fröken
Inger och en hel hop där nere i societeten... precis som om jag
skulle rå för att... min pappa inte precis är lika... fint klädd, som
de...

-- Var ej ledsen, Bella lilla...

-- Jo, nu skall jag gå, och minsann inte besvära de här fina
herrskaperna...

-- Men Bella skall inte resa ensam... Jag följer med...

-- Så roligt... så förfärligt snällt!

-- Gå bara på ned till båten, så skall jag komma efter...

Med triumferande blickar och hållning gick hon före honom...
Vänta! De kände ej Bella Olson! Hon skulle minsann lära dem att
se <i>henne</i> öfver axeln! Nej, inte brydde hon sig om den där
månskensprinsen mera än aldrig den ... mycket mera tyckte hon då
om den mörke, liflige herr Carlsson i kryddboden, ty han talade
alltid så mycket vackert om hennes ögon ... och han passade alltid
på att trycka hennes hand, när han gaf tillbaks pängar eller
lämnade påsarne ... men nog skulle hon i alla fall förstå att göra
herr Dick tokig i sig -- det ville hon lofva... ty sådana här
historier glömde hon ej lätt... Hon skulle <i>visa</i>, hon!....

När Dick kom ned till båten, såg hon honom mycket väl, men
ansåg sig ändå böra vara så kall som möjligt... Därför vände hon
sig åt andra hållet och hörde honom ej förr än han just i
detsamma båten lade ut från stranden stod tätt bredvid henne.

Inger Balle kom i detsamma ned på sin cykel som en hvirfvelvind. 
Hon skulle aflämna ett bref, och när Bella fick se henne
gaf hon henne en lång, triumferande blick samt tryckte sig ännu
litet närmare Dick... litet förtroligt, ty hon kunde ej fördraga

Inger och ville visa henne, att hon var lika god vän i familjen
Crawford som Inger själf.

-- Såg herr Dick fröken Inger?

-- Ja, henne ser man bland hundra.

-- Bra märkvärdigt, att hon kan få vara bland så många fina
människor, då hon alltid uppför sig som en karl, tycker jag.

-- De tycka nästan alla om henne. En och annan stöter sig
på hennes fria, pojkaktiga väsen eller sätt att vara... men man
känner ju henne så väl och <i>vet</i>, att där finnes en källa af guld i
botten af hennes hjärta...

-- Tycker herr Dick så mycket om henne? Det var eget...

-- Det vill säga... jag tycker om hennes karaktär, och hon är
så snäll emot Maud... så präktig... förstår henne så bra!

-- Jag för min del kan <i>inte</i> med henne -- hu! Sådana där
halfkarlar...

-- Hon kunde ju vara något kvinnligare, det måste jag
medgifva... Men då vore hon ej Inger!

-- Tänk, hvilken tur somliga flickor ha! Om <i>jag</i> skulle göra så
där, tror jag att folk skulle rakt ta lifvet af mig -- ty se nu här
i Telje! ... ja, bråkade de ej så jag kunde bli förtviflad bara jag
gjorde ett dugg... Stackars fattiga flickor, tillade hon... vi ha det
då aldrig för roligt!

-- Ah ... Bella ... säg inte så!

-- Nu, när jag kommer hem, så börjar mamma bråka om den
där eviga platsen...

-- Tycker Bella det blir tungt? frågade han medlidsamt,
nästan ömt.

-- Det tycker jag då visst inte, ty om jag kommer på »lager»
till exempel, så kan man ju ha det riktigt skojigt ibland med alla
kamrater... men se det är just det, att det är så <i>svårt</i> att få någon
plats...

-- Ah! -- Det pinar således inte Bella att vara så där bunden
innanför en disk?

-- Man får väl frihet på kvällarne!

-- Men, Bella... frihet för unga flickor på kvällarne... aj, aj!
det är farliga saker!

-- Ha! Hvad herr Dick är lustig!

Hon gaf honom en mycket vältalig blick, som utmanade honom
att fortsätta.

-- För en vacker flicka, Bella...


-- Alltid säger alla så där! Nog finns det väl andra vackra
flickor än jag?...

-- Det är samma faror för alla! Jag har funderat ut, att jag
ville ha en modell till min orientaliska frukthandlerska... Skulle
Bella vilja bli denna modell för någon tid, i stället för att taga
plats? Jag skall betala bra.

Bella tycktes öfverlägga och med en viss saknad bestämma sig
för det försakande lifvet, instängd i Dicks atelier.

-- Bella funderar tror jag. Han tycktes sårad, ty hela förslaget 
var, utom fördelen att få en modell, förestafvadt af önskan
att rädda henne från fördärf, att under målningen kunna föra
henne in på bildningens och förfiningens område. Dick hade ju
själf så stora kunskaper. Under de långa förmiddagarne finge
han på detta sätt utan att hon anade det, eller led någon
förödmjukelse gifva henne det bästa af sin egen själ! Hvem vet? Det
kunde kanske till sist lända dit hän .. att hon förstod honom helt
och fullt

-- Ja -- inte vore det så roligt, sade hon med en kokett utmanande 
blick ... men jag kunde ju göra det i alla fall. Skulle det vara
ensam uppe i fjärde våningen, i herr Dicks atelier då?

Det glimmade till i hennes klarbruna ögon .. och strålen
uppfångades af honom.

-- Ja, sade han kort.

-- När ska' vi börja då?

-- I morgon, Bella ... om du vill ...

Han sade »<i>du</i>» ... det hade han ej gjort på många år... Förlåt
mig! Jag sade du, men jag är så obeskrifligt lycklig, att jag ej
vet, hvad jag säger! Men kom med mig, ska' vi gå ned och äta
frukost. I dag ska' vi blott fröjda oss hela dagen!

*

</chapter>

<chapter name="VIII. Egensinne">

<h2>VIII.

Egensinne.</h2>

<big><big><big>B</big></big></big>ella hade ett egendomligt sätt att tränga sig inpå Dick. Hon
använde alla sina grannaste, blickar, sina friskaste leenden
och utmanande, litet halftvetydiga ord, förestafvade af hennes
med passion idkade »romanslukning», hennes goda hufvud och
skarpa iakttagelseförmåga -- men likväl gick han så långt han
kunde ifrån henne, liksom rädd att på något sätt komma henne
för nära, eller att brista i aktning emot henne.

-- Jag kan rakt ej förstå, huru det skall bli för mig i framtiden?
sade hon till slut rakt på sak. Kan herr Dick förstå det?

-- Framtiden ... fröken Bella... Det var som om han med
denna titel, för första gången begagnad till henne, velat höja
henne till sig.

Hon rodnade häftigt och sträckte ofrivilligt på sig en smula.

-- Ja -- just framtiden. Inte kan herr Dick väl tänka sig,
att jag skall gå på det har sättet i evighet häller, och bo där nere
i vårt portvaktsrum... och känna hela tyngden af att vara en
fattig... enkel flicka, jag som är född till något stort, det säga de
alla... alla som spå mig.

-- Och ni tror på spådomar?

Han log omedvetet litet öfverlägset.

-- Tror <i>jag</i> det. Skulle jag inte det?

-- Nå, hvad säga de då?

-- Att jag skall bli rik och mäktig, att jag skall komma att
förtrampa alla dem, som nu trampa på mig...

-- Det där låter så bittert, sagdt af en ung flicka...

-- Men så <i>är</i> det i alla fall, de rika finna ett stort nöje i att
stuka oss, som ha det sämre... jo, det göra de .. Till exempel det
här i dag. <i>Tror</i> herr Dick, att lord Crawford skulle så godt som
kört i väg mig, om jag varit rik?

-- Pappa är så orimligt stram af sig ... men det var nog ej för
<i>fattigdomens</i> skull, utan af något helt annat skäl.

-- Kan tänka... jag var ej nog förnäm.

-- Just det. Det är <i>pappas</i> svaga sida.

-- Ah, hvad det där ändå är enfaldigt! Inte rår herr Dick för,
eller Maud, inte rå <i>ni</i> för att <i>ni</i> äro födda af fina föräldrar och jag,
att jag är dotter till en portvakt... Det är väl bara hurudana vi
<i>äro</i>, som de ska' rätta sig efter? Eller hur, Dick?

-- Just det... Sådana de äro. Det är just hvad pappa säger...
han håller styft på ett ord, som heter »noblesse oblige». Vet ni
hvad det betyder?

-- Inte precis... men... jag kan väl för...

-- Det menas därmed, att just de som äro förnäma ha
skyldigheter. De skola i allt sträfva efter att uppnå en viss
fullkomlighet... förnämhet förbinder därtill... pricken skall sättas öfver
<i>a</i>, så blir det bra.

-- A.. adel...? Det vill säga ädel... sade Bella stafvande... Jo,
jag tackar jag! Nog visste man det! Nej, tro mig, herr Dick...
ni, adelsfolk, tror precis, att ni äro af annat folkslag, det är jag
alldeles säker på.

Herr Dick såg verkligen litet förbryllad ut.

-- Det kan jag försäkra, att jag ej bryr mig ett uns om dylika
saker -- det vill säga, jag vördar och älskar mitt stamträd, jag
respekterar min fars åsikter .. men komma de i strid med mitt
eget hjärta... <i>då</i>...

-- Hvad menar herr Dick?

-- Jag menar, att om jag blir kär i en flicka, så låter jag endast
kärleken tala!

-- Menar herr Dick, att ni skulle gå så långt att ni gifter er
med en... fattig flicka?

-- Ja -- fattig, enkel ... utan uppfostran... endast hon lät mig
tro på hennes renhet, hennes sanning och kärlek.

Öfver Bellas drag for ett beslutsamt uttryck.

Hon <i>visste</i>, hvad hon <i>ville</i>, och tänkte rätta sig därefter.

-- Kom nu ... hit kunna vi gå ensamma.

Han gick före och visande vägen upp till »Tysta Marie».

Bella lät framgå den önskan, att hon ville gå på Cirkus på
kvällen med honom.

-- Nej ... huru kärt det än vore mig, så kunna vi det ej,
fröken Bella. Ni bör vara rädd om ert rykte ... dess lättare går det
en gång då ni vill på allvar förvärfva en säker ställning i <i>våra</i>
kretsar .. Tänk noga på den tiden, fröken Bella!

Han sade detta, liksom understrykande hvart och ett ord,
under det att han ännu fasthöll hennes hand, innan de skiljdes i
deras gemensamma förstuga vid Strandvägen.

-- Jag skall gå med och draga upp gardinerna, sade Bella när
hon återkom med nycklarne till våningen, som öfver
sommaren stod obebodd och tillbommad.

-- Nej -- absolut inte, sade han bestämdt. Jag vill ej, att
någon skall se oss ensamma tillsammans i en ödslig våning.

-- Jag skall inte göra er något ondt, sade hon med ett djärft
skratt.

-- Förstår Bella ej Dicks mening.

Han tog och kramade häftigt hennes båda händer... Men
sprang i samma ögonblick hastigt upp för trapporna, liksom rädd
för sig själf... Nycklarne hade han ryckt ifrån henne...


-- »Dumming», hviskade hon för sig själf och såg med vredgad 
blick efter honom. -- -- -- -- -- -- -- -- -- -- -- -- -- -- 

Maud gaf sig till att helt lugnt lägga sig och försöka läsa.
Men framemot klockan tolf började hon känna en obestämd oro,
liksom tvingad in i egna intressen igen. »Den ohyggliga
människan», som inte kunde låta henne vara i fred! Hon var viss på,
att det endast var hans vilja som oroade henne. Men han skulle
bara våga försöket att träffa henne -- han skulle...

Det knackade på dörren.

-- Fröken, lord Crawford låter hälsa, att doktor Grane väntar där nere.

-- <i>Har</i> jag inte <i>sagt</i>, att jag ej <i>vill</i> gå ned, hvad?

-- Men lord Crawford bryr sig ej därom.

-- Maud lilla! Skynda dig nu upp!

-- Kommer nu <i>tant</i> med? Hör nu, tant Julia. Är det er
mening att pina ihjäl mig med ens? Eller hvad skall <i>detta</i>
föreställa? Gå med sig, Anna!

-- Maud nu hjälper inga konster. Pappa tänker låta doktor
Grane taga väldet.

-- Han! <i>Han</i>! Jo, det ska' ni allt få erfara, hvem som har väldet.
Maud kröp ned i sin bädd, precis som ett litet klot, så kröp
hon ihop, och drog täcket öfver hufvudet

Dörren tillslöts ganska ljudeligt, och Maud vågade åter titta
upp och andas in lite' luft. Hon ämnade just springa opp och
regla dörren, då hon till sin stora harm och fasa hörde faderns
och doktor Granes röster i korridoren strax utanför.

Att låtsa sofva var hennes enda räddning.. I alla fall måste
hon draga täcket öfver hufvudet; hon gjorde ett litet andhål,
kröp inåt väggen och beredde sig till hårdnackadt motstånd.

-- Maud, sade fadern med ovanlig stränghet i rösten, Maud vi
måste tala med dig.

Inte ett ljud till svar.

-- Hon är verkligen ovanligt egensinnig, sade doktor Grane
med en blinkning till lorden, <i>ovanligt</i> -- man kan nästan säga, att
det gränsar till sinnessjukdom. Kunde man bota ett <i>sådant</i> fall
vore mitt anseende som läkare för alltid skapadt!...Ni <i>skall</i> se
upp, fröjken Maud!

Han lade sin hand, djärft nog på hennes axel, och Maud kände
denna beröring som hett bly.

Hon tog stilla och försiktigt en flik af lakanet och bet ett fast

tag däri. Men tillika var det något komiskt i det hela... fattades 
blott att hon skulle börja skratta... då sade han väl, att hon
hade »skrattsjuka», den där enländiga kvacksalfvaren....

-- Maud -- jag vill att du svarar mig på mina frågor -- du skall
se upp, hör du det? Faderns röst lät allvarlig.

Men Maud blef stilla i samma ställning.

-- Jag tror ej <i>det</i> är rätta sättet, sade doktor Grane. Jag vet,
hvad som skulle kunna rädda henne, det arma barnet.

Maud spetsade öronen. Kunde just undra hvad som <i>nu</i> skulle komma?

-- Jo -- en stor, varm kärlek, sade han med djup, vibrerande
röst, kärleken till en make, till hvilken hon kunde se upp...
hvilken hon kunde både älska och akta.

Ehuru han nästan hviskade dessa ord, brände de sig in med
eldskrift i hennes själ.

-- Hvem skulle kunna älska en sådan liten »argbigga»? sade
lorden bedröfvad, med en suck.

-- <i>Kanske</i> där kan finnas någon, svarades lika tyst, men med
tvifel i stämman...

Och där låg »hon», föremålet för deras ömma omsorger, och
kände, huru heta tårar banade sig väg utför kinderna... naturligtvis 
endast af harm och ilska grät hon!... Någon att älska
-- ja, »det var just det»!

-- Hennes kropp ser ganska stark ut, fortfor Grane.

Hvad visste han om hennes kropp? Lika mycket som om hennes själ!

-- Det är således ej värdt med medicin -- blott jämn och
lugn behandling.

Och så lugnt, så isande lugnt han sade det där! Ismänniskan!
Kanske de trodde att hon var tokig? Eftersom de talade så där i
hennes närvaro.... Hon var färdig att draga bort täcket från
ansiktet och »räcka lång näsa» åt honom och visa, att hon var
alldeles fullkomligt slug.

Men hon var som förlamad -- låg blott stilla och tyst... nästan 
rädd att andas... Hon ville ej förlora ett enda ord af den
vidriga rösten. Och nu grät hon igen.

-- Farväl tills i morgon, egensinniga barn! Han lade sakta
handen på hennes hufvud, och hon ryckte otåligt till.

-- Ja, ni upprepar ju edra besök hvarje dag så länge hon är
sängliggande, doktor Grane? sade lorden vänligt.

-- Naturligtvis! Jag har ju <i>lofvat</i> eder, att hon skall bli botad!

Med dessa ord stängde de dörren efter sig. Och i samma ögonblick 
var hon uppe ur sängen.

Den blick, hon sände efter dem, gnistrade af vrede. Hennes
båda händer knöto sig, och hon skakade dem alldeles ursinnigt.

-- Vänta ni! Ohyggliga varelse, som totalt förstört min pappa
för mig! Den där stora kärleken... den blir nog ej häller något
af. Åsna! Hvad vet ni om kärlek -- grobian -- fridstörare!

Och så kastade hon sig åter ned på bädden samt gaf sig till att
fundera ut, på hvad sätt hon skulle »kugga honom».

Plötsligt sprang hon upp så häftigt, som om hon fått en
elektrisk stöt.

-- Jag <i>har</i> det! sade hon halfhögt jublande... sedan kröp hon
ned igen, men hade tydligen svårt att hålla sig allvarsam.

Följande dag var det på samma sätt. Tant Julia befallde
henne, att hon skulle stiga upp och kläda sig, enär hon ju hade en
alldeles briljant aptit och för resten ej alls såg sjuk ut. Samma bud
kom äfven från lorden, men allt förgäfves. Maud blef stilla i
bädden.

När de ändtligen gått sin väg, »hennes plågoandar», fick Maud
förskräckligt brådt med att stiga upp. Snart hade hon af små
kuddar och hopvirade kläder format en människa i bädden
iklädd Mauds nattlinne och vänd inåt väggen så att det såg precis
ut, som om en människa legat under täcket. Under tiden skrattade
hon uppsluppet, men kväfdt, och det var hög tid, att hon själf
kröp in i garderoben, hvars nyckel hon tog med sig, samt intog en
afvaktande hållning, ty nu hördes de välkända stegen i korridoren.

Nu började förhöret med Maud i sängen. Men -- hon vägrade
envist att svara. Faderns röst lät allt mera allvarlig... och
doktor Grane upprepade mildt, men bestämdt sina frågor.

Intet svar!

Då lade doktor Grane tungt sin hand på Maud i sängen och
utropade i detsamma med allvarlig, nästan sträng röst:

-- Hvad är det här för galenskaper? Hon är verkligen värre
än någon jag har haft att göra med. Jag skulle önska, lord
Crawford att ni ville lösa mig från mitt löfte, att söka göra något för
detta barn.

Från garderoben hördes ett klingande, muntert skratt!

-- Pappa, förlåt, älskade! Det var ej för <i>dig</i>! Jag skall tala
med dig sedan, om ni blott går nu!



Lord Crawfords tystnad verkade i denna stund mera på Maud än
en kraftig predikan, och inom sig ångrade hon redan sitt upptåg.

-- Får <i>jag</i> stanna och tala med er nu då? frågade Grane, för
lord Crawfords skull betvingande sin vrede.

En ursinnig fnysning var hennes svar.

Efter en stund var det tyst igen -- och nu kröp Maud fram,
gjorde en ovanligt nogrann toilette... och gick ned på verandan.

Men doktor Grane var gången.

-- Att bara <i>våga</i> något så förfärligt oförskämdt med en så
framstående läkare! sade tant Julia, när Maud nu kom ut på
verandan med ett leende ännu kvarglömdt på sina mjuka läppar.

-- Ja <i>tänk</i>, så modigt af mig! Men nu tror jag han är kurerad? Hvad?

-- Lord Crawford är <i>mycket</i> ond. Han säger att vi skola flytta
in i morgon.

-- Gud vare lof, att du kom, Inger! Jag är nära att förgås, af
alla möjliga skäl... både skratt, ledsnad och ilska, sade Maud
afbrytande och hoppade nedför trappan, Inger till mötes.

Men i detsamma fick hon håg för att åka bicykel ett tag. på
Ingers cykel. Och af bar det, ehuru hon var utan hatt, ut i
blanka solskenet, ned som en stormil förbi de få ännu kvarvarande
badgästerna.

Jaså, det var endast den där »tattarungen», som hon af många
på skämt kallades, då var det ej något att undra på -- ty af henne
kunde man nästan vänta sig hvad som hälst för upptåg.

-- Hvart tog du vägen? frågade Inger, som med litet otålig
uppsyn nu sällskapat med fröken Julia en god kvart.

-- Jag är här nu igen. Men <i>kom</i>, skall du få höra!

Nu fick Inger del af hela historien med doktorn.

-- Och det där anser du kanske för kvickt till och med? Du
lilla »nervbylte»! Jag vill säga dig, att doktor Grane inte alls är
att leka med. Det såg jag, då jag i dag mötte honom. Han
såg riktigt bister ut, Maud!

-- Skönt! Då kanske <i>jag</i> slipper honom!

-- Det tar jag alldeles för gifvet, ty en så eftersökt läkare
låter nog ej leka med sig på <i>det</i> sättet, må du tro.

-- Gudomligt! Hänförande! Åh, lilla Maud! Hvad du är för en
klok flicka!

Maud sade detta till sig själf i förnöjd ton, men såg likväl
litet häpen ut.

-- Tänk, att din far reste med honom med tretåget till
Stockholm -- jag såg dem nere vid tåget. De talade om »Tufvan»
tyckte jag.

Mauds ögon blefvo stora som riktiga gluggar, och det kom ett
uttryck af skräck i dem.

-- Tufvan? Är du galen, Inger?

-- Inte <i>jag</i>, men de, som spärras in där!

Maud såg verkligen riktigt blek ut och satte sig fogligt och
beskedligt på en stol, ej på ett staket eller bord, som hon eljest
med förkärlek brukade göra.

Hvad Inger haft att säga var af den beskaffenheten, att hon
kände sig litet smått träffad.

-- Kanske du tror, att de skaffa plats åt <i>dig?</i> Ja, ser du, Maud
då man under flera veckor bär sig åt precis som en stolle... som
du nu gjort... får man inte undra på, att folk börjar dra' öronen
åt sig .. »<i>Dra på sig</i>» och spöka ut portvaktsflickan samt
presentera henne som folk -- det är ju blott i <i>det</i> någonting inte
riktigt slugt.

-- Hör du, Inger du! Vi lefva i det nittonde århundradet, jag
vill upplysa dig därom. Säg bara inte ett ljud om <i>Bella</i>, ty hon
är tusen gånger trefligare än du till exempel, och jag bryr mig
<i>inte ett dugg</i> om alla fånigheter, som du inbegriper i det där ordet
»<i>passar</i>» -- jag <i>hatar</i> det.

Maud flög upp med gnistrade ögon, som riktigt glödde af harm.

-- <i>Fånigheter!</i> Jag tycker du borde <i>känna</i> mig så pass, Inger,
att du vet att jag har sådana <i>principer</i>...

-- Har du principer?

-- Att.. att jag aktar människan för hvad hon <i>är</i>, inte för
hvilken släkt hon hör till eller hvad hennes föräldrar nu
händelsevis varit....

Inger gick lugnt fram till karaffen, som stod där med friskt
Thorekäll-vatten, slog i ett glas och höll det framför Maud med
en befallande gest och ett:

-- Drick, så blir du lugn!

Maud slog till glaset med en häftig rörelse, så att vattnet
stänkte omkring på bord och golf.

-- Så där kommer du alltid, Inger, och behandlar mig som
barn eller dåre. Kan du inte lära dig att jag... jag... är en
tänkande kvinna...

-- Hvad <i>tänker</i> du på då, stumpa?

-- Som... som... som rör mig i stora intressen... som... som
vill trampa ned sådana där fåniga idéer om bördskillnad och sådant....

-- Du tror naturligtvis, du skall lyckas i det?

-- Om... om... om... någon börjar och bryter -- med fördomar, så...

-- Så förfäktar du en vacker sak, kära barn... Men huruvida den är klok?

Inger piskade sina knän med handskarne, som endast tycktes
henne lämpliga till detta ändamål, ty på hennes händer voro de
sällan.

Tror du kanske att, därför att <i>du</i>, lilla noshörning, kallar den
här tarfliga och obildade portvaktsungen <i>din</i> vän och visar dig
ute med henne... att de <i>andra</i> i societeten erkänna henne?

-- Ja -- <i>är</i> det ej, så man kan bli galen?

-- Så länge som hon <i>uppför sig</i> som en obildad, slamsig tös?
... Det är af <i>kärlet</i> man känner <i>innehållet</i>, Maud, kom ihåg det,
du....

-- Vet du hvad, Inger, att du är helt enkelt afundsjuk på
Bella. -- Du, som tycker dig vara så präktig, kunde gärna
tillstå det.

-- Afundsjuk och på hvem då?

Inger blossade upp.

-- <i>Naturligtvis</i> på mig och min ståndaktiga vänskap för Bella.

-- Envishet, -- rättade Inger. Men mins mina ord, att där
ligger <i>egoism</i> under Bellas vänskap. Skulle hon på något sätt en
gång komma sig upp, så kan du vara så säker, som på att du nu
ser mig framför dig, att hon skulle vända dig ryggen, för allt
hvad snäll du varit emot henne.

-- Du är <i>orimligt</i> elak i dag, Inger

-- Vi få väl se -- eller rättare sagdt, jag <i>hoppas</i>, att vi <i>aldrig</i>
få se det, Maud!

Maud var ytterst orolig i dag! -- kanske hon insåg, att hon
möjligen varit för trotsig och gått för långt, både emot fadern
och... honom...

Och så kom det där med Bella... att Dick rest med henne och
ej låtit höra af sig på flera dagar... och till sist Ingers
obehagliga sätt att riktigt afkläda hvarenda sak dess poetiska omhölje
... och se allt så oskönt, så realistiskt rått --


Hon ställde sig på motsatta sidan af verandan med ryggen åt
Inger. . .

-- Talade de verkligen om »Tufvan,» Inger? frågade hon
lågt, och sökte göra rösten mycket lugn och likgiltig.

Hade Inger varit snäll, hade hon säkert talat om, att det var
om en af doktor Granes patienter, de talade.

Men nu -- bortvänd -- skrattade hon, under det att hon allvarligt 
och trumpet sade.

-- Visst gjorde de det!

*

</chapter>

<chapter name="IX. Ute i staden">

<h2>IX.

Ute i staden.</h2>

<big><big><big>M</big></big></big>aud, som älskade ombyte i alla former, tyckte under de
första dagarne, att det var nära nog förtjusande att åter
vara i hufvudstadens vimmel.

Det enda otrefliga var, att Bella sorgfälligt tycktes undvika
att träffa henne, det föreföll då så ensligt, tyckte Maud, ty de
stora och många rummen gapade tomma i sin kalla prakt emot
henne, där hon gick och hade ingenting att göra.

Dick var äfven mycket upptagen i sin atelier -- dit Maud inte
varit, ända sedan hon kom från landet.

Nu på förmiddagen gick hon fram och åter i rummen, och
hade alltid till slutmål att stanna i sista rummet, hörnrummet
med den stora balkongen löpande rundt kring hörnet af Gref
Magnigatan.

Hennes ögon stirrade alltjämt på de sorgfälligt neddragna
persiennerna midt emot. Hvad det såg dödt och otrefligt ut!

Hon gick ut på balkongen och ställde sig där en stund, böjde
sig öfver räcket, såg på bladväxterna, som åter voro ditflyttade
... och så gled blicken åter till rummen midt emot....

Men där såg så dödt och stilla ut, och med en otålig suck
återvände hon in.

Om jag skulle gå upp till Dick en stund? tänkte hon, och
omsatte genast tanken i handling.
Men -- hvad i alla dagar! Bellas röst därinne?

Hon gick raskt på, ty dörren var olåst. Som en bild af
förvåning stannade hon framför den »neapolitanska frukthandlerskan»
som halflåg på en bänk med en fruktkorg vid sina fötter.

Bella såg triumferande ut, men var tyst. Det var nästan slut
på sittningen, ty Dick hade arbetat ett par timmar redan.

-- Men, Dick, <i>hvarför</i> har du ej talat om för mig, att Bella
står modell?

-- Jag vet ej, men det var något inom mig som bjöd mig tiga
... jag var måhända orolig, att du, oförsiktig som du ibland är
i dina yttranden, kunde låta undfalla dig uttryck, som kanske
skadade Bella... fröken Bella.

-- <i>Tänkte</i> du det om mig, Dick? Då du vet, huru ifrigt jag
alltid framhållit Bella? God dag, Bella, sade Maud slutligen.

Bella, hvars hela sträfvan gick ut på att fånga Dick, tyckte
sig nu så nära detta mål, att det började förefalla onödigt att
ständigt begagna Maud som mellanhand. Det var något så eget,
hon kände för Maud -- på samma gång både hat och kärlek...
ty hon kunde ej känna någon ro, om hon ej visste, hvad Maud tog
sig till... och huru hon tänkte... hon kände den lifligaste önskan
att i allt söka efterlika Maud, och likväl visste hon, att hon i
botten af sin själ hatade denna varelse, så mycket mera begåfvad på
alla områden... så lyckligt lottad i yttre hänseenden... så var
också hennes innersta önskan att kunna taga åt sig själf samt
beröfva Maud allt, hvad som stod i hennes makt! Däraf hennes
fröjd att visa Maud, att Dick inte endast hade hemligheter för
henne, utan tycktes så upptagen af Bellas sällskap, att han ej
ägde tid för sin syster.

Maud stod tyst och stirrade ut öfver den vidsträckta utsikten
ända bortåt Söder. Både Bella och Dick kände, att Maud var
sårad öfver deras beteende.

-- Nu, fröken Bella, behöfver ni ej längre upptaga er tid för mig.

Han hade börjat att alltid säga fröken till henne.

-- Får jag komma upp till dig en stund i afton, Maud? frågade
Bella åter inställsamt, ty Maud hade på sig sin »lady-hållning»...
och då var Bella alltid färdig att lappa ihop det bristande
vänskapsbandet.

Maud var för stolt att <i>visa</i>, huru sårad hon kände sig, och sade
därför blott:

-- Du kan ju komma, pappa är på Frimurarelogen, och då
kunna vi vara ogenerade -- kom då vid sex-tiden....

Maud nickade, litet öfverlägset kanske, men detta var helt
säkert omedvetet.

Dick gaf Bella en varm, vältalig blick och bugade sig med ett:
»tack för i dag.»

De båda syskonen stodo för en stund tysta bredvid hvarandra.

-- Är du ledsen på mig, Maud?

-- Jag tycker, du har blifvit så konstig på en tid, Dick... så
sluten för mig. Vi hade ju förut allt gemensamt?

-- Ack, Maud -- kom och sätt dig en stund, medan jag gör
mina penslar rena... han tog undan en tafla från en stol.... Ser
du, Maud -- -- jag har gjort en upptäckt ... som är mycket
upprörande.

-- Hvad då?

Maud, som sällan begagnade sig af annat folks vanor att
placera sig, hade sparkat fram en braskudde och låg nu utsträckt
med hufvudet på den, kroppen i behaglig böjning på mattan och
armarne öfver hufvudet.

-- Nå -- gå på då, Dick! Hvad är det för en historia? Jag är
nyfiken, förstår du!

-- Kära Maud, vet du, hvad kärlek är?

-- Kärlek? Nej, -- med en energisk ruskning af hufvudet,
nej -- inte alls!

-- Det borde jag väl kunnat förstå.

-- Åh, hvarför <i>det</i>, om jag får fråga?

-- Du är ju ett barn, Maud, så fullständigt outvecklad,
suckade han.

-- Jaså. Du menar det? Ja, men då skall jag be att få
upplysa dig om, att den femtonde september -- olämplig dag för
ressten, men det rår <i>jag</i> ej för -- fyller jag, Maud Crawford, sjutton
år -- <i>jo</i> du! Och hvad kärleken beträffar, så nog kan jag vara
gammal nog att fatta en sådan där känsla... Lifvet för den, man
älskar, begriper du!... Afgrund utan hans närvaro!... Ödslighet,
tomhet... då han ännu är på landet och hans gardiner aldrig,
aldrig i lifvet dragas upp!

Hon hade under denna förklaring till hälften rest sig och satt
nu som en lapp med benen i kors under sig och vaggade fram och
tillbaka, med händerna knäppta bakom sitt hufvud, som hvilade
i dem.


Det hade kommit ett sådant glödande uttryck, paradt med djupt
vemod i blicken, att Dick mållös stirrade en stund på henne.

-- Maud... Maud... hvad är det du säger? <i>Hvem</i> är det, som
inte drar upp sin gardin? Som är på landet?

-- Huru i alla dagar skall jag kunna veta det? Det är väl
många, tänker jag, sade hon blossande röd.

-- Men den, som <i>du</i> älskar?!

-- Inte orkar <i>jag</i> älska någon <i>viss</i>, begriper du, men <i>därför</i>
kan jag väl förstå, huru det går till! Jaa då! -- --

-- Förstår du mig då, om jag talar om, att jag älskar Bella?

-- Inte riktigt, Dick?

-- Hvarför det då?

-- Hon är så ... klumpig; hon är inte nog fin för dig, Dicken ...
nog att <i>jag</i> tycker om Bella, som du vet, men inte så mycket
som <i>din</i> dröm.

-- Detta skall ej bli någon dröm, Maud. -- Jag tänker bedja
henne bli min hustru.

-- Och det tror du, pappa tillåter? Nej, Dicken .... <i>aldrig</i>
i lifvet gör han det, han som inte ens tål Bella i rum ....

-- Det bryr jag mig ej om. Jag tänker trotsa honom, blott i
detta fall.

-- Men hur har du kunnat bli så förfärligt kär i henne? Jag
tänkte du svärmade för det där »tyllbyltet», som Inger kallade
Mathilda Tott för.

-- Mathilda Tott... nej då! Hon var söt, men hon var ju en
rik, skyddad flicka. Bella står så värnlös och ensam i lifvet ...
hon är så vacker, så utsatt för alla frestelser.

-- Nå, men tror du hon älskar dig då?

-- Jag hoppas det.

-- Du har inte händelsevis frågat?

-- Inte ännu.

-- Då är det nog bäst, du dröjer tills pappa är riktigt mätt
och uthvilad någon stund. Du vet, då han är i humör. Han
har börjat bli så svårhandterlig nu på en tid, så jag riktigt får
fundera ut rätta sättet med honom för egen del, för mina egna
små... infall.

Maud lät en smula förargad.

-- Och <i>du</i>, du tänker således inte sätta dig emot det? Du...
vill ju försöka att vara min egen Maud, som... befrämjar mina
planer... lilla Maud...

-- Ja -- bevars ... det kan väl ej hjälpas.. nog vet du <i>jag</i>
tycker om Bella tillräckligt... men... jag undrar ändå, om det
blir trefligt att bli släkt med portvakterskan? Ska' <i>jag</i> säga, <i>tant</i>
åt henne?

Maud frågade detta med olycklig, litet skrattfärdig uppsyn
och stirrade på Dick.

-- Du bryr dig ju blott om <i>personens värde</i>, har du minst tusen
gånger bedyrat...

-- Men jag har aldrig lyckats utspionera madam Olsons
obeskrifliga värde, kära Dick... annat än som oöfverträfflig i att
hålla förstugan ren och piska våra mattor för resten...

-- Du är inte snäll, Maud. Jag förstår ej, hvar du har ditt hjärta.

-- Det är nog inte hemma -- kanske jag aldrig fått något?

Hon steg upp och kastade i förbifarten en hastig blick på hans tafla.

-- Hör du, Dick, pappa är visst ännu lite ursinnig på mig för
den där »djurplågaren»... doktorn du vet... så det är nog inte
värdt du försöker på någon tid ännu. Men -- hon såg på sitt ur
-- nu måste jag ut och gå ett slag innan middagen. Följer du
med?

-- -- -- -- -- -- -- -- -- -- -- -- -- -- -- -- -- -- -- -- -- --

När de gingo i allén utanför sin bostad, såg Maud upp till
sina fönster och balkongen -- -- och af en händelse äfven till
våningen bredvid.

Hon ryckte häftigt till. Alla fönstren utåt Strandvägen lyste
med uppdragna gardiner och vittnade om att rummen voro
bebodda. Där trodde hon sig till och med upptäcka en gestalt,
nedböjd öfver sitt arbete vid skrifbordet... men <i>det</i> stod nu ej mera
vid fönstret åt Gref Magnigatan... det var längst borta... utåt
Strandvägen.

När Maud kom upp till middagen, såg hon uppskakad ut...

Fadern hade allt sedan doktorns besök ute i Södertälje varit
tyst och sett mycket ogillande ut emot Maud, som förgäfves bjöd
på sina kvickaste infall och mjukaste smekningar.

*
</chapter>

<chapter name="X. Lord Crawford får ett lätt slaganfall">

<h2>X.

Lord Crawford får ett lätt slaganfall.</h2>

<big><big><big>P</big></big></big>å eftermiddagen när Bella skulle komma, var Maud försatt
i sådan stämning, att hon kände behof af att ettdera
storgråta eller slå om i vildaste munterhet. Hon valde det
senare, och sprang med jublande glädje ut i tamburen för att
välkomna gästen.

-- Hvad ska' vi nu taga oss till? Vet du hvad, Bella... Vi äro
alldeles ensamma, ty jag har bjudit tant Julia på att höra »Faust»
i afton, blott för att jag skall slippa hennes gnat en stund. Åh!
hon pinar bestämdt lifvet ur mig till sist med sitt eviga: »det
passar ej, Maud lilla»...

Maud härmade mästerligt fröken Julias sätt att tala, och Bella
skrattade förtjust.

-- Om vi skulle taga oss till att spela och sjunga litet?

-- Åh ja! Låt oss det, bad Bella.

-- Men då får du taga på dig min hvita sidenklädning,
urringad och utan ärmar... jag skall dansa zigenardansen, som jag
lärde mig i somras ... vet du, jag har, utan att tant vet det,
skaffat mig en förtjusande klädsam zigenardräkt. Jag skall endast
springa ut och säga till åt Jonsson och jungfrurna, att de kunde
passa på att få sig en friafton, endast de vore hemma vid teaterns
slut.

Maud ville vara totalt ostörd i sina nya upptåg, och hon åtog
sig till och med att öppna, ifall någon ringde.

I förbifarten sade hon till om åtskilliga förfriskningar och fick
så rikligt däraf, att bordet ute i eksalen riktigt dignade under
sötsaker och frukter.

När allt var stilla, började ett rifvande i Mauds garderob.
Zigenardräkten togs fram: håret släpptes fritt kring axlarne, och
tamburinens slantar darrade och klirrade snart vid Mauds
häftiga rörelser. Det var en vild tarantella, hon dansade, och
rörelserna påminde lifligt om dem hos ett infödt Söderns barn med
eld i blodet och på samma gång om det mjuka, inlärda behaget
hos en dansös...

Bella stod där i den hvita, släpande sidenklädningen, för trång
och liten i lifvet, öfver hvilket var kastadt en hvit spetsslöja.
Hon hade ett nothäfte i handen och väntade otåligt att det skulle
bli hennes tur. Nu sprang Maud fram till den präktiga flygeln,
slog an några ackorder och sjöng en liten spansk ballad, som hon
hört någon af de utländska storheterna briljera med, och hvilken
hon med lätthet inöfvat ... oerhördt musikalisk som hon var.

-- Nu är det din tur, sade Maud, sedan hon med lifliga och
tacksamma rörelser hälsat den inbillade, stormande publiken.

Bella gjorde en stel och litet klumpig rörelse samt började,
ackompanjerad af Maud, med stark, fyllig röst sjunga: »Otaliga
vågor vandra på hafvets glänsande ban»...

-- Hvad du har för en präktig, stark röst, Bella! afbröt Maud,
som af vännen ej fått ett enda gillande ord för sin mjuka och
kristallklara sång.

-- Det sade också alltid fröken i folkskolan.

-- Fortsätt då: »o, vore jag som de andra», just den där raden!
Följ med orden, så spelar jag melodien, begriper du!

-- Ah! det ringer! <i>Hvem</i> af oss skall kunna öppna? Ingen är
hemma där ute!

Det var doktor Grane som stod där med armen om lord
Crawford, när Maud ändtligen öppnade. Lorden hade på Logen, där
de träffats, fått en lindrig svindel och bedt doktor Grane
ledsaga honom hem.

***

Lord Crawford ryckte häftigt till, då hans dotter, förvandlad
till zigenerska, vacker, med purprade kinder och glänsande ögon
stod framför honom.

Han lade bländad sin hand öfver ögonen under försök att
tillbakatvinga en vision ... ett minne som ville kväfva honom ...

-- Vi gå in i gula salongen, sade han matt och stödde sig
ännu på doktor Granes arm ...

Där stodo alla stolar i rad som för åhörare, och Bella i stor
toilette på den improviserade estraden.

Maud, som var orolig för fadern, tänkte ej på något annat
än honom i detta ögonblick ... men stannade förvirrad, när hon
kom ihåg, huru hon var klädd, och så såg hon på Bella ... och
hela tillställningen.

-- Tack! tack! Nu är jag åter bra, sade lord Crawford och
sjönk ned i en soffa, men hvar är Jonsson? Hvad vill detta allt
säga? Min kära Maud, hvad är nu <i>detta</i> för nya upptåg?

-- Vi roa oss litet ... Bella och jag ... svarade hon, verkligen
litet bringad ur koncepterna, och strök, med nedböjdt hufvud,
med händerna öfver den skarlakansröda, korta kjolens veck.

-- Jag tror fröken har blifvit bra igen nu? sade Grane litet spetsigt.

-- Jag vet mig just ej ha talat om någon sjukdom, åtminstone 
inte med er ... svarade Maud och mötte för en stund med
mörk uppsyn hans blick, som med en anstrykning af löje var
fästad på henne.

-- Ring på någon tjänare -- säg till om is och champagne,
Maud, afbröt lorden.

-- Det finns ej ett lif hemma mera än jag ... de äro alla ute
och fästa.

-- Men jag begriper ej detta, Maud?

-- Det är jag, som sändt bort dem. Men -- vänta du, pappa
lilla -- jag kan bestämdt själf skaffa hvad du önskar!

Som en stormvind var hon med dessa ord ute genom de fyra,
fem stora salonger, som lågo mellan köksdepartementet och
gula salongen.

Men då det åter ringde, sprang hon ut i tamburen för att
öppna. Detta började riktigt roa henne ... Det var så
ovanligt att ha något att göra ...

- Nej, se god dag, Thore! Du kommer som efterskickad i
stället för Jonsson! Tänk dig, pappa har kommit hem, vill
ha champagne och is, och jag har sändt bort Jonsson, tant och
hela bunten för resten! Men, det är ju sant, Thore, detta är
din första visit hos oss! Välkommen! Men <i>det</i> betyder ju
ingenting. Kom med mig ut, så skall vi bestämdt försöka skaffa hvad
pappa önskar!

Bella hade under tiden kommit utsvassande i sin hvita dräkt,
sedan hon smitit bort på en bakväg så snart lorden nalkades.
Hon var mycket mera hemma i köksregionerna, där hon lite
emellan under sina flitiga besök, när de voro yngre, fått invänta
Maud. Alltså blef det Thore, som med hvitt förkläde och
serviett på armen kördes in till lord Crawford och doktor Grane
med brickan. Maud betraktade med stor tillfredsställelse den
lyckade betjänten och stod själf och tittade bakom draperiet,
undrande hvad fadern skulle säga, när han fick se Thore som betjänt.

-- Här i huset kommer man från den ena öfverraskningen, in
i den andra, hela dagen, sade lord Crawford godmodigt och
hälsade den unge mannen välkommen.

Men nu kunde Maud ej längre hålla sig <i>utanför</i>; hon sprang in
och frågade fadern, om han inte tyckte, att Thore var förträfflig
som betjänt.

Thore bugade sig, högeligen smickrad.

Men den, som ej såg trakterad eller glad ut, var doktor Grane,
som med bistert rynkade ögonbryn iakttog Mauds öfverdrifvet
lyckliga uttryck, allt sedan den unge mannen kommit. Han
kunde ej häller med den där förtroligheten dem emellan...

Men han satt tyst och betraktade några vyer från Italien, utan
minsta aning om hvad han såg -- -- ty så ofta han var i tillfälle
därtill glömde blicken sig kvar på den unga flickans tjusande
drag och graciösa rörelser.

När Thore blifvit sänd upp till Dick för att bedja honom komma
ned, och lord Crawford förklarade, att han kände sig fullständigt
återställd, »ringde Maud ihop» några vänner hvilka bodde i
närheten, och Inger Balle lofvade äfven att komma, så snart hon fått
hvila sig efter sin stora fröjd i lifvet, det vill säga det grundliga
arbete, som det tog att ordentligt och noggrant intaga sin middag.

-- Kan du inte sjunga en bit, Maud? bad Thore, när de unga
stimmade där inne kring de läckerheter, som voro afsedda för
Bella och Maud, men som godt räckte till för dem alla.

Hon tittade med en afvärjande rörelse in åt salongen, där de
båda »äldre» herrarne, fördjupade i samtal, icke tycktes ägna en
tanke eller något intresse åt dem.

Och så slog »zigenarflickan» sig ned vid pianot och sjöng, och
sjöng ... den ena biten efter den andra ... ömsom smekande och
mjukt, ömsom vildt, med en underström af lidelsefull glöd ...

Doktor Grane gaf allt mera förströdda svar, ... han drogs med
in i en atmosfär af poesi och glöd ... där han inte på länge rört
sig ... Underliga tankar ... vemodig längtan, stormande lidelse,
tillbakatvingad för någon tid, tumlade om i hans själ ...

Hvad hans ensliga, pliktuppfyllda lif dock var kallt, tomt och
ödsligt! ...

Nu var det slut med den sången ... Samtalet började åter gå
litet ledigare, ty äfven lord Crawford kände sig underligt beklämd,
när han hörde Maud sjunga så och såg henne i zigenardräkt ...
precis afbilden af den, som utgjorde hans lifs stora tragiska minne.

Nu bröt en stark röst igenom, trotsande både stoppade möbler
och tjocka draperier ... och »Otaliga vågor» började åter rulla!

Doktorn hade tagit sin plats så, att han genom den fil af rum,
där salen utgjorde bakgrunden, kunde iakttaga ungdomsskaran,
ehuru han vände sig till hälften bort. Måhända var det hans
blick som elektriserade ... ehuru Maud naturligtvis ej ville tillstå
det, icke ens för sig själf ... Men hon var i afton mera vild än
vanligt.

Just i detta ögonbblick ... när han tillfälligtvis såg dit igen,
hade hon kastat sig upp på en stol, som tjänade som häst, och
ena stunden på knä ... nästa balanserande på en fot sträckt på
tåspetsen, agerade hon under vilda »hej» och rop en
cirkusryttarinna. Doktor Grane rynkade åter de svarta, buskiga
ögonbrynen. Thore stod nämligen försänkt i stilla hänryckning och allt
för nära henne ... inbillade han sig ... men de voro ju endast
sådana där ungdomsvänner ... Strax därefter dansade hon åter, med
dessa smidiga, förunderligt fängslande rörelser, en sprittande
tarantella med taktfull rytm af slagen på tamburinen.

Bella stod, ännu klädd i sin djupt urringade klädning, och
betraktade med mörka ögonkast, huru allt intresse ovillkorligen
knöt sig kring Maud och hennes »dumheter»....

Skulle aldrig <i>den</i> stunden randas, då de här dumdryga gässen,
alla de fina ungdomarne, Mauds vänner, som nu sågo henne öfver
axeln, finge förtrampas af henne ... af Bella Olson?

-- Bella -- hvad ni har för en präktig röst ... sade Dick, som
bemärkte hennes mörka uppsyn och ville bortjaga den ... Med
<i>den</i> kanske ni en gång kan binda en hel värld vid edra fötter, sade
han till svar på hennes egen tysta fråga.

-- <i>Tror</i> ni det? utropade hon med en röst, som om hon nu
först började ana hvad lifvet var ...

-- Såvida ni ej i stället väljer en bana som endast binder <i>en</i>
vid edra fötter, ert lif, Bella ...

Hon skrattade fritt ... högt. Huru kunde hon annat, då hon
nu måste förstå att lifvet på ett eller annat sätt dock skulle bära
henne rosor, röda, granna, granna rosor!

-- Nu kan du sluta med det där, sade Inger häftigt. Det är
väl ej meningen att du skall taga lifvet af dig för vårt så kallade
nöje häller?

Maud, som lefvat sig in i den berusande drömmen, att hon var
en fri zigenarflicka, ute ... borta ... långt borta från tvång och

storstadslif, stannade häftigt och stirrade en lång stund på Inger,
med ögon, som ej tycktes se eller kunna uppfatta, att det var hon,
eller hvad hon nu menade.

-- Kors, hvad du tittar fånigt! fortfor Inger med barsk stämma,
men med öm oro i blicken ... litet vaksam ... liksom på förhand
beredd på, att denna exalterade stämning skulle sluta illa.

Med händerna för ansiktet och ett gällt rop föll hon, såsom
Inger beräknat, som en sten till golfvet ...

Innan någon ännu hunnit röra henne under första förvirringen, 
var doktor Grane med några raska steg vid hennes sida. På
starka armar bar han henne, på anvisning af Dick och Inger, in
i Mauds egna rum.

Hvad gjorde det, att han nu tryckte henne intill hjärtat, som
riktigt klappade, nej, stormade med dubbla slag! Hon kände det
ej!

Ingen fick komma in, utom Dick och Inger. Doktor Grane ville
själf gnida hennes tinningar ... som en gång förut ... <i>Han</i> måste
ostörd hålla den späda handleden i sin, omslutande hennes puls
med sin varma, fasta hand ... han måste själf kalla henne vid
hennes dopnamn, »Maud», när hon ännu ej visade tecken till lif...

Ändtligen slog hon upp ögonen, men när de mötte hans,
blundade hon åter ...

Men hennes hand låg stilla, kanske dock litet skälfvande kvar
i hans ännu en stund...

Sedan ryckte hon den häftigt undan, lade sig vänd från honom
med hufvudet borradt in i soffryggen, där hon kunde gömma sitt
af harm och förödmjukelse förvridna ansikte för hans blick ...

Skulle han nu åter kanske komma och säga, att hon var en
»egensinnig, hysterisk flicktossa»?

-- Hon är utom all fara, sade han kärft, till svar på lord
Crawfords fråga om hennes välbefinnande. Hon bör endast lämnas i
lugn och ro samt förbjudas dylika upptåg som i afton.

Nu måste hon ändå titta upp litet för att till afsked gifva
honom en ljungande blick.

***

Påföljande dag såg Maud visserligen, som alltid efter dessa
anfall, litet medtagen ut, men det hindrade ej, att hon tog sin
ridtur klockan ett, ehuru doktor Grane genom fadern förbjudit
allt för häftiga rörelser. Med Jonsson efter sig på en häst och
Dick bredvid red hon i kort galopp öfver Djurgårdsbron, då hon
häftigt höll in tygeln, ja med sådan fart, att hästen till och med
stegrade sig.

Utan vidare kastade hon om tygeln och satte af i starkt traf
uppåt Narva-vägen, alldeles obekymrad om Dick och Jonsson
voro med eller ej. Synen, som vållade detta beslut, behagade
henne tydligen ej, så trodde med ett illa doldt leende doktor Grane,
hvilken promenerande vid sidan af en ung, vacker flicka kom emot
dem.

Hon gjorde sig själf ej reda för motivet, men hon kände det
ytterst obehagligt.

Dick blef för en gång nästan ond på Maud, kunde ej förstå
hennes besynnerliga nycker och bad henne vara så god att en
annan gång säga ett ord innan hon satte af nästan i sken,
motsatta vägen mot den de ämnat sig.

Men -- det brydde hon sig litet om. Hon hörde ej ens, hvad han
sade, helt upptagen af sina egna tankar, hvilka förorsakade henne
riktig värk, där hjärtat var...

*
</chapter>

<chapter name="XI. Storstadslif">

<h2>XI.

Storstadslif.</h2>

<big><big><big>D</big></big></big>et var första vintern, Maud var ute, och hon hade kastats
in i en berusande hvirfvel af nöjen och förströelser. Alla
enades om att hålla loftal öfver den excentriska unga flickan
med den sydländskt glödande skönheten, inramad i den
öfverdådiga lyx, hvarmed fadern älskade att omgifva sina båda barn.

Likväl var Maud trofast i sin vänskap emot barndomsvännen,
Bella. I största tysthet, när lord Crawford var ute, ringde Maud
emellanåt efter Bella för att gifva henne de sånglektioner, hvilka
Maud nu en gång lofvat henne. Vid dessa tillfällen kom för det
mesta Dick in till dem, och Bella tycktes allt mer och mer forma
sig efter sina vänner och invaggade sig tydligt i den tanken, att
hon en gång skulle komma att bli lady Crawford.

Det var en afton i april, en skön vårafton, då Maud var inne i
sina rum för att börja göra toilette för aftonen, emedan hon skulle
bevista en större, länge efterlängtad bal hos en af ministrarne.
Bella och Inger, som litet emellan sammanträffade hos Maud,
gjorde ingen hemlighet af, huru litet de tolererade hvarandra --
dock sökte Bella af rent egoistiska skäl göra allt för att ställa
sig in hos Inger.

Inger hade kastat sig ned i soffan i halfliggande ställning och
betraktade med ovanligt vemod i blicken den af chiffon och
siden pösande klädning, Maud för aftonen skulle bära. Hon rökte
därunder en fin cigarrcigarrett, hvilken utsände små blå ringar,
som kretsade om hvarandra i luften.

Bella stod bredvid Maud vid toiletten och profvade på sitt
eget hufvud de blommor, Maud skulle bära ...

-- Du är lycklig i det här lifvet, Maud, ser jag, sade Inger
slutligen.

-- Huru skulle jag kunna vara annat, då alla människor äro
så snälla och vänliga emot mig! Ja, vet ni, flickor, de riktigt
täfla om att förstöra mig med sitt smicker ...

-- Ja, och du är så dum och tror på, att det är verklighet med?
Inger riktigt bolmade, så rökte hon.

-- Hvarför skulle de inte <i>mena</i>, hvad de säga?

-- Ja -- kan du begripa det, du, då du är ett af Stocklolms
bästa partier helt enkelt!

Inger gjorde en ful grimas, när hon talade.

-- Jaså -- du tror kanske det är för ... för att pappa har pängar 
... ja, det <i>hedrar</i> dig, Inger ... du är dig då alltid lik, alltid
samma hänsynslösa egoist i dina beräkningar, alltid söker du ut
saker att pina mig med! ...

-- Jag kan inte hjälpa det, men jag tycker du är så eländigt
dum, som tar allt för kontant .. Tror du, att en <i>enda</i> af de här ...
skulle göra något för dig, om du kom i nöd någon gång?

-- I nöd! Maud måste småle ... Ja -- i nöd ... jag <i>hoppas</i> de
slippa <i>bevisa</i> sin vänskap på detta hårda sätt, Inger, men nog
finns där väl <i>några</i> ändå, fast du finner ett stort nöje uti att
betaga mig tron på allt godt och skönt i lifvet ...

-- Det gör jag för din egen nytta ...

-- Men jag tycker fröken Balle är riktigt hård emot Maud ...
sade Bella.

-- Kanske inte just <i>ni</i> vore den första att öfverge Maud, om ni
komme i omvända förhållanden? sade Inger, med en skarp blick
på Bella. De båda flickorna växlade en iskall blick. Maud hade
fallit i djupa tankar ... Det var kanske <i>därför</i> som... hon trodde
sig ibland ha väckt något intresse hos honom ... den där odrägliga
varelsen, som hon ej kunde få ur sina tankar ... Äfven i afton
skulle hon träffa honom ... Skulle han alltjämt visa henne denna
köld, denna likgiltighet i hållningen, under det hans blick band
henne med sin intensiva kraft ... och ständigt följde henne? Och
öfver allt, hvar hon kom ... var han, på baler, middagar, teatrar
och promenader. Hvarför sade han ej något? Hvarför pinade han
henne med denna köld, hvarför band han henne med sina blickar?

-- Hör, Maud ... jag skulle vilja veta något, sade tant Julia,
som i det samma inträdde. Hon hade små röda fläckar på
kinderna, hvilka vittnade om, att hon var lifligt upprörd. Hela
hållningen vittnade dessutom om, att hon kände sig indignerad.

-- Gärna, ifall jag vet mera än tant, sade Maud, under det att
hon ogeneradt fortfor med att profva de hvita skinnskor, som voro
hemsända som prof.

-- Jag skulle vilja tala enskildt.

-- Genera sig ej, tant lilla -- vi ha inte några hemligheter för
flickorna ...

-- Jag träffade en person i dag, som trodde sig ha sett Maud i
sällskap med en ... en (fröken Julia tycktes ha svårt att komma
fram med det till och med)... en fröken från Meeths'
sybehörshandel. Ni gingo in på konditoriet vid Sturegatan ... se'n hade
du gått i Humlegården och promenerat, väl en half timme, med
henne ... Ja -- skratta inte, Maud, ty de personer, som sett detta,
kunna intyga, att det är sant, ty de bo vid Sturegatan utåt
Humlegården.

-- Jag kan väl ej annat än skratta, då tant är så enfaldig som
tant är!

-- <i>Neka</i> inte Maud!

-- »<i>Neka</i>»? Skulle det falla mig in att förneka, hvad jag gör?
Maud borrade blicken med något liknande förakt in i fröken Julias 
ljusblå, talgiga ögon, som för tillfället dock voro besjälade

af tillåten harm. Kanske tant tror, att jag blygs för den
handlingen? Tvärt om, jag är stolt däröfver och jag ämnar upprepa
det, när det faller mig in!

-- Bravo, Maud, bra taladt, sade Inger och gnuggade förtjust
sina händer.

-- Men huru <i>kan</i> Maud tillåta sig en dylik handling? fortfor
tant Julia.

-- Gör jag inte något <i>sämre</i> i mitt lif, kan tant skryta af min
uppfostran! Flickan i fråga är en förtjusande söt liten varelse
-- hon passar alltid upp mig så vänligt, och jag tycker det är synd
om alla dessa unga flickor, bundna innanför en disk? Ja, jag
vill gråta, när jag ser alla dessa stackars små fångar... Det måtte
väl ej då vara för mycket, att <i>jag</i>, som har mera än jag behöfver,
bjuder henne, som jag nu speciellt talar om och fästat mig vid,
på litet tårtor och deltagande ...

Det kom ett fuktigt skimmer i Ingers ljusgrå ögon ...

-- Gud signe ditt goda hjärta, lilla »nervbylte», sade hon, sprang
upp och gaf Maud en grundlig kyss och omfamning.

-- Och så tycker Inger, som är snart tjugutre år, stora flickan, 
att hon skall uppmuntra Maud till dylika extravaganser ...

-- Ja, <i>goda</i> tant, det tycker Inger!

-- Men jag förbehåller mig alla besök på offentliga ställen
med hotelluppasserskor ...

-- Jaa -- dem får tant behålla, sade Maud, som begagnade
sig af tant Julias hetsighet, då hon i sin ifver sade »alla» i stället
för »inga» ...

Maud skrattade så uppsluppet, att tant Julia trodde, hon skulle
få nervkramp af harm.

-- Ser tant, allvarligt talat, så vill jag tala om, att det är mitt
lifs princip att bedöma hvar och en varelse efter dess eget värde,
utan tanke på börd, rang och dylikt nonsens. Jag vill försöka 
att förskaffa mig den smula frihet, som kan stå mig till
buds, därigenom att jag gör <i>precis</i> hvad mitt hjärta eller
samvete bjuder.

-- Herre Gud! Arma, förvillade barn! Hvar har Maud insupit 
dessa förskräckliga frihetsidéer? Åh -- jag behöfver nog
ej gå långt för att hitta roten till detta elände, som på allt sätt
förstör dig, barn, och omöjliggör mina planer för en vårdad
uppfostran för dig ... Hvad tror du folk <i>säger</i> om en flicka med
sådana verkligen <i>tarfliga</i> idéer?

-- Hvad folk säger? Tror tant jag bryr mig därom? Nej, inte
så mycket som så.

Maud gjorde en betecknande blåsning med munnen och var
ohjälpligt söt, det måste till och med tant Julia tillstå, huru
förargad hon än var.

-- Maud beror ej af folks omdömen, menade Inger.

-- Maud och <i>alla</i> unga flickor äro beroende af folks omdömen,
ska' jag säga Inger ... Äro de fattiga ... behöfva de plats och
rekommendationer om ett hederligt lefverne, och äro de rika,
behöfva de det för att få en man ...

-- Äro de rika, gå de nog ändå åt, om de också inte äro så
precisa af sig, sade Bella, som inte för sitt lif kunde tiga längre.

-- Nej, kan tänka! Skall nu <i>hon</i> också komma och lägga
sig i, hvad man säger? sade fröken Julia med en förintande blick
på den unga flickan. Ja, ni äro oförbätterliga hela sällskapet ...
och Maud kan ju ej bli annorlunda med sådant sällskap, som
hon omger sig med.

-- Fick <i>vi</i> det! sade Inger och nickade menande åt Bella.

Tant Julia gick med stolt hållning sin väg. Hon hade i största 
välmening åter sökt fullgöra sin plikt rörande Mauds uppfostran, 
en plikt som nästan dagligen blef allt tyngre och tyngre
att fylla.

När Maud ändtligen var färdig att resa, kände hon sig litet
trött af allt bråk.

-- Är detta ditt lif, Maud? frågade Inger häftigt och ställde
sig i hennes väg.

-- Hvad menar du?

-- Fyller det tomheten i ditt lif?

-- Nej, Inger ... nej, nej, nej! På djupet bor det blott tårar ...
jag kväfs ... jag längtar efter trakter, dem jag ej sett ... efter
varelser att älska ... Jag är bunden i dessa band -- hon visade på
sitt tillsnörda lif ... jag hatar dem ... och likväl älskar jag detta
lif i glans och öfverdåd -- kan du förstå det, Inger?

-- Du känner dig ej själf ännu, Maud... men tänk, om du en
gång skulle börja, som jag, ständigt grubbla öfver lifvets mening...

-- <i>Kommer</i> Maud då aldrig? undrade fröken Julia, som följde
tätt efter lord Crawford genom dörren ... Ännu var det hennes
dröm att bli lady Crawford, och hon inbillade sig ej sällan, att
hon redan var det, så imponerande var hennes hållning.

-- Obegripligt med denne Dick, som numera sällan reser med

oss, sada lord Crawford, när de sutto i vagnen, som i rask fart
rullade af med dem till ett hus vid Birger Jarlsgatan, där en lysande
supé väntade dem.

-- Jag tänker att han som andra blifvit förhäxad af en unge,
som aldrig borde ha kommit inom våra dörrar, menade fröken
Julia förtrytsamt.

-- Nu är allt fröken Julia på villovägar. <i>Min son</i> skulle aldrig
kunna glömma sig därhän, min nådiga.

-- Jag förstår ej, huru barn af en <i>sådan</i> fader kunnat inhämta
dylika åsikter ... Jag tycker de äro representanter för de nya
demokratiska idéerna, fortfor fröken Julia oberörd.

-- Just det -- de äro af en nyare tids uppfattning ... Vi börja
bli äldre, fröken Julia, ty vi kunna ej följa med! Men <i>ett</i> säger
jag: att jag ej vill upplefva den stund, då mina barn, vare sig Dick
eller Maud göra ett parti, som ej är efter deras stånd och vanor...

-- Men då vore det allt skäl att undanrödja de frestelser, som
kunna möta dem, eller som, rättare sagdt, riktigt läggas ut för dem.

-- Hör nu, tant Julia, sade Maud, som, försänkt i inre drömmar,
vaknade upp, när hon vädrade några »fånigheter», såsom hon
oftast var böjd att kalla tant Julias prat ... sitt nu inte som en
Göran Persson igen och inbilla pappa några ledsamheter.

Som de voro framme, blef det ej mera ordadt om den saken,
men i lord Crawfords inre hade blifvit kastadt ett frö, som,
innan han kom hem, redan växt upp i ett fast beslut. Bella skulle
ej mera få tillträde till deras hem, det ville han redan påföljande
dag befalla.

Aldrig hade Maud varit så kringsvärmad som i afton ... Man
riktig täflades om att vara i hennes sällskap, och rökoffer tändes,
hvart hon vände sig ... En ung diplomat gjorde henne så öppet
sin cour, att det allmänt hviskades om, att han var den lycklige,
som eröfrat lord Crawfords vackra, guldsmidda dotter ... Och
hvar och en ansåg det ligga i sitt intresse att underhålla denna
lysande bekantskap. Att hon hade sina bizarra idéer, endast höjde
hennes behag, och historier om hennes etikettbrott behandlades
med humoristisk uppfattning af en del och öfverseende mildhet
af andra, och slutligen med en axelryckning af en tredje grupp.

<i>En</i> person var det dock, som med allvarligt missnöje följde
hennes nästan stötande liflighet, hennes fullkomligt ogenerade,
nästan till brist på uppfostran gränsande sätt att göra precis
efter stundens infall.


Och just påverkad af denna allvarliga, ofta strängt förebrående
blick blef hon ännu mera trotsig, hälst när han såg henne, och hon
visade genom ett påfallande ohöfligt sätt, huru fullkomligt
likgiltig hon var, för hvad han tänkte eller tyckte...

Men under tiden fördubblade hon sin älskvärdhet emot den
unge diplomaten ... skämtade, skrattade, pratade och dansade
mera lifligt, mera ohejdadt för hvarje stund.

-- Akta sig, fröken Maud -- ställ inte till någon skandal -- ett
hysteriskt anfall kommer helt säkert som slutet på denna afton
... tag er i akt!

Det var nära att hon slagit till honom med sin solfjäder, så
ursinnigt uppbragt blef hon. Hade han nu dansat med alla andra
flickor hela aftonen utan att en enda gång <i>försöka</i> att få ett hvarf
med henne, så kunde han väl låta henne vara i ro för sina hårda
elakheter ...

Nu gick han fram till lord Crawford ... Hvad kunde det vara,
han hviskade?...

Lord Crawford kom strax därefter fram till Maud, och på detta
sätt blef hennes aning besannad ...

-- Maud ... vi måste tänka på hemfärden ... sade han oroligt.

-- Pappa, nu har jag som roligast ... Aldrig i mitt lif har jag
funnit mig så väl på en bal som i afton, sade hon med öfverspänd
liflighet, jag <i>vill</i> ej resa! ...

-- Maud, du måste, hviskade tant Julia, som nu äfven kom
fram, efter att noga hafva gifvit akt på den unga flickans
glänsande ögon och växlande färgskiftning ... du måste, hör du,
innan det blir försent ...

Maud kände, huru allt blod vek ifrån hennes kinder ... hon
famlade efter stöd, och med leende min och djup bugning erbjöd
doktor Grane sin arm ... lade hennes hand på den ... tryckte den
beskyddande intill sig och förde henne ut genom led af lysande,
skämtande grupper.

Hvarför ägde hon ej styrka att slita sig lös? Därpå grubblade
hon sedan hela natten, där hon låg och vred sig i feberaktig ångest
och oroliga aningar ... Hon tyckte sig ännu känna den svaga
tryckningen af hans arm ... liksom blicken ur dessa djupa ögon,
som behärskade henne ...

***


När vagnen rullade bort med Maud och hennes far, stod Bella
ännu kvar och såg efter dem. Inger hade gått ned utför trappan
och icke ens brytt sig om att säga farväl till Bella ... Hon gjorde
sina bittra jämförelser öfver lifvet, som utföll så olika för olika
individer ...

Hvarför skulle Maud ständigt få dansa på rosor ... hela lifvet
endast roa sig, dansa och få allt, hvad hon kunde drömma om?
Och hon själf gå igenom den odrägliga bokhållerikursen, som Maud
nu bjudit henne på, för att Bella skulle kunna få någon litet
finare, mera inbringande plats än att stå innanför en disk ... Det
skaffade Maud en kväfningsparoxysm, att <i>tänka</i> på alla små
innestängda bodflickor till och med.

Bella böjde sig intill rutan för att kunna se ut litet bättre --
och hon kände det skönt att svalka sin heta panna däremot. Hon
kunde ej hjälpa det, och det var högst ovanligt, men all den
förödmjukelse, hon ständigt fick känna i fröken Julias och Ingers
sällskap, tog sig utlopp i en ström af tårar.

-- Bella --! Gråter Bella? sade Dicks mjuka stämma bakom
henne. Han hade obemärkt kommit in i rummet, och i lyktskenet 
från gatan seende en gestalt skymta invid fönstret ... hade
han igenkänt Bella, hört hennes sakta snyftningar ... och
stämningsmänniska, som han var, var med ens hans förnuft borta...
Nu -- eller aldrig, nu är stunden, tänkte han, slog sin arm om
Bellas lif och drog henne ömt intill sig.

-- Älskade! Gråt ej! Du äger ju mig vid din sida! Jag förstår 
att gör dina jämförelser mellan Mauds och ditt lif! Bella...
vill du bli lady Crawford? Vill du tillåta mig att jämna ut
vägen mellan dig och mig?... Vill du bli min hustru, Bella, min
älskade, tillbedda hustru?

Han behöfde ej länge vänta på hennes svar ... hon kastade sig
till hans bröst och mottog villigt de kyssar med hvilka han nu
slösade, ändtligen bortkastande all tvekan, alla konvenansens
band ...

Ännu när klockan slog nio och Jonsson kom igenom rummet
för att tända inne i matsalen, sutto de kvar, han med armen hårdt
lindad om hennes lif.

Icke ett ögonblick hade hon gjort min af att lämna honom ...
och han kände med bultande tinningar och djup harm, att hon i
tjänarnes ögon var komprometterad!

Nåväl -- redan nästa dag ville han tala med fadern -- -- säga

honom allt och bedja honom om hans bifall till föreningen med
Bella. Om han ej ville det? Nåväl... så skulle han, Dick
Crawford, visa, att <i>han</i> ville det i alla fall!

*
</chapter>

<chapter name="XII. En faders bekännelse">

<h2>XII.

En faders bekännelse.</h2>

<big><big><big>L</big></big></big>ord Crawford hade på en tid ej känt sig riktigt rask; yrsel
och svindel hindrade honom från att företaga de ridturer,
hvilka utgjorde hans största glädje. Både humör och krafter
blefvo därigenom nedsatta, och Mauds regemente inom hemmet
började allt mera gå upp i aktgifvande på faderns önskningar.

Dagen efter balen hade han sofvit längre än vanligt, emedan
han kände sig mycket tung och trött, och nu satt han vid sitt
skrifbord och letade ifrigt bland gamla gulnade papper och
dyrbara minnen sedan ungdomstiden.

Nu fick han tag i ett porträtt, som han under en lång stund
ifrigt betraktade.

-- Förunderligt ... att tvänne varelser så fullständigt kunna
likna hvarandra! tänkte han och lade det slutligen med en öm
rörelse tillsammans med några dokument och papper tillbaka i
skrifbordet igen.

-- Jag måste tala med henne ... det är hög tid... hon måste
tagas ur denna villfarelse. Redan i dag ... ja ... i dag ... o Gud!

Han nästan stönade fram dessa ord, när det i detsamma
knackade på dörren.

-- Stig in!

-- Det är jag, sade Dick, som ovanligt blek och allvarlig trädde in.

-- Stör jag dig, far?

-- Sätt dig -- jag önskar tvärtom att få tala med dig, min
gosse. Det oroar mig, att jag så sällan nu för tiden får rå om dig.
Du är ständigt upptagen, när vi vilja ha dig med oss ... Dick,
hvad är det? Något är det, som nu fängslar dig mera än far och
syster ...

-- Ja, pappa, det är just nu detta, jag ville tala med dig om ...
-- Först några ord, min gosse ... en bekännelse ... Jag har
felat emot er, jag ägde ej mod att omtala hela sanningen, men
nu ... nu skall det ske ...

-- Pappa ... du skall ej bäfva, hvad det än månde vara ...
ingen afbön får komma öfver dina läppar, när det gäller dina barn...
Hvad du möjligen anser dig brutit, är allt förlåtet.

-- Dick, jag måste då med några ord omtala för dig, att i och
med detsamma jag en gång för alltid tillsluter mina ögon, stå mina
barn »på bar backe», som det heter.

-- Men ... Crawford Hill? stammade Dick med bleknande läppar.

-- Crawford Hill ... tillhörde din mor såsom fideikommiss eller
ärftlig egendom ... När din mor och jag blefvo skiljda, återgick
egendomen till hennes släkt.

-- Skiljda, säger du?

-- Ja, Dick. Jag har låtit dig förstå, att din mor var död.
Nu är hon det äfven, men innan hon gick bort, voro vi skiljda.

-- Hvarför? Hvarför?

-- Helt enkelt därför, att jag genom en uppflammande passion,
en sinlig berusning fäste mig vid Mauds mor ... hans röst darrade
af undertryckt rörelse då han vidrörde detta minne.

-- Maud är således blott min halfsyster?

-- Ja, hon är född utom äktenskapet, Dick. Förstår du,
hvilken tung sorg det är för mig att göra denna bekännelse?

-- Åh! ... Från Dicks läppar kom ett stönande andetag,
vittnande om den bittra smärta, han kände.

-- Och Mary -- din mor -- när hon erfor den grymma sanningen, 
ville hon ej längre lefva ett äktenskapligt lif tillsammans med
mig ...

-- Det hade då varit din plikt att förskaffa Mauds mor
upprättelse och Maud skyddad af ditt lagbundna namn, mumlade
Dick med bruten röst.

-- Ack, Dick, huru kunna binda ett zigenarbarn, ett Söderns
barn, med eld i blodet, vid en af oss!

Det var med ett ömt tonfall i rösten han uttalade dessa ord.

-- Min stackars, stackars moder! hviskade Dick, utan förmåga
att behärska sin sorg.

-- Ja -- -- jag förebrår mig ständigt den smärta, jag tillfogade 
henne ... Du måste vältra hela skulden för vår olycka på
mitt flyktiga, ombytliga sinne ...

-- Än Maud? ... är äfven hennes framtid höljd i mörker?
Tänker du äfven för henne bortrycka denna bindel?

-- Det är min plikt ...

-- Var du lagligt gift med hennes mor? Äger du dokument, som
försäkra henne om rätten att räkna sig som lady Crawford?

Lord Crawford var en stund tyst, men svarade sedan med af
smärta skälfvande stämma:

-- Dick ... Maud är född utom äktenskapet ... hennes namn
... hennes mors namn var Fedrowna Cillini.

-- Stackars, stackars Maud! Och du har haft hjärta att låta
henne och mig under ett helt lif lefva oss in i den tanken, att vi
voro rika arftagare? Och låta oss växa in i den tanken, i de vanor
som komma att göra lifvet dubbelt bittert, när vi en gång måste
vidkännas dess verklighet ... såsom medellösa ....

-- Så länge jag lefver ... behöfver det ej bli någon ändring till
det yttre ... Du kan ju skaffa dig ett parti, som håller dig
skadeslös för fattigdomen ... och Maud, jag hoppas att jag äfven skall
upplefva den stund, då hon gör ett parti, som med ens befriar
henne från fattigdom och bekymmer.

-- Och dessa fördelar, byggda på en lögn? Ty hvem tror du
har lust att taga Maud Cillini -- en bastard -- till hustru?

-- Håll, Dick!

-- Och mig ... en utfattig artist med stora vanor ...

En gång upprördt, svallade Dicks blod i heta vågor. Hela
hans lif hade varit uppfylldt af kärlek till och beundran för
fadern ... Afgudabilden hade med ett enda tag ramlat och i sitt
fall tagit med sig hela hans tro ... hans lefnadslycka ... Just det,
att fadern så länge kunnat förhålla dem sanningen ... att han
låtit dem invaggas i dessa vanor, denna yppighet, förlamande all
deras arbetskraft, uppfyllde hans inre med kval.

-- Ja, Dick, jag kan ju ej göra annat än bedja dig om tillgift
och visa dig på den väg, som kan rädda dig, nämligen ett rikt
parti.

-- Tackar! Men du själf, pappa, som skattat åt dina känslor
på det sättet, att du för ett annat påkommande tycke offrat en
kvinnas... lycka, du finner det lätt att bjuda mig på ett lif vid
sidan af en kvinna, som jag i sista rummet får tänka på, om jag
älskar henne eller ej...

-- Hvarför så?... Din kärlek kan väl lika lätt falla på en rik
som på en fattig flicka.


-- Nej, det kan den ej, ty mitt val är redan gjordt. Jag
älskar redan en fattig flicka.

-- Såå... och hennes namn?

En stund rådde där dödstystnad i rummet.

-- Bella, sade han fast och högt.

Lord Crawfords hela yttre undergick en häftig förändring. Han
vardt gråblek i ansiktet, och skuggorna kring de eljes goda ögonen 
växte till påsar, under det att pannan drog sig i djupa veck.

-- Bella!, sade han, vår portvakts dotter? Du kan således
ett ögonblick tänka dig, att jag skulle gifva mitt bifall till ett
sådant parti? Aldrig, Dick -- aldrig!

-- Efter hvad du nu berättat mig, tänkte jag dock att ... du
har något att försona ... att du ej ville göra mitt lif ännu tyngre...

-- Just så! Därför är det, som jag aldrig, <i>aldrig</i> i evighet ...

Den hårdt knutna handen föll tungt ned på bordet, men i
detsamma förlamades den och föll kraftlös ned vid hans sida, hufvudet
föll bakåt... och hela kroppen föll åt ena sidan, liflös... viljelös ...

Lord Crawford hade fått ett slaganfall.

Dick störtade med ett förtvifladt skri fram, lade det hvita
hufvudet ömt till sitt bröst... för att söka återkalla lifvet i dessa
kära drag.

Men allt förgäfves... lifvet hade redan flytt.

***

De därpå följande veckorna gick Maud som i en tung dvala.
Det var henne omöjligt att förstå, att fadern aldrig mer skulle
kalla henne sin lilla vildkatt... och stryka håret ur hennes panna
på sitt vanliga mjuka, smekande sätt ... Hon sörjde, som hon
gjort med allt i lifvet, häftigt, lidelsefullt.

*
</chapter>

<chapter name="XIII. ”Han friar blott för pängarne”">

<h2>XIII.

"Han friar blott för pängarne."</h2>

<big><big><big>D</big></big></big>et går ej an, Maud, att du på detta sätt hängifver dig åt din
sorg, sade Inger Balle och stod och trummade på fönsterrutan, 
under det att Maud som vanligt under tiden efter faderns
död låg på en soffa och stirrade i taket, håglös, likgiltig för allt i
lifvet utom faderns minne.

Ånger öfver alla de stunder, då hon nu trodde sig gifvit honom
anledning till sorg och bekymmer, tärde som en kräfta i hennes
inre ... Men nu var det för sent, för sent!

-- Det går ej an, fortfor Inger kärft, men tvärtystnade, när
Dick i detsamma kom in i rummet.

Han hälsade förströdt på Inger och slog sig sedan ned i en
emmastol invid Maud.

-- Nåå, Dick, sade denna matt och vände sina af tårar
rödkantade ögon till honom. Huru går det med dina planer?
Hvarför skall du pina dig med tanken på en bunden plats vid
nationalmuseet? Jag försäkrar dig, Dicken, du står ej ut därmed.
Eller hvad tror du, Inger?

Inger gjorde ett häftigt helt om och drog med sig gardinen en
bit inåt rummet.

-- Aj, då! Hon slet förargad lös den igen... Hvad för en
plats är det, herr Dick söker?

-- En befattning som amanuens och konstkritiker, som nu är ledig.

-- Med två tusen kronors lön, och förmiddagen, er dyrbara
arbetstid, bortkastad på dylikt nonsens, just den ljusaste tiden...

Dick såg trött och en smula nervös ut, då han sade:

- Det gifves ibland ett <i>måste</i> i lifvet.

- Min älskling, då vi äro så rika! Du och jag stanna väl ej
här vidare då... hennes röst stockade sig af tårar.... då pappa ej
längre vill det... Vi resa väl till Crawford Hill... O, låt oss göra
det, Dick!

Hon sträckte bedjande sina händer emot honom och reste sig
i sittande ställning.

-- Det kunna vi ej, Maud lilla.

Dick hade ännu ej haft kraft att meddela faderns förtroende...
Han bäfvade för att omtala den nyhet, som skulle krossa hans
systers lif, det förstod han.

-- »Kunna ej»! så du säger, Dick! Om vi, du och jag, <i>vilja</i>
en sak, så <i>kunna</i> vi det, förstår du, Dick!

Det var något af den forna Maud i den rösten, i den kastningen
på hufvudet och Ingers ögon glänste till af tillfredsställelse.
Det var länge sedan Inger och Dick träffats så pass ensamma. På
senare tiden hade de nästan, af tyst öfverenskommelse,
undvikit hvarandra, lika mycket som de nu undveko hvarandras
blickar ... Det förtroliga vänskapsförhållandet tycktes af någon

outtalad anledning brutet ... ehuru aldrig ett ord af missförstånd
eller ovänlighet existerat dem emellan.

-- Jag tycker som Maud, att inte är det värdt att spänna in
stora, fria konstnärssjälar i arbetssele, då ej nöden tvingar en
därtill ...

Dick ansåg ej stunden lämplig för några upplysningar eller
förtroenden, och blef därför svaret skyldig, under det han satt
där och tänkte på Grane.

Att Dick under den första sorgen och förvirringen vändt sig
till Grane var helt naturligt, äfvensom att han för att kunna
öfverlefva sina marterande samvetskval vis à vis fadern måste i
hvarje detalj gifva läkaren sitt fulla förtroende angående deras
strax före faderns död hållna samtal, på det att han däraf måtte
sluta, huru pass stor del han, Dick själf, kunde ha i detta hastiga
och oförmodade dödsfall.

Grane hade under lifliga, öfvertygande försäkringar bedyrat
för vännen, att detta dödsfall af honom själf länge varit
förutsedt och väntadt, allt sedan den stunden, då lord Crawford på
Frimurarelogen fått det svindelanfall, som på senare tiden allt
oftare upprepats, och hvilket var säkert förebud till, hvad som
sedan inträffade.

Helt grannlaga och vänligt erbjöd han Dick sina tjänster, ty
han förstod att de ändrade förmögenhetsförhållandena
ovillkorligen skulle, offentligt behandlade, ge anledning till både
förödmjukelser och däraf följande bittra iakttagelser både för Maud
och hennes bror.

-- Kära Maud, du förstår väl, liten, att vi ej kunna öfvergifva
vårt hem så här alldeles flux, sade Dick litet tvekande.

-- Än tant Julia då? Kan inte <i>hon</i> se efter alltsammans,
medan vi äro borta! Jag försäkrar dig, Dick, att vi <i>måste</i> ut, både
du och jag -- vi stå ej ut annars!

Till Dicks verkliga lättnad kom Anna i detsamma in med ett
bref på en silfverbricka.

Det var adresseradt till Maud.

Hon vecklade upp det med stort lugn och tydlig likgiltighet,
ty hela hennes inre fixerade i denna stund en enda tanke, resan
till Crawford Hill.

-- Hvad vill detta säga? Hon vände brefvet med de tätskrifna
sidorna i sin hand och såg till sist efter namnteckningen på sista
sidan. Hon hade bestämdt sett denna stil förut, men hvar?

Hon blef först blodröd, sedan hvit i ansiktet.

-- Hvad kan han vilja säga mig? sade hon halfhögt, under det
att hennes ögon ilade öfver raderna.

-- Oförskämde lycksökare! utropade hon till sist -- läs, Dick
-- läs, Inger, ska' ni få se den, som vet att hålla sig framme för
att kapa sig en stor förmögenhet ...

Maud darrade af sinnesrörelse.

-- Kan du inte läsa högt, Dick, säger jag, så Inger får höra
dessa dyrbara bevis på, hvilken affärsman han är, halfskrek hon,
ansträngande sig att få fram dessa ord, ty hennes tänder
skallrade emot hvarandra af sinnesrörelse.

-- Visst kan jag det, <i>om</i> du önskar det, ty fröken Inger är ju
en del af dig själf, Maud lilla ... men eljest tycker jag inte det
är riktigt grannlaga, förstår du!

-- Grannlaga ... då det gäller en <i>sådan</i> person - och på visst
sätt idel affärer!

-- Åh, Maud! sade Dick förebrående.

Inger gjorde min af att aflägsna sig, men Maud bad henne sätta
sig i lugn, och Dick började


<tab>»Fröken Maud!

Säkerligen finner Ni mig bra djärf, bra inbilsk, då Ni får
kännedom om mina, i nedanstående rader uttalade tankar.»

-- Ja -- det vill jag då lofva! afbröt Maud hetsigt.

»Ni är en liten ömtålig blomma, uppväxt och planterad i orätt
jordmån ... Ni var helt visst danad till något godt, men ni har
låtit ogräset, jag menar själfviskheten och ett otygladt egensinne,
förkväfva de sköna blommorna i Ert hjärtas åker...»

-- Ett sådant jolmigt, dumt språk! utropade Maud med
flammande blick.

»Men, fröken Maud, trädgårdsmästaren, som har till uppgift
att vårda de ömtåligaste plantor, har upptäckt den sällsynt
underbara blomman ... Edert goda, varma, kärleksträngtande
hjärta ... han har, trots allt ogräset, gått på och vattnat, vårdat
och närt den lilla spröda blomman -- vill Ni ej för framtiden
låta honom att fullfölja denna vård, ... att bli den ek,
hvaromkring rankan virar sina späda stjälkar ...»

-- Hör! <i>Hör</i> nu, Inger! <i>Har</i> du i ditt lif hört något så urfånigt?

Maud gaf sig till att skratta, för ett ögonblick glömmande sorg

och allt -- -- utom detta löjeväckande bref. Det skulle vara ett
hånskratt, men dog bort i en konvulsivisk snyftning...

-- Jag förstår ej sådana där grannlåter, jag, sade Inger, ty i
hans ställe hade jag, förstås, endast sagt: vill ni ha mig, lilla elaka
trollpacka? Så skall jag sköta om era pängar.

Men hennes ögon glänste ännu af de tårar som nyss bortjagades
genom häftig blinkning.

-- Åh, fröken Inger! Så skulle ni ej säga, om ni <i>verkligen</i> kände
doktor Grane.

-- Jaså -- var det <i>han</i>? Ja, det var ett svårt fall, menade
Inger och gick med stora steg fram och tillbaka i rummet med
armarna i kors på ryggen.

-- Nå -- vill du inte höra fortsättningen? sade Dick.

-- Förskona mig! -- jag har hört nog af det där eländet! sade
Maud, nu åter litet lugnare efter gråtattacken nyss. Du, Dick,
kan säga honom ifrån mig, att behöfver han pängar, så kan han
få låna hela summan utan att taga mig på köpet. Jag får ju nog
ändå här hemma, han kan just taga, hvad jag skulle få.

-- Så du unnar honom likväl så pass? Inger såg allvarlig ut.

-- Maud, du <i>förstår</i> ej själf huru elak och verkligt stygg du är,
sade Dick med ovanlig stränghet. <i>Tror</i> du, att Grane, en man
med sådana framtidsutsikter och förmögenhetsvillkor skulle
taga en flicka för pängars skull?... Dessutom, Maud, huru vet
du att vi ha så förskräckligt mycket pängar? Tänk om du
drömmer det blott?

-- <i>Han</i> tror det väl åtminstone....

-- Jag kan på min <i>heder</i> intyga, Maud, att det är ett misstag.
Han är själf mycket rik, det borde du förstå, om du vill använda
ditt förnuft.

-- Men -- inte kan han väl <i>älska</i> den här »nervknuten» för
hennes egen skull häller? menade Inger barskt.

-- Du är alltid älskvärd, Inger. Hvarför skulle han inte <i>det</i>
då? Tror du, att du själf är mera värd kärlek kanske?

-- Tag inte mig med i räkningen, när det är fråga om kärlek, jag ber!

Inger sträckte ut sina armar och alla tio fingrarna i luften.

Öfver Dicks läppar med det på senare tiden trötta uttrycket..
drog aningen till ett leende.

-- Åh, fröken Inger, var ej säker, kärleksgudens pilar gå
igenom det hårdaste harnesk... om han vill.

Var det en tillfällighet, att Dicks och Ingers ögon för en sekund
möttes? Var det äfven en tillfällighet, att en skär rodnad göt sig
öfver hennes kinder och ett nästan vekt drag jagade bort
hårdheten kring dessa vanligen sammanprässade läppar? Dick vardt
så förvånad att han för en lång stund lät blicken glömma sig kvar
vid det förskönade milda uttrycket.

-- Jag tänker han får litet hårdare arbete än vanligt i så fall,
sade hon, förargad öfver rodnaden, som, när allt kom omkring,
skvallrade om känslor, dem hon ej ens för sig själf ville
tillstå.

-- Nå -- hvad tänker du svara på det där frieriet, Maud?

-- Hvad jag tänker svara, har jag ju redan omtalat för Dick
-- låt oss lämna detta ämne, som är mig i hög grad pinsamt.

-- Du gjorde klokt uti att betänka dig, Maud!

-- Gjorde <i>jag</i>? Snälla Dick -- jag <i>ber</i> dig, spänn ej bågen för
högt... en sträng kunde brista... Ett enda ord till i denna fråga,
om jag vore fattig som en tiggerska på gatan, skulle jag hällre gå
och tigga mitt bröd, än sälja mig till honom eller en man, som jag
vet ej älskar mig, utan friar af beräkning, eller i bästa fall af
barmhärtighet, ty han talar ej ett ord om kärlek.

-- Du känner litet om fattigdomen, Maud....

Dick suckade tungt.

-- Kanske <i>du</i> känner den bättre? hånade hon. Men nu gled
hennes blick med ett trött, frånvarande uttryck öfver broderns
bleka ansikte.

-- Älskade! sade hon och sprang häftigt upp, och snart satt
hon i hans knä med armarne hårdt lindande om hans hals. --
Älskade! hvad du fallit af -- hvad du blifvit blek och trött på en
tid! Hör, Dick! Kan jag göra dig lycklig, om jag säger »ja» till
Grane? Älskar du Maud så... så lite?

-- Men om du förstode ditt bästa, tror jag ej du kastade ifrån
dig detta stöd... Du känner honom ej, såsom jag gör... du skulle
då förstå, att han är en ädling till själen....

-- Tala ej så, Dicken? Hon gömde sitt ansikte invid hans
axel, som ett litet skyggt barn och hviskade: Om han älskade mig
... om jag <i>visste</i> det....

-- Men inte vill jag inverka på dig... du förstår väl bäst själf,
hvad ditt hjärta talar... och än en gång, Maud, föredrar du att
kanske under försakelser släpa fram ditt lif?

Inger hade marscherat in i musikrummet och slagit sig ned vid

pianot. Några vilda disharmoniskt sökande ackord trängde in
till de båda syskonen.

-- Ja -- ja -- ja, Dick! <i>Hör</i> du då ej? Jag vill hällre tigga vid
andras dörrar....

Hon bröt nu åter ut i vilda snyftningar. Och han gjorde nu,
som mången gång förr, lät henne gråta sig trött, under det att han
med mild, smekande ömhet lät handen glida öfver den glänsande,
upproriska hårmassan, som, så här i hemmet, frigjord föll ett
stycke nedanför axlarne.

-- Tyst, Inger! Jag <i>kan</i> inte höra dessa dystra ångestrop,
framlockade ur pianot... Du har ju ingen själ, säger du, och
likväl talar du i dessa disharmoniska ackord själens språk...
Ack! Att Bella skall vilja sjunga redan, fortfor Maud och såg på
sitt briljanterade ur.

-- Bry dig inte om henne; utan kom med mig i stället.

-- Jag kan ej för Dicks skull, Inger.

-- För Dicks skull, säger du?

Nu blef Inger hvit om läpparne.

-- Ack, Inger -- -- du vet således ej, att... Dick älskar Bella...

-- Nej, det vet jag sannerligen ej, sade hon med fast likgiltig
röst, under det att hon i pur distraktion drog på och knäppte sina
handskar. Nåå, det är väl besvaradt?

-- Naturligtvis -- de äro redan förlofvade.

-- Du är väl glad då, Maud? Det är väl <i>dit</i>, du velat drifva det
genom din obegripliga kärlek för... donna Bella?

Inger kallade alltid Bella för »donna Bella».

-- Nu tror jag, vi kunna kalla henne för »Belladonna» i stället,
fortfor hon bittert.

-- Du menar, att hon är ett gift för Dicks lycka?

-- Naturligtvis. Inte passar <i>hon</i> åt honom. Adjö med dig!
Jag måste gå nu.

Dick hade för en stund sedan blifvit utkallad, men mötte just
Inger i dörren. Hon var onaturligt blek och gick åt sidan. Det
var henne omöjligt att i detta ögonblick möta hans blick. I
dag vände hon sig ej om och såg uppåt fönstret, där Maud af
gammal vana stod och viftade åt väninnan. Nej, hon ilade bort
som drifven af furier... utan att se åt något håll... blott framåt,
sak samma hvart det bar... Sig själf kunde hon dock ej undfly..

***


För hvarje vecka blef det allt svårare och svårare för Dick att
sammanhålla hemmet. Alla kommo de till honom nu, i stället
för till gamle lord Crawford, när det var fråga om utgifter, och
Bella var ej den, som ställde sina anspråk lägst.

Visst försökte Dick att så godt sig göra lät draga in på staten,
därigenom att han i samråd med fröken Julia afskedade ett par
tjänare och ej brydde sig om mera än en sorts vin till middagen
... men bördan var likväl tung nog.

Det var ej häller någon lätt sak för Dick att bereda Grane på
Mauds sårande svar, och han grubblade och grubblade blott på,
huru han skulle kunna gifva slaget så lindrigt som möjligt.

Tidigt om morgnarna, vid första dagsljusstrimma som grydde,
var han uppe i sin atelier och målade, utan att Maud hade en
aning därom. De taflor, som därunder skapades, buro ej mera
spår af den inspirerade konstnärens glödande fantasi, utan
vittnade fastmer om den jagande ifvern att helt schablonmässigt
medhinna så många stycken som möjligt.

Hans talang gick på detta sätt nedför, liksom helt naturligt
både krafter och humör började taga af.

-- Är du här, Dick? frågade Bella en afton just i skymningen,
då han satt uppe i sin atelier och gjorde sina pänslar rena.

-- Bella lilla, du vet ju, att jag inte tycker om, att du ensam
besöker mig i min atelier... nu, sedan du är min fästmö.

-- Åh, hvad skulle då det göra? Du är så enfaldig, Dick, så
det går ej an att tala om det ens.

Hon kastade sig, tvärt emot hans önskan, ned i en liten soffa,
som nästan begrafde henne i sina mjuka dynor.

-- Men om någon kamrat eller någon af tjänarna kommer och
söker mig?

-- Än se'n då? Ha' vi inte ringar? Vet inte alla, att vi äro
förlofvade?

-- Visserligen... men i alla fall så kunna vi ju lika gärna
träffas där nere.

-- Du är verkligen snart så <i>odräglig</i>, att jag inte står ut med
dig... gå här som i kloster... Jag <i>lider</i> inte fröken Julias sura
miner snart... och odrägligt tråkigt är det att vara så här
förnäm och låtsas, att man inte har rätt till något. Fånigheter!
Och inte har jag mamma att springa ned till häller, allt se'n du
var nog älskvärd och ställde om, att hon fick komma bort från
portvaktsrummet och flytta till landet...

-- Men det var ju allt af välmening och därför, att jag ville,
du skulle bo hos oss... Det var ju endast kärlek, lilla Bella! ..

-- Sådan här underlig kärlek förstår <i>jag</i> mig ej på, menade
Bella... Hålla på och ständigt höra ditt gnat och käx...

-- Bella! Huru kan du ha hjärta?

Dick satte sig bredvid henne och lade armen om hennes lif...

-- Ja, vet du, Dick -- -- inte tror då jag, att <i>du</i> förstår dig på
någon kärlek... Till exempel, tror du man kysser den man älskar
så som du gör? Det är som om du vore en isbit och jag en
snödrifva.

-- Jag är så rädd om dig! Och inte tror jag, att <i>verklig</i> kärlek
endast bor i glödande smekningar...

-- Men se, det tror jag! För resten, Dick, skall man väl kunna
uppoffra något för den man säger att man tycker om...

-- Min lilla Bella... saknar du något? Du har ju allt
gemensamt med Maud.

-- Tacka för det! Jag <i>borde</i> väl nästan få litet mera än Maud,
tycker jag...

-- Allt, hvad jag kan, vill jag ju gifva dig, lilla Bella...

-- Till exempel... det, att andra flickor bruka få så förfärligt
mycket när de bli förlofvade... men du har då ej gifvit mig just
något mera än en brosch, ett armband och en klocka... Och --
så vill jag gå på teatern och ha lifvadt... inte vill jag sitta så här
och gamlas bort, då jag nu är så ung som jag är...

-- Jag är ledsen att säga det, Bella, men jag kan ej offra mera,
än jag gör....

-- Men du är ju rik, Dick? Jag tänkte, att rika <i>badade</i> i
pängar!....

-- Men det är väl <i>mig själf</i> du älskar? Är det ej så, min
älskling?

Hans läppar sökte hennes, och hon besvarade verkligen hans
kyss, men gaf sig sedan till att tjura, som det var hennes vana...
och slutligen reste hon sig upp och förklarade, att hon ville gå.

*
</chapter>

<chapter name="XIV. ”Tänk, när hon får veta allt!”">

<h2>XIV.

”Tänk, när hon får veta allt!”</h2>

<big><big><big>A</big></big></big>llt sedan den stunden Maud fått doktor Granes bref, var hon
som förtrollad. Sorgen efter fadern, som förut helt behärskat
henne och bortagit förmågan att ägna sig åt något som skingrade
och förtog denna känsla, tycktes nu gått upp i bitterhet och
hårdhet, ty Maud var ej längre det i botten veka, känsliga barn,
hon förut varit, utan en ung kvinna, på väg att förbittras i lifvets
skola. Med ifver kastade hon sig nu i stället på sådana saker,
som kunde förströ henne. Tidigt på morgnana, medan Dick var
uppe i sin atelier och målade taflor för att därmed bidraga till
hemmets existens, sade Maud till om sin ridhäst och kunde så
vara ensam ute och rida, ibland två à tre timmar i sträck.
Denna nyck höll hon ut med ett par månader efter faderns död.

Maud stod en dag som vanligt klockan åtta på morgonen
klädd i riddräkt och väntade. Ridknekten brukade alltid vara
punktlig, men i dag hade han tydligen försummat sig... så
mycket värre, som Maud just i dag erfor en stickande längtan i sitt
inre, en outhärdlig oro, som kom henne att längta ut i det fria...
långt, långt bort från stadens larmande oro. ...

Märkvärdigt nog hade doktor Grane allt sedan den dag, då Dick
omtalat för Maud att han lämnat Grane hennes nekande svar,
totalt försvunnit från hennes synkrets. Dick såg så allvarlig
och ovanligt bister ut, när man nämnde Granes namn, att hon ej
vågade framställa någon fråga, som rörde denne. Dick, i allt
annat vek och öm, när det gällde systern var i detta ämne
obevekligt hård. Hade hon varit tokig, som så utan vidare kastade
bort den kärlek, han hade bjudit henne? Denna fråga trängde sig
ibland oemotståndligt inpå henne. Med hvarje fiber i sin själ
längtade hon efter att få höra honom tala om denna kärlek... för
att sedan få erfara tillfredsställelsen af att stöta honom bort...
att få pina honom... »Pina honom!» hviskade hon halfhögt och
tryckte sin heta panna emot den kyliga rutan.

Aldrig hade hon kunnat ana, att man så ständigt kunde ha
en person i sina tankar. En person, hvilken man af hela sin själ
hatade! Just detta sista drag till exempel, att så snart fadern var
död och hennes pängar stodo att lyfta... hade han anmält sig
såsom »sökande» till hennes lediga kapital... Hvad hjälpte
det, att Dick försäkrat, att det endast var kärlek... han hade
minsann inte visat henne mycken kärlek... blott behandlat
henne som ett egensinnigt barn...

En djup snyftning banade sig vid dessa tankar väg ur Mauds
beklämda bröst... Och för resten hade han ju sagt, att ingen
kunde älska henne... fullföljde hon sin tankegång...

Men hvad gagnade det till att hålla på och tänka på det där
längre?... Bäst att stryka ut hans namn ur sitt minne... ur sina
tankar....

Hon såg på sitt ur. Besynnerligt, hvad hästen i dag dröjde!

Nej -- -- inte kunde hon se skymten af någon ridknekt eller
häst... huru hon än sträckte sig fram... och att gå ut på
balkongen och speja... dit hade hon numera så svårt för att gå.
Hon förstod det knappast själf, men det stack till så underligt i
hennes inre, då hon kom att kasta blicken tvärs öfver gatan.
Men i alla fall måste hon ju gå dit nu, ty det var i det närmaste
slut på hennes tålamod.

Båda dörrarne voro uppslagna, och den friska junimorgonens
luft strömmade in med solljus och gladt lynne... för sjuka sinnen.

Ack! Hvilka minnen som trängde sig på henne! Förra året
denna tid var hon med fadern och Dick vid Rivieran ... och
se'n kommo dragande i spåren tankar på hvad som därefter följde
i Södertälje...

Hon lutade sig öfver balkongräcket, men ryckte häftigt till
och blef blossande röd. Där nere, i våningen midt emot, var
gardinen uppdragen... och fönstren uppslagna. Några reseffekter
lågo strödda omkring i rummet. I en gungstol, till hälften i
profil, såg hon doktor Grane sitta. Under sakta vaggning, och
insvepande sig i ett moln af cigarrök, tycktes han försänkt i djupa
tankar.

En fruntimmershatt på bordet kom hennes hjärta att nära
nog stanna af... förundran... Kanske han var gift?... Maud
drog sig häftigt tillbaka... om han blott vände sig häftigt
tillbaka... om han blott vände sig ett litet grand, skulle han
säkert se henne!

Hon tryckte handen ångestfullt mot det bultande hjärtat...
och när hon af en händelse kom att gå fram emot stora trymån,
blef hon nästan rädd för sitt utseende, så spöklikt blek var hon.


Utan att gifva sig tid att ringa på någon af tjänarna, sprang
hon fram till telefonen och ringde med en otålighet inom henne.

-- Är han ej afsänd? Hvad vill detta säg?... Hvad för något?
... Inte betalt?... Är det ej något annat?... måste vara ett misstag... 
men jag kan <i>försäkra</i> att så är!... Det är fröken <i>Crawford</i>
som talar!

Mauds stämma darrade af sinnesrörelse och handen, som höll
luren, skälfde af vrede.

Hon var blossande varm, och slet upp riddräkten.... för att
få luft... luft!... Maud Crawford var ej van vid att man tilltalade
henne på <i>detta</i> sätt... man hade vågat trotsa hennes befallning!

Åter störtade hon fram och ringde häftigt som förut.

-- Fröken Crawford inställer sin ridtur för i dag, sade hon med
iskall röst, sedan hon erhållit förbindelse med ridinstitutet.

Sedan gick hon, nej, halfsprang, genom de många rummen
för att uppsöka Dick. Men tant Julia hindrade henne i farten.
Fröken Julia såg mycket trött och otålig ut, och hennes
»godmorgon» var långt ifrån hjärtligt.

-- Har du ett ögonblick, Maud?

Maud såg ej särdeles upplagd ut, att just nu få lof att sätta sig
helt fogligt, men det var något bestämdt i tant Julias röst, som
gjorde henne uppmärksam.

-- Jo, fortfor hon, det är om Bella. Sannerligen <i>jag</i> förstår,
huru det skall bli med henne och Dick. Hon älskar honom ej ett
spår!

-- Åh, så tant säger! Jag tror att tant bestämt sig för att
riktigt förfölja den stackars Bella.

Maud stod och vägde emot ett bord, med båda händerna hvilande 
bakom sig på bordet. Hennes fina, smärta figur framträdde
i formfulländade skönhetslinier, och i hvarje rörelse låg
omedvetet något af grace och elegans.

-- Är det något mera jag nödgas lyssna till?

-- Maud, du är liksom Dick totalt förblindad. Jag tror
bestämdt, att ni äro tokiga båda två, eller ock på väg att bli det.
Bella är helt simpelt en falsk och egoistisk flicka, utan spår af
tillgifvenhet för er, stackars tokar, af hvilkas enfald hon begagnar 
sig på ett nästan hänsynslöst sätt, det är <i>säkert</i>.

När tant Julia slutade med de orden, då visste Maud, att hon
inte var att leka med.

-- Var det något vidare?

Maud tog ett steg framåt, som för att aflägsna sig.

-- Ja, det var verkligen det! Hör du, Maud lilla -- förstår du
ej, att Dicks lycka står på spel? Jag har <i>bevis</i> emot Bella.

-- Du är väl <i>fullt</i> säker på din sak, tant Julia, innan du åtar
dig att sprida ut rykten, hvilka kanske äro ägnade att kasta
skugga öfver en ung flicka?

-- <i>Om</i> jag är säker? Ja, gudnås! I går kväll, då syster
Louise och jag voro ute vid Skansen... Maud hade ju själf
föreslagit mig, att jag skulle visa syster Louise Skansen... jo -- så
fingo vi se Bella på en af de aflägsnaste gångarne, i sällskap med
Carlson nere i kryddboden...

-- Än se'n? Inte är väl <i>det</i> något brott häller! sade Maud
envist, ehuru blodet jäste inom henne och för en stund kastade en
skär rodnad öfver hennes nyss bleka kinder; det där är ju bara
nonsens. Kan man inte lika gärna finna nöje uti att samtala
med en karl som med en dum flicka!

-- Men jag förstår dig ej, Maud, du är den mest inkonsekventa
varelse, jag kan tänka mig. Ena stunden är du aristokrat i hvarje
linie... du är så omåttligt stolt och hög, så jag tror du tycker,
att alla med namnet Crawford äro minst prinsar... och andra
ögonblicket igen... är du så tolerant, att du tycker dig vara
jämlike med hvem som hälst... är det nu skick och fasoner, att
lord Crawfords fästmö går ute sent på kvällen och slampar med
betjänten i vår specerihandel? Hvad skall Dick säga, om han
får höra det?

-- Jag är öfvertygad om, att Dick inte fäster sig vid sådana
dumheter, vidhöll Maud halsstarrigt. Dick såväl som jag, vi
fästa oss vid <i>personen</i>, icke vid rangen eller pängarna, något som
vi ju <i>hela vårt lif</i> stridt med tant om, det borde tant då veta.

-- Ja, det må himmelen intyga! Tant Julia himlade sig
förtviflad. -- Inte för att jag kan förstå, hvad en sådan som
Carlson kan ha för något bättre än andra... Och inte förstår jag
häller, huru det kommer sig att Maud, med undantag af Bella,
alltid endast umgås med personer som äro förnäma. Jag
tycker verkligen att du borde umgås mest med sådana där som
Carlson och Bellas gelikar, ty du är ju så för de här nya idéerna...

-- Tant, vill du vara så snäll och beakta en sak, och det är,
att det inte är <i>därför</i>, att Carlsson, t. ex. är <i>bodbetjänt</i>, som jag
inte just söker sådana personers sällskap, utan det är <i>därför</i>,
att en person, som hela dagarna rör sig bland siffror, såpa, sill

och kabeljo, inte <i>kan</i> innehafva den bildning, som är nödvändig,
för att jag skall finna något angenämt i hans sällskap... Men för
resten så.... vet jag det ej -- hvad jag framför allt sätter värde
på i lifvet, är <i>sanning</i>, att människor <i>äro</i>, hvad de vilja synas vara
... att man finner någon originalitet, något <i>personligt</i> prägladt
öfver eller hos hvarje individ... och slipper dessa kopior! åh...
då må de för mig vara kryddbodbetjänter eller torgfruar... men,
tant, då måste vi äfven taga i beräkning, att de ha min bildning,
mina vanor....

-- Ja! <i>det</i> syns då bäst på din förtjusning för Bella! hånade
fröken Julia.

-- Bella är för mig <i>barndomsvännen</i>. Med henne äro mina
roligaste barndomsminnen förknippade! Hvarför i alla himlars 
namn kan inte tant tillåta mig att ha Bella kvar?

-- För all del! För all del! Njut af hennes angenäma, fina sällskap! 
Du och Dick få nog själfva en dag lönen för er envishet.

Fröken Julia gick med ovanlig häftighet ut ur rummet och
stängde dörren hårdt efter sig.

Ändtligen fick Maud fullfölja sin idé att uppsöka Dick i hans
atelier, ty inne i sina rum, dit Maud begifvit sig för att uppsöka
honom, var han ej.

Kunde han vara uppe i ateliern så tidigt som åtta?

Hon smög med mjuka, lätta steg uppför trappan och öppnade
dörren så tyst, att han ej hörde, när hon kom.

Hon stannade en stund och betraktade med ömhet och något
af ångest i blicken de tärda, lidande dragen i broderns anlete.

Stora tårar stego upp i hennes klara ögon, och med ett par lätta
språng var hon framme hos honom och lade sina mjuka händer
öfver hans ögon med ett: »gissa!»

-- Det är kanske inte värdt, ty du kunde hoppas, att det vore
din Bella! sade Maud med en lätt suck.

Han lade med en trött rörelse för ett ögonblick undan pensel
och palett, men skyndade strax att återtaga dem.

-- Kan du inte hvila, Dick? Hvarför arbetar du så rastlöst?
Hvarför går du så tidigt hit upp? Nu <i>vill</i> jag veta det!

-- Lilla Maud, du vet, jag älskar mitt arbete...

-- Hvar <i>har</i> du alla taflor? Tant Julia påstår, att du nu idkat
denna arbetssport nära nog allt sedan pappas... bortgång.

-- De stå här ju rundt omkring...

-- Men <i>jag</i> ser ej några just.

-- Maud lilla, jag har verkligen inte tid att nu taga fram dem alla.

-- Dick! Känner du inte, att det är sommar? Förstår du ej,
att vi snart måste begifva oss ut på resor, eller till landet? Maud
fann för godt att tvärt byta om samtalsämne.

-- Jag vet knappast... huru jag skall få tid därtill... i år,
stammade han och målade med rastlös ifver.

-- Tid, och tid! Alltid talar du om tid nu. Du <i>kan</i> väl ej begära,
att jag skall sitta hemma en hel sommar häller? Och du och
Bella se'n....

-- Ja, du, lilla syster... för dig kunna vi ju söka ut ett
sommarhem... du kan själf göra upp dina planer... Bella skulle
fara så väl af att vara med dig...

-- Men inte utan dig? Älskade Dick, inte kan du ha hjärta
att lämna mig nu... just nu, då du känner min sorg efter pappa
... <i>kunna</i> vi ej resa till Crawford Hill? nästan hviskade hon.

-- Crawford Hill bebos nu af för oss obekanta... personer..
jag vet ju knappast... om... om... de veta... känna...

-- Åh, Dick, så du kan tala. Skulle de inte veta hvem ägaren är?

-- Du begriper väl, Maud, i alla fall... att vid dödsfall...
inträffar... jag menar... det skall utredas... affärerna...

-- Du är så förvirrad, Dick!

-- Nej... men jag kom att tänka på att... du kunde kanske
få resa till Södertälje i som...

-- Södertälje! Maud sprang häftigt upp. Nämn bara ej
Södertälje, Dick! Inger talade i går om, att Thore Ryning talat
om Holmenkollen... dit ville jag så gärna! Att få komma till
Norge, se dess fjäll... inandas dess luft!

-- Men, Maud... det är nästan den dyraste platsen i den vägen.

-- När blef du så utbildad ekonom? Apropos... kan du tänka
dig, att de ej sända min ridhäst i dag, emedan de påstodo, att
det ej betalats för sista månaden? Är det ej bra oförskämdt?

Det var något i Dicks uttryck, som skrämde Maud just i detta
ögonblick, då han helt förvirrad svarade:

-- Ah, Maud -- -- din ridhäst... ja, den hade jag glömt...
jag skall telefonera, strax jag kommer ned....

-- Då skall du riktigt banna dem och säga att såvida de ej
passa på den af mig bestämda tiden, vända vi oss till någon
annan... och det redan i morgon bittida...

-- Har du så brådt? Ja visst... ja... redan i dag måste
denna sak rangeras... redan... i dag.

Han strök med näsduken ett par gånger öfver den höga
fuktiga pannan, där stora droppar af ångestsvett trängde fram.

-- Dick! se på mig... nej, in i ögonen! Hvad är det du döljer? Hvad?

Maud slet ifrån honom pensel och palett och höjde upp hans
ansikte emot sig.

-- Jag försäkrar dig, Maud... ingenting... fattas mig. Jag
mår fullkomligt väl!

-- Är Bella snäll? Känner du dig lycklig med henne ännu?

-- Naturligtvis ... Bella är ju ett barn ... men hon kommer
att bli ... mycket förståndig med åren. Stackars Bella, hon
väntar sig så mycket af lifvet, hon.

Han torkade med öfverdrifven noggrannhet sina penslar för
att undvika att möta Mauds blick.

-- Om jag blott kunde utfundera, hvad det är, Dick. Ty att
du blifvit dig olik ... mycket olik, det kan hvem som hälst
begripa. Kanske du blir lyckligare, om du och Bella bli gifta? Ingen
ändring med hemmet behöfver ju försiggå ... allt kan ju vara precis 
som det är, Dick ... Det är endast det, att ni gå till prästen
och viga er.

-- Så lätt, så alldeles utan besvär går det nog ej, lilla Maud!
Och inte är jag för resten så säker på att Bella vill gifta sig nu
häller. Vet du, Maud, ibland förefaller det mig, som om Bella
ej älskade mig... som om hon endast ville tillhöra mig emedan
hon tror mig vara så omätligt rik, och därför att hon vill bli lady
Crawford.

-- Skulle hon ej älska dig?...

Frågan lät litet tvekande, och hon rodnade i det hon skyggt,
mötte broderns blick, när hon tänkte på, hvad tant Julia nyss
talat om för henne angående Bella och bodbetjänten Carlson.

-- Du kan ju framställa frågan om giftermål för henne.

-- Jag skall allt dröja en tid ännu ... Du vet, vi måste allt,
innan jag gifter mig, skaffa lämpligt hem för tant Julia, ty hon
och Bella gå inte alls ihop, som du vet, Maud.

Det var i skymningen samma dag, som Dick gick att uppsöka
doktor Grane. Hans steg föreföllo honom tyngre än någonsin,
ty hvad han hade att tala med Grane om var af sådan natur
att Dicks hjärta stod stilla af ångest, blott han tänkte därpå. Ty

det lån, han måste söka utverka, gick ej löst på några lumpna
hundra kronor, utan belöpte sig till mångdubbla siffror.

Och till hvem skulle den arme Dick gå? Ingen, ingen utom
Grane kände till hans förtviflade belägenhet. Förra gången de
träffades, innan Grane reste ut, hade Dick tillfört honom Mauds
ingalunda lyckobringande hälsning, och likväl...

Dick ringde, och blef efter en stund införd till doktor Grane.

-- Det är således din tanke, att allt bör fortgå såsom det gör?
Vore det ej, enligt dina begrepp, bättre att underrätta Maud om
sanna förhållandet? Kanske hon skulle finna sig med lugn däri,
sade Dick, när de en stund dryftat Dicks bekymmer och vändt
dem på alla sidor.

-- Din syster är för ung och för vek att bära denna börda.
Jag ber dig, låt mig träda emellan, till dess att du hinner bli nog
framstående artist för att tjälf kunna skapa ditt oberoende. Ettdera, 
om du önskar denna hjälp i form af borgen eller växlar ...

-- Jag tynges till jorden af din vänskap.

-- Prat -- den naturligaste sak i världen, ej stort att tala om ...
Jag har mera pängar än jag behöfver ... du mindre. I sådant
fall är det ju en naturlig sak vänner emellan, att vi hjälpa hvarandra.
Den rent formella behandlingen af affärerna uppskjuta vi tills
i morgon, då mitt affärsbiträde kommer till mig. Kan du komma
vid elfvatiden?

-- Naturligtvis. Men stackars Maud, när hon en gång får
kännedom om detta!

-- Men det skall hon ej behöfva. Ett villkor fäster jag vid
uppgörelsen af denna affär, och det är, att du aldrig i din systers
sällskap nämner mina förhållanden eller mitt namn ens. Du bör
inför henne ej låtsa om, att vi ens träffats.

-- Men det är mig så svårt att möta hennes blick med en
osanning på läpparne.

-- Så låt det blifva sanning. Det är ju intet, som binder dig
vid mig eller som tvingar dig att besöka mig. Förlåt, broder --
-- du förstår mig säkerligen, och vet, att det ej är bristande
vänskap för dig som dikterar mina ord ... det är mig blott lite' svårt
att återse <i>henne</i> ... Och detta undvikes ju bäst därigenom, att
<i>vi</i> ej vidare träffas. Har du förstått mig?

-- Alldeles.

De båda männen gåfvo hvarandra ett fast handslag -- och Dicks
läppar darrade af rörelse, när han försökte framstamma ett tack.

*
</chapter>

<chapter name="XV. Gryende kärlek">

<h2>XV.

Gryende kärlek.</h2>

<big><big><big>H</big></big></big>var har du varit? frågade Bella, som just nedanför
Granes port stötte på sin fästman.

Han sökte slå bort frågan, men hon var envis som vanligt
och gaf ej med sig.

-- Ack, lilla Bella, det är en liten affär, som vi ha tillsammans,
Grane och jag.

-- Grane och du? Hör du, Dick, då kan jag gärna få anlita
Grane, jag med.

-- Hur så?

-- Joo -- jag har någonting så underligt i sidan ibland.
Jag måste bestämdt tala med en läkare därom.

-- Kära Bella, det har du aldrig förr talat om för mig. Du
måste genast tala med läkare därom, sade han oroligt.

-- Ja, då går jag till Grane då.

Det lyste till i Bellas bruna ögon. Hon hade tydligen länge
närt denna plan och andades lättare, när Dick så alldeles strax
gick in på hennes infall.

-- Men en sak, Dick -- tala inte om det för Maud eller »häxan»
(Bella kallade aldrig fröken Julia för något annat), ty då blir
det ett sådant välsignadt prat och väsen om allting.

-- Nej, inte vill jag onödigtvis oroa Maud, det vet du väl,
och jag är dig tacksam för denna finkänslighet. Bella, att inte
vilja oroa Maud med din sjukdom.

-- Det är så ledsamt ändå, tycker jag, ty Maud är alltjämt
så sorgsen nu för tiden. Ja, vet du, Dick, ibland så tycker jag,
att lifvet är bra långrandigt ... som det nu står åtminstone.
Tror du inte vi skulle ha det mycket mera lifvadt som gifta? --
Hon tryckte förledande hans arm och gaf honom en liten menande,
mycket vältalig blick. -- Då kunde vi bli af med häxan, förstår
du, och jag kommendera och befalla öfver tjänstfolkspersonalen
precis som hon -- ja, bättre till och med ....

Dick tycktes kämpa ut en strid i sitt inre ... Hennes
glödande blickar och sinnligt vackra drag tilltalade konstnären ...
människan ... Han hade i denna stund af kval velat draga
henne till sig, säga henne allt, och vädja till hennes hjärta om
kärlek. Men han trodde sig känna henne tillräckligt för att
ana möjligheter, som för alltid skulle utestänga Bella, och
med henne lyckan ur hans lif, om han omtalade hela sanningen, 
som med eldskrift dansade om i hans hjärna. Sanningen,
att han och systern lefde på svindel, på tillfälliga lån, dem han
aldrig ansåg sig kunna komma i tillfälle att betala ... att de voro
i botten ruinerade ...

Han ägde ej mod att försaka henne, denna flicka, som band
och berusade hans sinnen, ehuru hjärta och förstånd måste
ogilla detta val.

Karaktären af deras känslor hade under den senaste tiden
undergått förändring. I och med det samma han tänkte sig
möjligheten af att förlora Bella, och när han såg henne i andra
unga mäns hyllning söka ersättning för hans med möda
tillkämpade lugn, lade Dick ej längre så starkt band på sig. Hon
äggade honom med sina smekningar, hon äggade honom till
stegrade känslor genom att väcka hans svartsjuka. Och hon
hade ändtligen fått det därhän, att de ej längre, som under
första tiden af deras förlofning, oroades af de långa uppehållen
i deras samtal. Ty dessa stunder fylldes nu af ljudet af
kyssar och små ömma ord och kväfda suckar ...

Huru var det väl möjligt, att Dick under sådana förhållanden
skulle äga kraft att förlora henne?

***

Bella, i allt som rörde Maud ständigt marterad af en intensiv
afundsjuka, gick och studerade henne i tysthet, och hade
kommit till det resultatet, att Maud bestämdt led af någon olycklig
kärlek. Och af allt att döma trodde hon sig förstå, att föremålet 
var ingen annan än doktor Grane. Till detta resultat hade
hon kommit, på grund af att hon åtskilliga gånger öfverraskat
Maud, när denna försänkt i djupa tankar varit upptagen med
att ifrigt fixera fönstren i våningen midt emot.

-- Du, Maud, sade hon några dagar efter hennes och Dicks
samtal, när Dick kom ifrån Grane, har du sett, att doktor Grane
kommit hem?

Maud, som satt midt emot Bella vid fönstret, som vette ut
åt Gref Magnigatan, ryckte häftigt till och rodnade ända ut i
örsnibbarne under den forskande blicken ur Bellas bruna ögon.
-- Har han varit borta då?

-- Det måtte du väl veta.

-- Huru kan du begära, att jag skall hålla reda på alla
människor? Doktor Grane har ju allt sedan pappas bortgång ej
sökt upp oss en enda gång.

Omedvetet skälfde undertryckt smärta i Mauds röst, när
hon sade detta.

Nu var då Bella helt på det klara!

-- Har du sett, att han har ett ungt vackert fruntimmer
hos sig då?

-- Snälla Bella -- du tycks verkligen hålla bättre reda på
honom än jag.

-- Joo, då -- så är det! Titta, skall du få se ... en förtjusande 
paiserhatt, tror jag till och med. Det ser ut, som om det
vore en fruhatt ... titta, Maud!

Bella stödde båda sina armbågar i fönstret och tittade
oförsynt dit ned.

-- Söta Bella! Låt dem för all del ej se, att du sitter så där och
spionerar på dem, brusade Maud upp. Hör du, jag <i>vill</i> det ej
-- låt bli det, Bella, säger jag!

Men Bella rörde sig ej ur fläcken.

I ett nu, utom sig som fordom, störtade »zigenarungen» upp
och drog Bella med kraft i armen, så att hon, tung och ovig som
hon var, föll i golfvet likt en mjölsäck.

I detsamma Bella utstötte ett förargadt, uppretadt skri,
råkade Maud att titta ned midt emot och fick i detsamma se att
Grane, med tummarna instuckna i ärmhålen på västen, intensivt 
betraktade dem.

-- Det där skulle du inte brytt dig om, Maud -- jag skall säga
dig, att du är lika elak nu som någonsin. Du har förstås hvilat
dig litet, medan du ångrat all elakhet mot din pappa, men nu så...

-- Tyst, Bella, säg ej ett ord om honom -- -- för Guds skull...

-- Du är väl rädd att jag skall skvallra för någon ... någon,
som kanske trott dig vara litet bättre, ty du har då ställt dig så
bra för honom! Men fy, om han såg dig en sådan här stund, så
simpel du är, när du är så där ond!

-- »Simpel»... Vet du, Bella, <i>simpel</i> hoppas jag dock, att lady
Crawford ej är, sade hon med omisskännelig stolthet.

-- Lady Crawford -- -- just en vacker lady ... som går och gör
sig löjlig för en karls skull ...

-- Hvad är det du säger, Bella?

Mauds ögon blefvo onaturligt stora, hon famlade efter stöd ...
vacklade och föll tung och orörlig till golfvet.

Hennes djupt begrafda hemlighet, den hon ej ens för sig själf
velat tillstå, var ju nu utspionerad ... profanerad ...

-- Herre Gud, Maud, snälla Maud, vakna igen! ropade Bella
utom sig af förfäran -- hennes dåliga lynne hade drifvit henne
till att gå för långt med Maud, och hon bäfvade för följderna, när
fröken Julia och Dick fingo kännedom om anledningen till Mauds
plötsliga återfall i den gamla sjukdomen.

Med ovanligt hastiga rörelser rusade hon upp till Dick i
ateliern och bad honom springa till Maud. Själf tog hon i förbifarten
hatten och handskarna samt glömde ej att titta sig en god stund
i spegeln, innan hon med glödande ifver sprang och ringde på hos
doktor Grane.

Hon ringde så häftigt och intensivt, att flera personer på en
gång från olika håll kommo för att öppna.

-- Är han ej hemma? Min Gud, så förfärligt!

-- Hvad är det då fråga om? Stig in!

Bella lät ej säga sig det många gånger, hon följde gärna och
med ett nyfiket uttryck den unga damen, som med så stort
deltagande bedt Bella komma in.

-- Jo, se det är så, att det är en ung flicka här bredvid, som
har några ohyggliga anfall, när hon blir retad eller motsagd på
något sätt ... Men se, det är ju precis, som om jag <i>kände</i> fröken,
eller kanske jag får säga doktorinnan?

-- Mig? Nej, jag är olycklig nog att ej äga en enda bekant här
i staden. Jag är syster till doktor Grane, och från Skanör
liksom han, förstås, och jag är nyss kommen hit upp till Stockholm.

-- Är fröken från Skanör? Tänk, så långt borta det måtte vara!
sade Bella med litet osäker, frågande blick. Tydligen hade hon
ej särdeles mycket minne af hvar den lilla staden kunde ligga.

-- Jaa -- pappa var postmästare där, och vi bland de allra
förnämsta på platsen. Man känner sig så liten och bortkommen
här i Stockholm så! Men stig in och sitt litet, bad fröken Grane
med småstadsbons gästfrihet och vänlighet. Kanske fröken hört
vår namn någon gång?

-- Jaa -- doktor Grane, förstås, ty han är ju vår husläkare --
och visst har väl fröken hört talas om oss och vårt familjenamn?
<i>Vi</i> heta Crawford! sade Bella med spansk hållning.




-- Åh nej då! Är <i>det</i> fröken Crawford?

-- Nej, bättre upp, snart <i>lady</i> Crawford.

-- Således fröken Bella, som min bror talat så mycket om?

-- Har han? sade Bella med en varm rodnad uppstigande på
kinderna och med glans i blicken. Jag tänkte nästan han talat
mäst om Maud, min svägerska. Hon inbillar sig, att han är kär i
henne -- men fy, hvad jag är stygg, som talar om det!

-- Det veta vi väl ändå, sade fröken Grane lugnande. Mamma
och jag äro inte alls förtjusta öfver det där, ty nu vilja vi gärna
behålla honom för oss. Vi ha minsann så länge fått undvara
honom, så nu kan han gärna vara nöjd med oss! Men -- det är
då minsann inte häller snällt af mig att sitta och språka så här
öppet om våra egoistiska önskningar, när det är med en af <i>hennes</i>
närmaste, jag talar, men det föll sig så <i>naturligt</i>.

-- Det gör rakt ingenting, sade Bella uppmuntrande. Det är
ju så helt naturligt. Men doktorn behöfver förstås hennes pängar.

-- Visst aldrig! Magnus som är så rik! Det kan väl fröken
Crawford se på allt, att min bror är rik! Titta, sådana draperier
sådana mattor och möbler! Och vet fröken, att han ger nära
två tusen för de här rummen. Men fröken Maud skall ju vara
en så fasligt söt flicka, fast litet vild af sig, fortfor fröken
Grane.

-- »Söt» -- ja, det är nog som man tar det, det! Jag känner
henne då bättre än <i>någon</i>, tror jag, uppväxta tillsammans som vi
äro -- och bevars väl, <i>jag</i> tycker ju <i>mycket</i> om henne, förstås ...
men nog har <i>hon</i> två sidor, om <i>någon</i> har det, tror jag, och när
hon sätter styggsidan till och får de här anfallen af pur ilska, då
är hon då inte för söt, minsann! Det kan jag intyga. Men -- trösta
mej, här står jag och pratar! Tänk, att doktorn har gått ut!
Jag såg honom ju alldeles för en stund sedan. Kom hit ska' fröken 
få se, här bo vi ... <i>där</i>, två trappor ... nej, där alla palmerna
och blommorna stå ute på balkongen.

-- Jo, jag tackar jag! Inte lite till gentilt! Tänk, att det har
Magnus aldrig talat om -- inte ett ord. En sådan spjufver!

-- Han <i>vill</i> nog ej det häller, ty numera söker han aldrig upp
oss. Jag tror det är någon fnurra på tråden.

-- Bra tråkigt, ty i annat fall kunde vi ha träffats ibland. Jag
är så fasligt ensam -- Magnus har <i>aldrig</i> tid med mig, och på det
här sättet får då inte jag se mycket af hufvudstaden.


-- Jag skall gärna hälsa på er ibland, fröken. Jag ska' säga,
att jag har inte häller för trefligt. Då man är ung och lefnadsglad, 
och vill roa sig, och så vara tillsammans med en gammal
grälsjuk fröken och en egensinnig flicka, som går och sörjer lifvet
ur sig efter sin gamla pappa, som hon plågade lifvet ur, och så
min fästman, som är svartsjuk som en turk -- ja, jag får knappast
se på en människa, utan att han blir ond, numera -- så jag
upprepar det, jag <i>har</i> inte värst skojigt nu för tiden!

-- Stackars fröken! Kom upp till oss ibland -- ja, <i>gör</i> det! Kom
upp ibland! Kan ni inte taga fröken Maud med er? Jag är riktigt 
nyfiken på henne.

-- Nej, för all del! Tvärtom tänkte jag bedja er <i>inte alls</i> låta
dem däruppe veta, att vi känna hvarann, ty då kunna de helt
enkelt förbjuda mig att gå hit. <i>Dem</i> känner man aldrig ... och
jag hålles nästan som en fånge, tycker jag. Således tala vi inte
alls om vår bekantskap, tycker jag.

-- Som ni vill. Men kom upp snart!

Med en sista hälsning sprang Bella utför trappan. Nog kunde
då ödet ibland vara bra hjälpsamt... hon, som nu varit så nyfiken
på hvem doktor Grane hade hos sig, om han var gift, o. s. v., nu
visste hon bättre besked än någon. Hur det var, så kunde det
kanske låta lika fint att heta doktorinnan Grane som lady
Crawford -- tänk, om hon skulle försöka i alla fall! Men fy! nu tyckte
Bella inom sig själf, att hon ändå var en bra stygg flicka -- Dick
var ju i alla fall ovanligt snäll och skulle nog säkert bli en bra svag
och eftergifven man -- -- hon började tycka riktigt bra om
honom -- -- men i alla fall kunde det ju inte skada att vara i godt
förstånd med Granes syster ...

I dessa tankar kom hon in till Maud, som, stödd emot Dick, satt
vid hans sida i soffan.

Hon var nästan beredd på att möta ogillande och tog därför
på sig en mycket trött och förargad min.

-- Har du kryat till dig nu? Här har jag sprungit som en galning 
för att få fatt i en läkare åt dig, sade Bella och tog nålarne
ur sin hatt.

-- Tack, kära Bella, men du behöfde inte alls skaffa läkare,
sade Dick vänligt. Det är ju endast ett svimningsanfall, som
går öfver genom lämplig behandling.

--- Jag tordes i alla fall inte lita därpå ... jag sprang och ringde
på hos doktor Grane, jag.

-- Hos doktor Grane! eftersade Maud med skälfvande stämma
.. men hvarför? ... Söta Bella, ring genast på i telefon och säg
honom ...

-- Han var bortrest, just nyss, så vi behöfva inte oroa oss, han
kommer ej.

Bella tog på sig en uttråkad min och tycktes vänta på en stor
scen af Maud. Men Maud var så alldeles stilla ... hon hade ej
ett ord af förebråelse, ehuru hon mycket väl mindes, hvad som
föranledt hennes anfall denna gång. Hon grubblade på, huru
hon, utan att förråda sig, skulle kunna komma fram med en fråga.

-- Tack, käraste Bella, för ditt besvär. Det var riktigt väl i
alla fall, att han inte var hemma, så vi slapp besvära honom i
onödan. Fick du vänta till? Talade du med hans fru? ... tillade hon,
då Dick i det samma blef kallad ut till telefonen. Hon sade det
mycket likgiltigt, under det att hon knöt bandet om sin yfviga
hårmassa och knäppte ihop lifvet, som Dick nyss måst öppna för
att skaffa henne frihet och luft.

-- Nej, det gjorde jag verkligen inte. Har han någon fru då?

Frågan lät mycket oskyldig.

-- Du har ju själf gjort mig uppmärksam på en del
fruntimmerseffekter nere i hans fönster?

Maud inbillade sig, att hon såg mycket likgiltig ut, men Bella
upptäckte likväl, huru färgen gick och kom på Mauds kinder.

-- Jag visste inte, att du var så förfärligt intresserad af doktor
Granes fru, ty då hade jag ju kunnat fråga pigan som öppnade ...

-- Åh Bella ... inte kan du väl tro, att jag skulle bry mig det
minsta därom?

-- Herre Gud, låt oss då tala om någonting annat än den där
tråkiga människan, sade Bella och gäspade. Hvart tog Dicken
vägen? Hör du, Maud, om du ständigt skall gå med den där
begrafningsminen på dig, så tror jag att jag blir tokig. Kan någon
förstå sig på dig?

Maud halflåg framstupa i en soffa och grät ... hon visste knappast 
själf hvarför, men hon måste gråta.

Husan kom i detsamma in med en hel liten packe med små
bjudningskort och förslag om nöjen.

Maud hade ju alltid varit mycket eftersökt för sitt utseende
och sin i allas tankar oerhörda rikedom, lika mycket som för sitt
originella, skiftande väsen. Och när hon nu räknades som
arftagerska med »döda föräldrar», sökte hvar och en af hennes forna

umgängesvänner göra sitt bästa för att nu, när sorgeåret snart
var tilländalupet, draga henne med ut i hvirfveln och skingra
hennes sorg. Men Maud läste med samma likgiltighet hvartenda
förslag, både de som rörde lawntennis, ridpartier och utfärder nu,
innan alla människor reste till landet och badorter. En hel del
voro redan resta, och de, som stannat efter, måste därför ännu
några gånger vara tillsammans.

-- Du är verkligen odräglig, Maud, som inte kan <i>antaga</i> en enda
bjudning, knotade Bella.

-- Om du blott kunde gå i mitt ställe ... Men det är så ledsamt
med det, att ehuru Dick och du äro ringförlofvade, bjuda de dig
mycket sällan.

-- Det där »packet», mumlade Bella, det är bara därför, att
de, kan tänka, genom dig ha reda på att min far var en ärlig
arbetare. Men jag skall minsann <i>minnas</i> dem, när jag är »där» ...

-- »Hvar» där?

-- Dit jag en gång <i>skall</i> komma, sade Bella med bestämdt
tonfall och ett spotskt leende. Minnas dem <i>alla</i>, som på något sätt
sökt kväsa mig <i>nu</i>.

-- Du kan väl aldrig räkna <i>mig</i> till dem, Bella? Nog tycker
jag, att jag på allt sätt varit dig en trofast vän?

Bella teg envist.

-- Eller huru, Bella? Hvad kan du ha att förebrå mig?

-- Söta du, <i>gräla</i> nu inte igen! Det är då förskräckligt, att du
jämt skall bråka, Maud, alltid bråka om allt. Du har blifvit
dig så olik, så!....

-- Får jag säga dig en sak, Bella, sade Maud och sprang upp som
en fjäder efter hårdt tryck, du har aldrig hållit af mig, endast
begagnat mig att klifva upp på, för att vinna Dick ... och detta,
under det jag löjligt nog ägnat dig en i allas ögon mycket
oförklarlig vänskap. Och jag börjar själf förstå, att den varit och
är litet omotiverad ... och då jag tänker på Dicks framtid, så ...

-- Jaså -- ja -- du kan gärna försöka ställa till något mellan
Dick och mig -- men det skall jag säga dig, att det kommer ej
att lyckas, ty Dick är så galen i mig, att hällre förlorar han
hundra sådana systrar som du, än han förlorar en enda Bella.

Med dessa ord reste sig Bella och lämnade Maud kvar, förkrossad 
af denna ständiga, söndermalande ovänlighetsanda inom hemmet, 
allt sedan faderns död.

Hvad Bella sagt om Dick var tyvärr blott grym sanning --

ty mellan Dick och Maud hade i och med detsamma Maud började
visa barndomsvännen någon likgiltighet, inträdt ett främmande
förhållande, som gjorde att Maud numera började känna sig mera
ensam än någonsin.

*
</chapter>

<chapter name="XVI. Ett hjärta af guld">

<h2>XVI.

Ett hjärta af guld.</h2>

<big><big><big>D</big></big></big>jupt beklämd och försänkt i begrundande tankar var Dick
samma dag ute och gick utan rast, utan mål ... Märkvärdigt 
nog fördes han af en ren händelse till den port, dit han så
mången gång följt Inger Balle, ehuru hon skrattande och
emanciperadt försäkrat sig ej behöfva något manligt skydd.

Kanske det var en vink af ödet, att <i>hon</i> på något sätt med sitt
friska väsen skulle kunna ingifva honom någon tröst eiler något
råd vis-à-vis Maud, hvars själstillstånd för hvarje dag gaf honom
nya ökade bekymmer.

Visserligen bodde Inger i familj, men han visste, att hennes
lilla dublett låg för sig själf och hade något af »ungkarlsläge» och
ungkarlsfrihet med sig.

Bella kunde väl aldrig misstycka detta besök, om hon finge
reda därpå ...

Just som han stod och funderade på om han skulle ringa eller
ej, och ej ogärna velat draga sig tillbaka, hörde han ett
förskräckligt oväsen nere i trappan. En barnunge grät och jämrade sig
i kapp med en hund, som tjöt. Med en röst som ej hade ett grand
af sin vanliga manhaftiga klang hörde han Inger säga;

-- Och han körde vidare! Fy, en sådan drummel! Och lilla tassen 
är bruten -- tyst, tyst du, din stackare! ... vi ska' lägga kallt
vatten om honom, och du själf kan gärna behöfva något i dig, du
ser ut som om du ej ätit ett grand på fjorton dagar. Hvar bor
du då? Jaså, på Djurgården ... en cirkusunge? ... Kan se det på
dina grannlåter! Får du ingen mat, säger du? Bara stryk! Åh, nu
öfverdrifver du väl ändå!.. Kom nu, marsch före, så tar jag hunden!

Om Inger blifvit beslagen med ett brott, kunde hon ej sett
mera förvirrad ut, än när hon drypande af regn, med en smutsig
hundracka på armen och en dito liten svartmuskig unge vid
handen, kom dragande uppför de fina trapporna till sin bostad vid
Engelbrektsgatan. Hon rodnade pinsamt, när hon fick se Dick,
med ett sällsynt leende upplysande hans på sista tiden dystra
drag, betrakta henne.

-- Stanna! befallde han, och tog hastigt fram en liten skissbok
ur bröstfickan.

-- Vi måtte bilda en förtjusande grupp, sade hon med ett
leende, som var menadt att vara ironiskt och kallt, men som
upplyste hennes drag likt solsken på tallbarr.

-- Mycket säkert äro ni alla tre originaltyper af den äkta sorten.

Hon tog upp ett par nycklar ur fickan och låste upp sin dörr.

-- Hvem söker ni här? Hon knuffade in cirkusungen före sig
och tryckte omedvetet den lilla skälfvande och tjutande hunden
intill sig, under det att hon hvilade med andra handen på
dörrlåsen.

-- <i>Er</i>, fröken Inger!

-- Mig? Nej, det var då en öfverraskning -- stig på, för all del!

Var detta Ingers bostad? Han såg med synbar förvåning och
varmt intresse på de, om sann kvinlig poesi vittnande små
detaljerna i detta lilla konstnärsrum. Hans blick stannade
slutligen vid en vrå, hvarest Inger tycktes ha samlat allt, som var
henne kärt. Ett dockskåp med en mängd trasiga leksaker
utgjorde hufvudgruppen, och en större docka med krossadt hufvud,
omlindadt med en bindel, låg i sin säng ordentligt nedbäddad,
för resten till hälften gömd bakom några bladväxter. Ofvan på
dockskåpet var upprest ett krucifix, som med sina oerhördt tjocka
vaxljus i tennstakar verkade helt katolskt.

-- Hvad detta allt är för en bild af ert inre, fröken Inger --
barnslighet, parad med lifvets mäst svårlösta problem.

-- Jag har ej någon plats för det här skräpet, sade hon och
stod i tankarne och formade en liten gubbe af sin näsduk.

-- Jaså -- intet vindskontor således?

-- Kan ni inte se bort från det där skräpet? Se, här är
medeltiden ... jag menar min första ungdom. Hon visade på en mängd
porträtter, vissnade blommor och kransar med käppar ... bollar
och en crocketklubba.

-- Sexton- och sjutton-års-tiden?


-- Ja -- och minnen från mitt hem på landet ... alla djur som
jag då älskade, våra tjänare, statfolk och torpare ...

-- Förlåt bristen på intresse för en närmare undersökning ...

-- Åh, om ni kunde ana, huru mycket bättre de där enkla
människorna ofta äro -- det där sunda, enkla, obildade
allmogefolket -- än storstadsmänniskor med halfbildning, knot och
missnöje.

-- Jag har aldrig svärmat för de där lägre lagren ...

-- Vill du ha ännu mera kakor, din stackare? Nej -- nu får
ni förlåta, att jag är en smula djurläkare en stund ... Saken är
den, att jag så godt som stöp ikull på det här kräket, eller de här
kräken, rättare sagdt, och nu måste jag förstås hjälpa dem till
rätta litet ...

-- Ni tycks inte alls vara ovan vid sådant där ... får jag sätta
mig en stund. Jag kan ej förstå, hvad för en anda här är
rådande. I själfva luften ligger något, som ger lugn.

-- Det var eget ... i en sådan här ofullständig ungkarlsbostad...
... utan kvinlig poesidoft ... här har jag endast frihet att bjuda på.

-- Hvad är det här för en ålder då?... Alla dessa dolkar, knifvar
och ridpiskor ... handgevär och revolvrar?

-- Nuets enda glädje. Men <i>min bästa vän</i>, min cykel, den är
dock ej inne ... den står i förstugan där nere.

-- Och de där påsarne på hyllan öfver »nuets enda glädje»?

-- Dem ... om dem ha vi talat förut. Om min själ skulle vilja
bjuda till att krypa fram någon gång ... om den skulle vilja klaga ..
eller sakna ... så ser jag blott på hyllan.

-- Hvad står det?

Dick, närsynt som han var, steg upp, satte på sin pincenez och läste:

»Tålamod, likgiltighet och glömska af det förflutna.»

-- Ah, hvad ni är lustig! Och hvad har ni inuti då?

-- Torkade rosenblad sedan ungdomens och dårskapens tid.

-- Vill ni inte göra mig den tjänsten att i stället skrifva dit,
hvad jag vet om er? Godhet, människokärlek, förmåga att, om
så behöfves, offra er sista bloddroppe för en ädel handling.

-- Sådant där kan ni behålla för er själf, eller passa in det
åt andra gäss. För mig duger det ej ... Nå, hvad förskaffade
mig äran af ert besök? Hon tog med ens på sig en mycket kärf
och likgiltig min.


-- Det var så sant! Jag fann mig så lycklig att få byta tankar
med en förstående själ, att jag glömde allt annat på en stund.

-- Huru är det med Maud? Frågan afklippte alla vidare utgjutelser.

-- Jo -- vill ni inte afskeda den där lilla gapande ungen först?
Jag har aldrig i lifvet sett en varelse titta så med alla sina drag.

Inger drog barnet med sig in i det inre rummet, som var
Ingers sofrum. Af ljuden hörde han, att där företogs en grundlig
tvättning, och så drogos lådor upp och igen, knäppet på en
portmonnä smällde, och så hviskning om att ej tacka för en sådan
obetydlighet.

Men, huru det var så märkte Dicks uppmärksamma öga, att
»ungen» var iklädd ett par allt för stora och lånta plagg, och såg
rentvättad, mätt och lycklig ut.

-- Hunden behåller jag tills vidare, sade hon buttert och öppnade 
dörren för den lilla. Glöm inte att fråga, hvad de vilja ha
för honom ...

-- Nu, då han har brutit benet, kan han nog inte duga i cirkus
längre -- oh! min Fidelio! klagade hon och började gråta.

-- Se så -- tjut inte! Du kan väl komma hit upp hvarje dag vid
denna tid, så får du se honom, och skaffa dig en bit mat. Adjö
med dig -- din Fidelio sofver godt på den där dynan.

Hon sköt omildt barnet ut genom dörren och såg mycket barsk
ut, när hon åter kom in. Men Dick, som med ett alldeles nyvaknadt 
intresse betraktade henne, såg i ögonen ett fuktigt skimmer,
som nästan kom hans hjärta att klappa litet hastigare, så
förskönande var det.

-- Nåå, äro vi nu klara? sade hon och gick med händerna på
ryggen fram och tillbaka, med sina blickar fästade framför sig
på den rutiga mattan, hvars mönster hon granskade med en sådan
sorgfällig ifver, som det gällt hennes eviga sällhet.

-- Det är om Maud, jag ville tala. Maud blir för hvarje dag
allt mera outgrundlig. Hon som förut varit som sammanväfd
af eld och lågor, har på en tid fallit in i ett dystert, plågsamt
grubbel. Och en besynnerlighet, som både Bella och jag just fäst oss
vid, är, att hon hvarje dag samma tid under nära nog en timme
står som fastväxt vid balkongfönstret och stirrar ut åt
Nybroviken. Hon synes håglös och trött, när hon punktligt släpar
sig dit, ofta från de mäst olikartade sysselsättningar, men <i>det</i>
skall hon likväl!

-- Kanske hon hypnotiseras -- sade Inger tankfullt -- det
brukar ju gå till så där, att man mot sin vilja drifves att utföra saker!

-- Det har jag ej kommit att tänka på, sade Dick och fick med
en sett begrundande utseende. Emellertid skulle jag vilja, att
hon kom ifrån sitt grubbel en tid. Skulle inte ni vilja taga min
syster med er och resa bort på några veckor?

-- Jag får min semester om ett par dagar, den femtonde juli.

-- Det passar ju utmärkt.

-- Jag reser till Norge -- vill Maud resa med dit?

-- Det blir sannolikt en mycket dyrbar resa, sade Dick och
rodnade synbart.

-- <i>Dyrbar</i>, sade ni, då det gäller er syster? Jag tänkte ej, att
Mauds bror var någon smulgråt.

Hon borrade ögonen i honom.

-- Naturligtvis vill jag ej, att Maud förnekar sig något som
hälst ... men man har ju ... skyldighet att... tänka sig för ...

Hon gaf honom ännu en genomträngande och halft föraktfull blick.

-- Spar ni lika mycket, när det gäller er själf?

-- Det kan ni ha rätt uti, att man nog inte är så noggrann med
sig själf alla gånger ...

-- Är ni säker på, att Maud vill resa med mig! Vi ha kommit
ifrån hvarandra så betydligt under den sista tiden ....

-- Hvarför, fröken Inger?

-- Rent ut, därför ... därför ... att ... nej, slipper jag säga det?

-- Skall jag göra det då? Ni afskyr min fästmö.

Inger tvärstannade.

-- Alldeles. <i>Jag</i> senterar ej fröken Bellas tjusningsförmåga
-- förlåt mig det! Dessutom ... just genom hennes sällskap
<i>behöfver</i> Maud ej mig -- jag kan hvarken vara henne till nytta eller
glädje.

-- Säg inte det. Om Maud haft er vid sin sida, kanske hon
hängifvit sig åt det apatiska tillstånd, hon nu försjunkit uti.
Ni är ju Mauds verkliga vän? Hon <i>behöfver</i> en trofast vän.

-- Intill döden, svarade Inger nästan högtidligt.

-- Och äfven min?

Hon dröjde med svaret.

-- Äfven <i>jag</i> behöfver en vän, Inger! -- Han böjde sig djupt
ned och dolde sitt ansikte i sina händer.

Hon stod honom mycket nära ... För ett ögonblick sträckte

hon ut sin hand som af obetvinglig längtan att smeka det där
lockiga hufvudet, och där kom trånande ömhet i blicken ... men
vid en rörelse af honom återtog hon sin vanliga kalla, litet
slyngelaktiga hållning.

-- Ni har väl ingen brist på vänner? Det brukar ej vara fallet
med dem, som äro rika ...

-- Håna ej, Inger! -- I samma ställning räckte han ut sin hand
och ville gripa hennes.

-- Det är ej frihet på <i>detta</i> sätt i mitt ungkarlsbo, herr Dick,
sade hon kallt.

-- Inger!

Han rusade upp och stod med flammande ögon, ej olika Mauds
framför henne.

-- Nu var ni ej den fina Inger jag lärt känna!

-- Det kan ingen hjälpa: sådan jag är, är jag. Men jag blir
arg med sådant där handklabberi -- det är ej för mig, som ni vet,
man kan väl vara goda vänner ändå. Nå, så slå till då, där är
min näfve.

-- Då äro vi bröder då -- det går lättare att vara vänner på
detta sätt.

Inger tog fram ett etui med cigarretter och bjöd Dick samt
tände sedan ogeneradt sin egen och kastade sig ned i soffan.

-- Hör nu, inte var det väl för att betyga mig din vänskap du
kom? Kanske det ej var något annat än med resan då?

-- Hvarför så kärf, Inger? Var kvinna, en enda gång kvinna!
Så vek, som du är i ditt blödande inre.

Ett långt, skallande, hårdt skratt bröt tystnaden.

-- Jag, ett blödande inre? Nej tack, min gubbe lilla, den
gången tog du fel.

-- Nej -- och nej och nej! Du söker dölja ett hjärtesår med
detta konstlade sätt, men det lyckas ganska illa.

-- Prata inga dumheter! sade hon och sprang upp med en skymt
af äkta vrede gnistrande i blick och flammande på kind.

-- Det är oskönt och motbjudande, det ideal du valt som
förklädnad -- aldrig skall du nå målet, en makes kärlek, så länge
du bär detta hårda pansar.

-- Tackar -- är gladast slippa dem, hela bunten! Lefve friheten!

Hon sade detta med äkta patos, med utsträckt arm och brinnande 
cigarrett mellan fingrarne.


Hunden jämrade sig sakta, och med ens låg hon på knä på
golfvet och baddade hans tass med aseptin.

-- Måste göra så här för att slippa det välsignade tjutet, sade
hon urskuldande.

-- Sällsamma varelse! suckade Dick, och han gjorde tyst för
sig själf en jämförelse medan Bella och denna märkvärdiga flicka.

Han ryckte till sig sin hatt och sitt paraply. Det hade lämnat
en liten våt fläck efter sig. Hans blick sökte fönstret. Där
ute piskade regnet på rutan med dyster ihärdighet. Det var
kanske af den anledningen, han hade så svårt att slita sig lös ....

-- Inger -- får jag komma igen ibland?

Hon hade stigit upp och höll sina händer som vanligt i kors
bakom sig.

-- Ifall <i>det</i> kan vara något nöje, så ... Hon nickade litet buttert
och öppnade dörren, som strax därefter slöt sig efter honom.

Och Inger -- den emanciperade, känslolösa flickan -- var i
denna stund helt kvinna.

Med armarne i kors på bordet kastade hon sig med hufvudet
därpå ... Äfven för sig själf blygdes hon dock öfver en sådan
stund. I nästa ögonblick, reste hon sig därför med fast slutna
läppar, knöt kraftigt sin näfve och ruskade den besvärjande upp
mot hyllan med påsarne.

-- Hör du, du, du! Huru fullgör du din gärning i lifvet? Är
tråden för klen? Hva'? Vill du ut, din stackare? In med dig igen,
hör du!

Därmed tog hon ned sin ännu blöta regnrock, tryckte en filthatt 
ned i pannan och sprang småhvisslande nedför trappan.

Hon behöfde luft.

*
</chapter>

<chapter name="XVII. Kärlekskval">

<h2>XVII.

Kärlekskval.</h2>

<big><big><big>D</big></big></big>ick nämnde ej för någon om sitt besök hos Inger, ty han ville
ej att Maud skulle tänka, att det var genom hans böner,
Inger återkom till Maud, som länge förgäfves hoppats på detta
besök af den saknade vännen.

Maud hade nu på flera dagar ej lämnat den soffa, på hvilken
hon hamnade hvarje dag när hon gjort toilett efter uppstigande.
Hon låg apatiskt utsträckt och stirrade med uttryckslös blick
upp i taket, på dess bildhuggerier och inläggningar. En bok, i
hvilken hon nyss slutat läsa, hade fallit ned på mattan, och ena
handen hängde slapp och viljelös ned vid hennes sida.

Raska steg hördes i detsamma ute i eksalen, och strax därpå
klef Inger Balle med vanligt buller in i rummet.

-- Tjänare på dig, Maud! Men för sjutton, är du sjuk, ditt
stackars kräk? Hon böjde sig till hälften ned, stödde händerna,
med armbågarne ut i vädret, på sina knän, rynkade ihop sin panna
på ett vanställande sätt och spände sina ögon med ett frågande
uttryck i Maud, som riktigt kände sig krympa ihop, tyckte hon.

-- Ja -- jag vet ej huru det är, men jag känner mig så svag
och kraftlös.

-- Känn då inte efter så välsignadt, utan tag dig något nyttigt
före i stället.

-- Jag <i>kan</i> inte, Inger -- jag känner mig blott slö och apatisk
nu, se'n pappa är borta och <i>allt</i> så annorlunda!

-- Det gör du inte honom någon tjänst med, Maud, gaska du
upp dig!

-- Jag <i>kan</i> ej, hör du då inte? Jag <i>kan</i> ej! Jag har kommit
att fundera så mycket öfver <i>lifvet</i> och dess gåta.

-- Jo, <i>det</i> var då just något att fundera på för en sådan liten
hönshjärna som din! Den gåtan lär du nog i alla fall aldrig få
löst, tänker jag.

-- Hvartill vi äro födda ... hvarför man så sällan känner lycka
... hvarför man går in i lifvet med sådana stora förhoppningar?...
Hvarför man skall gäckas, pinas, plågas? brusade hon upp och
reste sig häftigt i halfsittande ställning.

-- Hvad vet <i>du</i> egentligen om det?

-- Åh, så du kan fråga! Jag som fordrar allt af lifvet, att en
gång få förintas i Nirvana ...

-- Se så där ja -- har du nu kommit in i den fåran? Det är ej
lång tid, sedan du var spiritist, tycker jag. Sedan kan jag
minnas -- hon räknade på fingrarne -- ateist, läserska, och... ja, jag
hinner ej räkna det allt, och nu tycks du vara teosof ...
Idealist ... och socialist ... och ...

-- Kära Inger, gå inte på så där, så är du snäll, jag orkar
sannerligen ej med det, mina nerver äro sjuka, hör du!

-- Inte mera än mina. Gå du upp och kom ut och gå med mig
ett tag -- det är en luft och fågelsång, så man kan bli galen ...
om man hade sinne för dylika saker ... tillade hon kallt.

-- Låt mig vara, Inger, sade hon dystert. Jag orkar i alla fall
ej röra mig från soffan.

-- Huru skall du orka med att resa till landet då? Dick har
själf hittat på, att du måste resa till Hjo vid Vättern, och nu har
jag tänkt resa dit ned.

-- Till Vättern! O, så hänförande! Låt oss strax göra oss klara!
När resa vi, Inger?

Nu var ej Maud trött längre, hon flög upp och snurrade ett par
hvarf om med Inger, som blott sade: »så, så!»

-- Men -- skall tant Julia och Bella med?

Maud blef i hast mycket allvarlig.

-- Inte! Blott du och jag ... ingen mera alls.

-- Jo, men Dick ...

-- Dick säger sig ej ha tid ...

-- Vet du, Inger, jag tror att jag varit på väg att bli sinnessjuk
en lång tid.

-- På väg? Jag tror du varit <i>framme</i>, jag. Men vet du, Maud,
du gör klokt uti att taga lifvet nyktert och inte grubbla så fasligt. 
Låt lifvet vara som det nu en gång är, inte blir det då bättre
för att du fånar öfver det, tag dagen som den kommer ... gör hvad
du kan af den ... men ... tag lifvet <i>enkelt</i>!

-- Ja, det där kan <i>du</i> säga, som ej är född med samma behof
som jag. Du lugna, nervfria människa!

-- Det gläder mig att <i>någon</i> känner mig! Tack, »nervbylte»!
Du skulle blott ha något arbete, skulle du få se på annat ... Då
kunde du inte gå och pjunka bort dig själf, fortfor Inger och
trummade på bordet.

-- Hvad du är älskvärd, Inger!

-- Just min starka sida, det.

Inger satt på sidostödet af en antik stol och vände fram och
tillbaka. Hon tog upp ett cigarrettfodral och bjöd Maud en
cigarrett.

Maud skakade på hufvudet litet matt och med ett melankoliskt 
leende, åter försänkt i inre drömlif.

-- Vet du, jag har tänkt bedja Dick att få reda in ett rum åt mig.

-- Ha ni inte nog med rum nu?


-- Visserligen ... men nu tror jag, det skulle inverka lugnande
på mina nerver, om jag finge mitt rum hållet i grått -- grå,
entoniga väggar, grå, matta grå möbler, allt grått.

-- Grått i grått! Den färgen tycks du känna. Herre Gud,
hvar <i>får</i> du alla dina idéer och galenskaper ifrån?

-- Är det <i>allt</i>, du har att säga mig?

-- Nej, inte allt. Vänta, skall du strax få höra mera. Du är
på väg att bli en inbiten egoist, som skulle göra klokt uti att tänka
på någon eller något annat än dig själf ...

Maud blef verkligen slagen.

Fröken Julia kom in och såg mera förtretad ut än vanligt.

-- God dag, fröken! Huru finner ni vår patient?

-- Lat.

Maud hade stigit upp och gått fram till fönstret. Hon ryckte
häftigt till och blef blossande röd.

-- Nej -- hvad ser du? Ser du syner?

Inger sträckte ut sin hals till nästan onaturlig grad, när hon
såg Mauds djupa förvirring.

-- Jag förstår ej, men jag tyckte jag såg ... Bella ... nere ...
midt emot.

-- Hos doktor Grane? Nej, vet du, jag tror verkligen du är
lite rolig ... Inte känner <i>hon</i> väl dem, lilla Maud? sade tant Julia.

-- Jag såg säkert i syne. Men hvar är Bella i dag? Jag har ej
sett henne på flera dagar.

-- Hon har så gränslöst mycket att bestyra, ständigt utomhus!

Nu kom en lång öfverläggning om, hvar Bella skulle placeras
öfver sommaren, ty Maud förklarade bestämdt, att hon ej ville
ha Bella med sig.

-- Jag tror du fått nog nu? sade fröken Julia med ett nästan
belåtet uttryck.

***

Maud och Inger hade varit badgäster vid Hjo nära sex veckor,
och helt naturligt hade båda blifvit lika bemärkta, hvar och en
för sina utmärkande egenskaper.

Inger halflåg på en soffa och rökte och bolmade -- hennes
blick följde med tankfullt begrundande de små blå ringar, som
bildade en lätt kedja i luften.

-- Nu måtte du då lösa något problem, sade Maud, som med
återvunna rosor på kinderna och glans i blicken var upptagen med
att läsa ett par små rosenfärgade biljetter, men nu hastigt såg upp
bemärkande Ingers tankfulla min.

-- Nåå? Inger sade ej mera, men väntade tydligen, att detta
skulle vara nog.

-- Jo, vet du, detta är så galet, att jag inte kan förstå mig på
det. Han bedyrar på sin heder, att han ej ägnar en tanke åt
»arftagerskan», blott min egen kvinliga ljufhet har intagit honom! Jo
-- nog tror jag det! det var just honom, som jag fäst en
pappersdrake på, hvilket väckte sådan ohejdad munterhet på sista
soiréen ... Nå -- än det här då? Nej, vet du, Inger, <i>detta</i> var
oväntadt! Jag tror, att jag talat sex ord med honom... och, o!
så <i>kär</i> han säger sig vara ...

-- Men är det ej <i>någon</i>, som du kan tänka dig? Tänk ändå,
Maud, när Dick gifter sig, huru ensam du blir!

-- Jag trodde, du kände zigenarungens omåttliga törst efter
<i>frihet</i>. Jag skulle <i>dö</i>, om man tvingade mig till något. Min ande
är fri ... <i>fri</i>! jublade Maud.

-- Kanske mera bunden, än du vill tillstå.

-- Jag har måhända, äfven jag, sett någon, som det kunde
vara ljuft att bindas af, Inger ... o! så jag skulle kunna älska ...
om jag älskade blott! Men nu är det ju så, att hela mitt lif är nog
i alla fall ett stort misstag ... Och när det nu är så, så kan man ju
ej göra bättre af det än att <i>roa</i> sig ... hvarje stund ställa det så
bra, man kan, för sig.

-- Sköna, uppoffrande teorier! Du skulle bestämdt bli lyckligare, 
om du tog dig an något bestämdt arbete, Maud.

-- Arbete! Det går en kall kåre öfver hela ryggraden, då jag
hör <i>det</i> ordet -- något af åkarkamp, tröttkörd, mager och
utpinad står för mig ... fula händer, knotig figur, kantiga rörelser ...
utmätt tid, jäktande, oskön gång, tramp och släp ... Nej, <i>arbete</i>
är ej för oss <i>fria</i> af »fullblodsrace» ...

-- Akta dig, Maud ... äfven du kunde en gång komma att bli
åkarkamp eller bunden vid en kontorsplats,

-- Inger, om du säger om den där hotelsen, stryper jag dig
eller mig själf. Kläd dig nu, olycksprofet, tillade hon och drog i
Ingers ena fot, som låg uppkastad på soffsidostödet, så att hon
förlorade balansen och föll i golfvet.

-- Jag vill ej gå.

-- Du <i>måste</i>, befallde Maud. Skulle du kanske ej se mig som

»våren»? Den där fånige baron Kylenfeldt skall få sitt »nej»,
just som han strör ut sitt ymnighetshorn öfver mig.

-- Så grym du är!

-- Då jag så väl förstår, att det endast är mina pängar, han
friar till?

-- Huru <i>vet</i> du det, Maud?

-- Därför att jag hört af flickorna där nere, att han är förtvifladt 
kär i en af uppasserskorna på hotellet. Men den, som jag
<i>önskar</i> jag kunde bli kär uti, vore den där ståtlige disponenten med
stenhus vid Strandvägen, du vet, det där huset, jag alltid svärmat
för, strax bredvid vårt. Han älskar naturligtvis endast <i>mig själf</i>,
ty han är rik, disponenten Curtzon.

-- Har du händelsevis sett hans kassabok?

-- Alltid kommer du med något sådant där slående ...

-- Ser du, honom känner <i>jag</i> till. Han är plumpt rik, det har
du rätt uti, men han är till den grad snål i småsaker, att det helt
enkelt är infamt. Jag vet, huru han <i>prässar</i> sina arma biträden,
stackars kontorister, som få sitta och släpa från 8 på morgonen
till på kvällen, och mot dem är han ej nådig, minsann ...

-- Det där är säkert blott förtal ... det är knappast möjligt, så
öfverdrifvet som han öst ut pängar här vid Hjo -- och öfverallt,
hvar han är.

-- Just rätta sättet, du. Därför måste han prässa musten af
sina stackars arbetare i stället.

Maud lyssnade litet förströdd på Inger och tycktes ovanligt
ifrigt upptagen af att smycka sig med blommor för att föreställa
Våren.

Hon hade knappast behöft mera än visa sig, skulle man strax
förstått det ändå, ty så vårligt ung och sprittande af återvunnet
lefnadsmod stod hon där. Hennes hjärtesorg hade för Maud tagit
ny gestalt. Hon såg ju huru omåttligt hyllad hon blef, hvart hon
vände sig, hvarför skulle då endast han bli känslolös för hennes
tjusningsförmåga? Den dagen, då hon af en händelse genom sin
bror fick veta, att det var Granes syster, som stundom skymtade
i hans bostad, och ej, som hon först föreställt sig, hans hustru,
var en ny födelsedag för henne ... ty var han blott <i>fri</i>, skulle,
<i>måste</i> hon vinna honom ...

Och nu ville hon pröfva denna kraft på andra unga män ...
hon ville vara glad för att vänja sig vid det uttryck, som mäst
klädde henne ... till dess att hon skulle återse honom ... hon <i>ville</i>

återse honom ... hon genomlefde hans sorg, hans längtan efter
henne ... »stackars min älskade... huru jag pröfvat dig! Huru
lycklig jag en gång skall göra dig i stället,» hviskade hon ofta, då
minnet af honom nästan ville kväfva henne.

Tablån, där Maud iklädd grönt silfverskir öfversålladt med
narciss och syrén föreställde Våren, var i allt lyckad. Det hade
vållat direktionen oerhörd möda att denna tid på året anskaffa
dessa blommor, och det väckte formlig hänförelse, när
bemödandena kröntes med gifven framgång. De smidiga, väl formade
lemmarne voro spända af kraft och ungdomlig elasticitet, och de
underbart djupa, mörka ögonen glänste af lif och ungdomsmod.
Men en blick ut i salen kom henne att för ett ögonblick skifta
uttryck. Hennes blick skärptes än mer och vändes plötsligt med
alldeles nytt, varmt uttryck, blandadt med ett uns skalkaktighet,
upp åt höjden, hvarifrån ett blomsterregn föll ned öfver hennes
hufvud.

-- Blif min! hviskades det sakta öfver henne i luften ...

-- Nej ... lycksökare ... nej! svarade hon lika lågt, till hälften
vänd från publiken.

Ridån drogs ned, och en åska af applåder gaf till känna, att
publiken ännu ej var nöjd. Nu vände sig Maud ut åt salen, och
bland den massa af åskådare, som där trängdes, tyckte hon sig
se ett par ögon som sökte hennes.

Det var för hennes skull, han kommit! Drifven af längtan
efter henne ... o, huru jublande lycklig hon kände sig ... han kom
dock en gång inom hennes trollkrets! Maud tyckte att applåderna
endast irriterade, uppfylld af längtan som hon var.

Ändtligen var hon iklädd sin baldräkt, hvitt silfverskir med
otaliga stjärnor glittrande i det skarpa ljusskenet. Naturligtvis
gaf hon sig till att leka med och kokettera för en liten löjtnant,
hvilken hon i det hela ej alls brydde sig om ... men hon skulle
bara visa, huru tjusande hon var.

Genom den täta mur af unga herrar, som snart omgaf henne,
skulle han säkert tränga sig fram ... rycka henne undan deras
påträngande hyllning ... Hans kärfva yta, för en gång uppmjukad
af den inre glöden, måste smälta och han skulle le emot henne, han
hade ju kommit för att uppsöka henne! .. Hon förstod det så väl
... så väl.

-- Har du »ett, hvem som är här? frågade Inger, som nu kom
fram till Maud.


-- Hvem menar du? Maud bjöd ärligt till att se nyfiken ut.

-- Du vet bestämdt, hvem jag menar. Jo -- jag ser det på dig.
Och Maud var så gränslöst lycklig, att hon glömde all
förbehållsamhet... hon kramade hårdt Ingers arm intill sitt bröst och
flämtade tanklöst och uppsluppet ut några ord, som hon lika
snart ångrade.

-- Jo, kära du! jag vet det allt, <i>vet</i>, att han kommit för att söka
upp mig, för att förnya sin bön ... Inger säg ... tror du, att jag
äfven denna gång kan såra honom? ... Men, Gud! Nu spelas första
valsen upp ... skall han dansa redan den ... eller den andra ? ....

Maud hade tagit Ingers arm och trängt sig igenom hela skaran
af dem, som omgåfvo dem ... Men icke låtsade hon sig se Grane
... nej ... visst inte ... <i>han</i> skulle uppsöka <i>henne</i>.

Första valsen dansade hon som i en dröm, nästan utan att veta,
<i>hvem</i> hon dansade med. Hon talade, hon hörde sin egen röst
ljuda främmande och osäker, hon gick blott upp i nästa ögonblick,
då den betecknande »andra valsen» skulle dansas.

Grane hade dansat första valsen med Elin Gustafson, den flicka
som Maud af alla tyckte minst om. Hon ansågs vara oerhördt
rik och var dotter till en kakelugnsmakare, numera kallad
disponent. Maud kände sig på väg att komma ur humör, när hon
såg, huru lifligt de båda samtalade ... ännu hade han ej häller
kommit fram och hälsat. Han ville tydligen göra henne litet
orolig ...

-- Kan du förstå dig på Grane? Ingers röst lät mycket
förundrad och indignerad. Han känner säkert ej igen oss!

-- Sannolikt ej, sade Maud med en gnista hån i rösten.
Åtminstone ha ej våra ögon mötts en enda gång ... O, Inger! Nu
spelas andra valsen upp.

Hon tryckte krampaktigt handen emot sitt hjärta och ställde
sig med ryggen vänd åt Grane. Hon kände, huru blickarne korsade 
sig i luften kring henne, just därför att hon omedvetet låtit
litet mystisk, när hon talat om andra valsen -- --  just därför
var det så mycket obehagligare att inför sina antagonister nödgas
visa, att hon ej var uppbjuden alls.

I detta spännande ögonblick, när hon tyckte, att hjärtat nästan
ville upphöra att slå, såg, eller tyckte hon sig se, Grane åter ila
henne förbi, äfven denna gång med Elin Gustafson. Han dansade
ovanligt elegant, och i dessa ögonblick spårade man ej mycket
af det orubbliga yttre lugn, han var så angenlägen om att man

skulle tro honom i besittning utaf. Det var något passioneradt i
hans sätt att lägga armen om sin dams lif ... något vildt och
obändigt, och på samma gång fängslande, i hans rörelser.

Elin Gustafson utmärkte sig äfven för sin dans och var
omtalad därför. När de äfven denna gång dansade tillsammans,
började det hviskas om dem, och Maud blef allt blekare och
blekare om kinden. Till hennes stora lättnad kom i det samma en ung
löjtnant fram och anhöll om denna dans. Således var »äran räddad».

Af en tillfällighet kommo de just att, efter att ha dansat ett
par hvarf, hvila på samma soffa, där doktor Grane slagit sig ned
med sin dam.

Han reste sig nu upp och hälsade obesväradt på Maud, som
besvarade denna hälsning ganska kyligt.

-- Kors! Känna ni hvarandra? sade fröken Gustafson med en
hvass blick.

-- Vi ha varit tillsammans hela förra sommaren i Södertelje,
sade han lugnt, utan att möta hennes blick.

-- Känner du den där stilige doktorn? Du pratade med honom
nyss? Dessa frågor haglade omkring Maud, som sällan genomlefvat 
en sådan obehaglig afton som denna. Hon kände sig för
hvarje minut allt mer och mer på pinbänken. Huru kunde han
<i>våga</i> att visa henne sådan likgiltighet, gränsande till förakt? ...

Det heta blodet började koka inom henne, och när kottiljongen 
efter supén spelades upp, utan att han gjort min af att närma
sig henne, greps hon som af ett slags vanvett. Besinningslöst
följande stundens ingifvelse trängde hon sig vig och smidig
mellan grupper af rökande herrar ute i herrentréen och unga damer
som stodo i dörröppningar, rädda att bli »inkilade» mellan
»panelhönsen» och möjligen bli räknade bland dem, förbi hviskande
»öfverblifna» och halffulla musikanter, fram till dörröppningen,
som ledde ut till balkongen, hvarifrån man hörde Vätterns
nyckfulla dån och brus. Hon hade sett honom gå dit för en god stund
sedan, och nu <i>måste</i> hon finna honom ... eller ...

Mycket riktigt, där borta i halfdunklet stod doktor Grane, och
när nu ingen gaf akt på honom, hvilade ett dystert uttryck öfver
hans manliga drag. Han blickade tankfullt till det dofva vågskvalp
som bildade ett mäktigt ackompanjemang till hans inre sorgsna
hjärtemelodi.

En hand lades häftigt på hans arm, och en skälfvande,
upprörd stämma uttalade ett sakta:

-- Doktor Grane! Jag kan ej fatta, huru man <i>kan</i> bära sig
åt på ett sådant sätt, som ni gör! Ehuru ni ej fick mina pängar,
som ni tänkte kasta er öfver, kan ni väl ändå visa vanlig höflighet! 
På detta sätt gör ni ju oss båda till föremål för skvaller och
undran.

-- Min snälla fröken, sansa er! Jag vet ej, hvart ni vill hän ens
-- på hvad sätt?

-- Och det <i>kan</i> ni fråga! Hon slog med verkligt tragisk kraft
ihop sina händer och knäppte dem hårdt och bevekande tillsammans. 
Ni har ju ej talat med mig, ej dansat ett hvarf med mig
på hela aftonen! Nu <i>måste</i> ni dansa kottiljongen med mig.

-- Omöjligt, fröken Crawford; jag har redan bjudit upp och
kan ej mankera.

-- Ni skall väl åter dansa med den där kakelugnsmakareflickan... 
»kaka söker maka,» har ni hört det? Hon har nästan
mera pängar än jag... så det förundrar mig ej.

Det var med möda, han kunde undertrycka ett småleende, och
en glimt af soligt hopp lekte i vecken vid ögonvrån.

-- Man kan höra er, fröken Crawford... kom till er själf...,
och, hvad ni gör... ingen skandal i detta skandaltörstiga sällskap!

-- Ni tänker således ej dansa med mig? frågade hon, under det
att en inre frossa kom hennes tänder att skallra emot hvarandra.

-- Det blir en »extra» efter kottiljongen, om ni vill skänka mig
den, Maud?

-- Ni kan väl ej ett ögonblick missförstå mig och <i>tänka</i> att...
att det är någon gnista personligt intresse för er, som gör att jag
på detta sätt trotsar fördomar....

-- Nej, nej, -- visst ej -- <i>det</i> äro vi ju på det klara med, snälla
fröken Maud!

-- Var god och begagna mitt tillnamn, jag förstår ej, <i>hvad</i>
som berättigar eder att säga mitt dopnamn?

-- Möjligen det, att jag alltid när jag tänker på er, när jag
drömmer om er, kallar er Maud -- endast Maud!

En vältalig men högtidlig tystnad inträdde för ett ögonblick.

Hon var rädd att genom ett ord förtaga klangen af denna
stämning, som på ett mäktigt sätt kom hennes hjärtas
strängar att vibrera.

-- Jag förmodar, att ni har andra mål för edra tankar, sade
hon med en röst, som hon förgäfves sökte göra kall. Det kan ju

hända, att andra ha några tusenlappar mera än jag -- tillräckligt 
för att skänka bort ett helt lif --

-- Fröken Crawford, är det er mening att såra och förolämpa
mig, så lyckas ni ej -- försök på ett annat sätt... ni kan ju hitta
på något ännu mera förolämpande, än att man i en olycklig stund
erbjudit sitt stöd och sin frihet åt en liten hjärtlös, egensinnig
flicka.

»Sitt stöd och sin frihet». Ej ett ord om kärlek... hon uppfattade 
det, ehuru upprörd, med pinsam noggrannhet.

Han sade orden med till hälften gäckande stämma, bugade
sig lätt och lämnade henne ensam med sina upprörda, upproriska 
känslor. I detta ögonblick skulle hon ej önskat något
högre än att få afkylas i Vätterns hvitskummiga vågor; ty ehuru
det för resten var nästan lugnt, slogo de med hvittoppiga
kammar mot stranden, trolska och mystiskt lockande i det fulla
augusti-månljusets hvita skimmer.

Bruset af dansmusiken... larmandet och sorlet af
människoröster... hvad brydde hon sig därom... för henne fanns de
ej ett enda förstående hjärta... flämtande och dödstrött slog
hennes eget sina ojämna slag utan förmåga att spränga det
galler, som omgaf det....

Hennes hvita klädning var tunn, och en lätt frossbrytning kom
den späda gestalten att skälfva till. Då, i det samma, lades en
hvit pälskappa med nästan kvinlig ömhet om hennes axlar, dock
utan att ett ljud af mänskligt deltagande beledsagade handlingen.

Det fanns således någon enda varelse, som tänkte på henne...
som vårdade sig om henne!... Säkert Inger... <i>den enda</i>, som
under sin kärfva yta dock dolde ett deltagande, varmt hjärta...
Med en känsla af ögonblicklig tacksamhet tog hon med den
vänstra handen bakom sig för att, utan att ändra ställning, med en
tacksam rörelse gifva Ingers hand en tryckning. Mera orkade
hon i denna stund ej --

Förfärad ryckte hon till, då hon i det samma kände ett par
läppar eldigt tryckas däremot. Hon drog handen häftigt tillbaka 
och såg sig om, i det sista skymten af Granes höga gestalt
försvann bakom glasdörren i till balsalen.

Hon stod med bultande pulsar och flammande ögon... som
fastnaglad... den ena förolämpningen tätt i spåren på den andra,
tänkte hon, under det att hon som i en dröm orörlig betraktade

de små ljusa molntappar, som emellanåt oroligt jagande
hvarandra skymde bort det strålande milda månljuset.

Kottiljongen var slut. Ingen eller få hade gifvit sig tid till att
märka hennes nyck att ej dansa kottiljongen. Så omärkligt
som möjligt försökte hon nu åter smyga sig in till Inger, som just
var i färd med att söka efter henne.

-- Hvad du är blek, Maud! Nu har du väl stått och förgapat
dig på månen igen... Hör du, du blir väl ej sjuk bara?

Inger såg med bestörtning det lidande uttryck, som ännu
hvilade öfver Mauds uttrycksfulla drag.

-- Sjuk! Nej, Inger... jag <i>vill</i> det ej --

Nu spelades den »extra» upp, och doktor Grane kom i det
samma han hörde första tonerna däraf, fram tvärs öfver det
breda, långa golfvet, och med en djup, kanske litet öfverdrifvet
sirlig bugning anhöll han om denna dans med Maud.

Och så lade han sin arm med en sakta tryckning, som blef allt
hårdare och hårdare, om Mauds smärta lif och drog henne med
stormande häftighet in i dansens hvirflar.

Det föreföll dem, som sågo på, som om de aldrig ville sluta...
och Maud tycktes knappast vidröra golfvet, så lätt sväfvade hon
fram. När de ändtligen stannade, var det, som om hon med ens
vaknade till lifvets verklighet igen, och hon såg sig förvirrad omkring.

Han sade några mycket alldagliga fraser. Tydligen var han
på det klara med, att han nyss möjligen gifvit henne en aning
om, huru det stormade och sjöd i hans inre. Den triumfen
skulle hon ej få åtminstone, den där lilla bortskämda, egensinniga 
flickan! Hon hade vågat trotsa hans välde... varit omöjlig 
att kufva... och <i>om</i> hon ock -- hvilket han ibland misstänkte
-- skänkte honom någon varmare känsla, måste hon kväsas,
hon måste ödmjuka sig under <i>hans</i> vilja och lära sig att tåligt
vänta, till dess att <i>han</i>, <i>viss</i> om hennes hängifvenhet, ännu en
gång förödmjukade sig och bad om hennes kärlek.

Elin Gustafson blef åter, af en ren tillfällighet, hans granne
vid andra sidan... och han var snart i samtal med henne under
det att Maud, som det tycktes henne, fullkomligt bortglömd fick
stå där tyst och ensam.

Hon skiftade färg, och där kom något beslutsamt och nästan
hotfullt i blicken. När disponenten Curtzon i det samma kom
fram, i tanke att hon ej var uppbjuden, dansade hon utan tvekan 
ut med honom, utan att säga ett enda ord till Grane.

Fröken Gustafson gaf till ett nästan väl klingande skratt,
och doktor Grane blef gråblek ända ned till läpparne» som lyste
fram under hans yfviga mustascher.

När de dansat ett par hvarf, disponenten Curtzon och Maud,
lät hon ännu en stund sin hand hvila på hans arm, under det att
hon hviskade:

-- För mig bort! Ni har ju lofvat att ledsaga mig och min
vän hem i kväll.

Inger var så upptagen af sin kavaljer till denna dans, som
var en af de få hon varit uppbjuden till, att hon ej märkte, att
Maud lämnade balsalen.

-- Nåå, lilla fröken Maud -- -- var det i dag, jag skulle få mitt
svar? frågade han och famlade med sin feta, fräkniga hand efter
hennes.

-- Ja -- jag har betänkt mig och tar emot ert anbud, vi få
ringförlofva oss i morgon -- hör ni det, <i>i morgon</i>.

Hon talade med svårighet, andfådd och nervös som hon var.

-- Nå -- det var ju en snäll och förståndig flicka! Jag tror
inte lilla Maud skall komma att ångra sig, ty jag har mitt
ståtliga, präktiga hem vid Strandvägen, och min hustru skall bli
skylten för mina affärer, jag menar, vara fin och elegant af själfva
tusan! Förlåt mig och gif mig nu snällt den första, efterlängtade
kyssen!.... Inte? Det var mig en liten konstig fästmö i alla
fall. Nåja -- med det där bli vi nog på det klara i alla fall...
sedan. Klockan ett i morgon kommer jag med ringarne då -- är
det passande tid, lilla Maud?

-- Ja, hviskade hon knappt hörbart, som om det varit hennes 
egen dödsdom.

Påföljande dag ilade nyheten, att Maud Crawford och disponenten 
Curtzon voro förlofvade, liksom på vingar genom societeten. 
Hvilka oerhörda rikedomar som samlades på en hand!

Samma dag afreste Inger och de nyförlofvade till Stockholm
och af en tillfällighet for doktor Grane på samma tåg.

*
</chapter>

<chapter name="XVIII. Slutet på Dicks kärlekssaga">

<h2>XVIII.

Slutet på Dicks kärlekssaga.</h2>

<big><big><big>D</big></big></big>ick var fullkomligt oförberedd på Mauds sista tilltag, när han
en af de sista dagarne i augusti fick telegram att möta Inger
och Maud. Han började därför befara att Maud ej var fullt
normal, när hon med ett hårdt leende, som han ej sett hos henne
förut, presenterade disponenten Curtzon som sin fästman.

-- Fråga mig om ingenting, säg ingenting, så är du snäll,
Dick, bad Maud med en hård handtryckning; du ser väl här med
egna ögon att du inte drömmer.

Hon slet af sig handsken, så att knapparne rycktes bort, och
kastade den sedan likgiltigt på perrongen.

-- Skall min dufva fara så illa med sin handske? sade
disponenten och böjde sig ovig och korpulent ned efter handsken,
blåste dammet af den och räckte den till sin fästmö.

-- Nej, tack -- den kan ni behålla -- jag, Maud Crawford, tar
ej upp och sätter på mig en trasig handske i alla fall!

Inger, som varit och tagit reda på deras reseffekter, kom nu
fram till gruppen och hälsade med ett strålande leende på Dick.
De gingo och knuffades alla fyra i folkträngseln på alla sidor.
När Maud såg upp, emedan en person knuffades alldeles inpå
henne, mötte hennes blick Granes. Men han vände sig, utan att
hälsa, hastigt och med något liknande förakt bort ifrån henne
och ville skynda förbi. Men Dick högg tag i honom och bad
honom vara hjärtligt välkommen hem igen.

Det var nästan något krypande i Dicks sätt gentemot Grane,
tyckte Maud, ty »en Crawford behöfde ej krypa för <i>någon</i>»!

Disponenten förklarade sig ej ha tid att komma med upp i sin
fästmös hem, han åkte blott med till porten.

-- Men käraste Dicken, sade Maud när hon kom in, hvad går
åt dig? Du är ju gul som vax, och få se -- ögonen glöda och lysa
som af feber! Se, Inger! Tycker du ej, att Dick fallit af på denna
tid?

Hon drog honom nästan ända inpå Inger och ville höra hennes tanke.

-- Ja, det var hemskt, hvad ni måtte fått dålig mat här
hemma -- dålig matsmältning, det syns ju på själfva utanskriften.
Drick Porla, sade hon kärft.

-- Ack, Inger, det finnes saker i lifvet, där ingen Porla hjälper!

-- Såå? Hvad fattas då? Man inbillar sig så mycket, när
man har dålig mage, sade hon allvarligt och kastade sig ned med
en duns i soffan, under det att Maud fridlös och rastlös gick som
en skugga fram och tillbaka genom hela den långa filen af rum.
Är det något fel med donna Bella? frågade hon.

-- Visst inte -- just det, att det <i>inte</i> är något fel med henne,
då vi äro åtskiljda, är hvad som grämer mig mäst. Hon är ute
vid Furusund, dansar och seglar, roar sig och skrattar, under det
att jag är ensam och lider... lider!

Han tog med handen öfver den heta pannan liksom i tanke att
döfva kvalen eller hämma de vilda slagen, som bultade och
hamrade på hans förstånd, tyckte han.

-- Du inbillar dig så mycket. Huru kan du veta, att hon är
glad, då du ej är där?

-- Thore Ryning är där med.

-- Och han vill stifta ondt mellan er båda? Det trodde jag ej
Thore om i alla fall.

-- Inte vill han det. Jag frågade, huru Bella tycktes ha det,
och då svarade han så där. Och inte längtar hon häller att
komma hem igen. Inger! -- han böjde sig fram, när Maud var
tillräckligt långt borta att ej höra dem -- Inger, vill du bli min vän,
min förtrogna? Får jag komma hem till dig en af de närmaste
dagarne?

Hon skiftade färg och bet sig i underläppen.

-- Ja -- innan jag börjar tjänstgöringen då, ty se'n får jag nog
ej tid. Men titta där? Nog ser <i>hon</i> ut som en lycklig fästmö!

-- Det ligger naturligtvis en historia under det beslutet, hvartill 
jag ej har knuten.

-- Inte? Nej, detta är ett styggt fall. Jag försäkrar att jag
inte begriper, hvad vi skola göra, Dick, ty hon är mera
obegriplig, det där lilla nervbyltet, än <i>jag</i> ens kan komma
underfund med. Men nu tror jag, att jag ber att få rekommendera
mig i alla fall, ty nu kommer fröken Julia -- som ni vet, hör hon
ej till mina favoriter... lika litet som jag till hennes för resten.
Därför säger jag nu farväl!

I det samma inträdde fröken Julia, och Inger gjorde en ful
grimace och lät portieren falla ned bakom sig, utan att ens vilja
störa Maud, som ännu i rastlösa tankar gick fram och tillbaka.

-- Maud -- hvad har du tagit dig till? sade Dick, då de, åter
befriade ifrån fröken Julias sällskap och hennes ständiga
funderingar på pigor och hushåll, voro ensamma för en stund.

-- Det samma som du, Dick, skänkt bort min frihet.

-- Men följer ditt hjärta med? Är du lycklig... älskade lilla syster!

-- Lycklig? eftersade hon sakta... Vet du, det där ordet
innefattar mycket, ehuru det är kort. Det är ju ingen som
tvingat mig; och då måste jag väl vara lycklig... svarade hon.

-- Du svarar undvikande, Maud. Fattas det dig något? Är det
emedan du ville bli rik?

-- Rik? Hon skrattade, litet trött och tvunget. Rikedomen
är enligt min tanke ej något att sträfva efter. För resten, jag är
rik nog. Han gick hem med mig, den där kvällen. O! den förfärliga 
kvällen... och hvem som då kommit... hade jag...

-- Min Gud, Maud! Hvad är det du säger?...»Den förfärliga
kvällen» säger du?

-- Ingenting... ingenting att tala om... söta Dick! Glöm,
hvad jag sade!

Maud slutade med sin rastlösa vandring och gick fram till
Dick, lade sin arm om hans hals på sitt forna barnsliga, mjuka
sätt och såg honom in i ögonen. När han med bekymrad blick
betraktade henne, började hon skratta... skratta allt mera vildt,
och snart förvandlade sig detta i Dicks tycke ohyggliga skratt
till en krampaktig gråt.

-- Maud, min egen lilla syster... hvart skall detta bära hän?

-- <i>Tala</i> ej om mig, Dick! Hvad är det att tala om?... Låt oss
då hällre tala om dig.

Hon hade återkommit till sig själf och aftorkat sina tårar. --
Jag är nästan mera orolig för dig... O, Dick! <i>vågar</i> du kasta en
blick in i ditt eget inre? Du vänder dig bort... du... kan ej se
mig in i ögonen?

-- Nu säger jag som du -- låt oss tala om något intressantare!

Han tog sin hatt, kysste Maud på kinden och gick.

När Dick påföljande dag, för väl tionde gången den dagen,
gått igenom sina affärer och med djup grämelse insett, att något
här måste göras, sett, att den summa, som stod emellan Grane
och honom, vida öfversteg hvad han föreställt sig, sjönk hans
mod ned till förtviflan.

Det var honom omöjligt att arbeta... han gick fram och

tillbaka uppe i sin atelier utan förmåga att kunna arbeta eller tänka
redigt.

Skulle han tala med Bella? Anförtro sig till henne och bedja
henne dela en mycket enkel tillvaro med honom? Vågade han
tro hennes kärlek mäktig ett sådant offer?

Nej! Han kände henne tillräckligt för att veta, att hennes kärlek 
ej skulle bestå detta prof. Men -- där fanns någon annan, en
flicka med ett kärft, hårdt yttre, men hjärta af guld... till
henne ville han gå, hos henne nedlägga sitt förtroende.

Strax efter middagen samma dag stod han därför vid hennes
dörr och knackade på.

En fin cigarrettdoft strömmade emot honom, när han öppnade
dörren, och Inger sade sitt hårda, kärfva »stig in» med en röst,
som alls ej lät inbjudande.

-- Jaså -- var det endast du? sade hon och återtog lugnt sin
plats bofta på chaislongen. Sitt ned! -- Hon sköt fram en stol
medelst en spark med ena foten. -- Nåå -- hvad <i>är</i> det nu, som
kan framprässa en sådan himlabefängdt olycksalig uppsyn på en..
ung lords fina panna?

-- Skämta inte i dag, Inger -- jag är allvarligt förtviflad. Jag
försäkrar dig, Inger, att jag känner mig nära att bryta med hela
lifvet... och befria mig från en tillvaro, som för hvarje dag blir
allt mera outhärdlig...

-- Åh hå -- så förskräckligt är det väl ej häller, sade hon lugnt
och rökte ännu ursinnigare.

-- Nej tack -- jag har lagt bort att röka, sade han, då hon bjöd
honom en cigarr.

-- Du lagt bort att röka, som förut aldrig kunde förekomma
utan rök?

-- Det var förr, det -- -- nu är allt annorlunda.

-- Det var då förskräckligt, hvad du låter illa i dag, sade hon,
nästan retad af hans ohjälpligt tunga humör.

-- Inger -- hvad skulle du säga, om jag talade om för dig, att
jag är ruinerad, att Maud och jag, i stället för rikedomar, endast
ha skulder, ja skulder öfver öronen?

-- Ska' det vara skämt, det där?

-- Rena allvaret är det i stället.

-- Ja -- det är ju ofattligt, förstås, men omöjligt är det ju
i alla fall ej, när jag tänker på huru du sträfvat och arbetat en
lång tid. Har du nyss fått reda på det här eländet?

-- Tyvärr -- allt sedan pappas död har jag vetat det, men varit
för svag att ta' itu med någon förändring. Du förstår, Maud, Inger...

-- Ja -- och Bella donna för resten, sade hon, under det att en
mörk sky drog öfver hennes panna.

Inger ville förståg inte göra sig reda för de tankar, som likt
vildfåglar stormade öfver henne.

-- Ja -- just Bella. Hvad tror du?

-- Inte godt att säga -- men nog tänker jag i alla fall, att en
verklig kärlek skall bestå så pass prof.

-- En verklig, ja.

De voro båda tysta en stund. -- Just därför har jag fasat, fegt nog.

-- Och i stället fortlefvat i en lögn. Det skulle allt varit svårt
för mig.

-- Tro mig, det har så äfven för mig, och ju längre jag dröjer,
dess svårare blir det. Skulderna hopa sig öfver mig -- -- jag
drunknar i dem, Inger!....

-- Skulder? Och till hvem då?

-- Grane.

-- Grane? Ja, det var nu otrefligt, förstås, men -- han är ju
en vän till er, och då gör det ej så mycket i alla fall.

-- Men du vet ju, huru Maud behandlat honom? Huru hon sårat 
och förolämpat honom? Och visste hon, att det var genom
honom... nej! Det går ej.

-- Maud bör i alla fall ingenting veta, ehuru det kanske endast
är dumt -- -- men <i>om</i> hon vidhåller sin vansinniga förlofning,
så är hon ju likväl räddad -- låt henne lefva i en dröm, stackars
liten!

-- Det är äfven det, som gnager mig, Inger -- <i>tror</i> du, att hon
möjligen <i>anat</i> något och därför ingått denna förbindelse? Åh! det
skulle göra mig galen i så fall.

-- Nej, du kan härvidlag vara lugn. Maud har kastat ut
pängar som en furstinna af blodet <i>skall</i> göra.

-- <i>I så fall</i> känner jag mig lättad. Men säg mig, Inger --
säg mig som en vän, <i>hvad</i> skall jag taga mig till?

-- Först och främst vara lugn och taga allt precis som en helt
vanlig sak. Du bör tala med din... fästmö och säga henne, hvad
som oroar dig -- kanske inte allt, men att ni måste göra er utaf
med den stora våningen vid Strandvägen, lefva förståndigt,

och för öfrigt tycker jag du bör föreslå henne att ni gifta er -- det
blir billigare på sådant sätt.

Utan en rynkning, inte ens i ögonvrån, gaf hon Dick samma
oegennyttiga råd, som om hon ej känt en gnista personligt
intresse för honom. -- Men -- håll Maud tillsvidare utom denna litet
obehagliga nyhet.

-- Du tar allt så lugnt, Inger! Om jag kunde vara en sådan
där isbit, så tror jag, att många lidanden skulle besparas mig.

-- Ja -- jag skulle allt tro, att det är något till bussigt ändå
att ha själen nedstoppad i en liten påse... Då gör man inga
sådana där fånigheter för att bespara andra lidanden...

-- Jag har stundom tittat in genom dina ögon, Inger, och tror
likväl, säga hvad du vill, att din själ inte är längre bort, än att
man <i>kan</i> nå den.

-- Prata ej dumheter! -- Jaså, det var således <i>därför</i> du slutat
röka? frågade hon för att gifva samtalet en annan vändning.

-- Nej -- jag mår ej väl däraf. Således -- talar jag med Bella,
den första dag hon kommer hem?

-- Nej -- i dag -- uppskjut aldrig en sak! Res ut till henne,
och gå ej längre och halstra dig!

Han reste sig för att gå, och hon följde honom till dörren,
alltid med samma kalla min och hållning -- -- ej ett ord af
deltagande, uteslutande praktiskt förstånd.

Men när hon låst dörren i dubbla lås efter honom, sträckte hon
upp sina armar mot höjden, knäppte samman sina händer och
lutade sig emot dörren så nära hon kunde, för att höra det
bortdöende ljudet af hans steg.

-- Älskade -- -- älskade! Att få dela fattigdomen med dig!
Att få arbeta sig trött för din skull! Hvilken himmel på jorden!
... Fördömda hårda, okvinliga skal öfver ett skälfvande
kvinnohjärta! Hvarför valde jag just detta ideal att likna i det
yttre?

Med slö, förtviflad blick sjönk hon ned på den plats, han nyss
lämnat. Han hade tappat sin näsduk, och hon tog upp den och
tryckte den lidelsefullt till sina läppar.

-- Inger -- det där var inte du! sade hon efter en stund, då
hon hunnit lugna sig något. Hon kastade en blick i en liten
spegel för att åter få bukt med sitt yttre, innan hon gick till
aftontjänstgöring på kontoret. -- Se så där, ja -- nu är hon bra igen,
sade hon halfhögt och lade belåtet bort spegeln -- nu tror jag ej

någon skall kunna ana, att <i>Inger</i> lider en älskande kvinnas
förtärande kval!...

-- Upp med dig» så får du lite luft, -- sade hon och hvisslade
på sin lilla skyddsling, hunden, med det nu återställda benet.
I ett långt band förde hon honom nästan alltid med sig på sin
cykelfärd; det var då Inger, som åkte efter hundens nyck, okänslig
för de blickar af löje, som de två väckte. Hvad brydde hon sig
om det! <i>Människor</i> dem hade hon ej mycket att tacka för! Sin
frihet att göra hvad hon ville orkade hon ej gifva åt dem...
Ville de ej se på henne och »Bob», kunde de se i andra väggen,
tänkte hon och ilade i krokar och cirklar omkring på torg och
gator, okänslig till det yttre, men söndersliten i sitt inre.

***

Han gick som i en dröm, omöjligt som det var för honom att
fasthålla en enda redig tanke. De äggade honom och korsade
sig i hans inre i ständigt kvalfull växling. Han var dock öfverens
med sig själf, att han redan i morgon ville ha sitt öde vis-à-vis
Bella afgjordt, I dag var det sannolikt för sent att komma ut till
Furusund, enär klockan var åtta.

Maud mötte honom vid ankomsten hem, med ett uttryck,
som hon sökte göra leende, men som i själfva verket oroade Dick.

-- Har han varit här?

-- Ja -- och han gick omkring här och värderade hvarje
föremål -- du förstår att det föreföll mig så, sade hon med ett kort
skratt -- han är kännare i denna bransch, och tant Julia och han
kommo särdeles väl öfverens -- de talade oafbrutet om huru vi
skulle ha det i vår våning.

-- Hvad gjorde du då, liten, under tiden?

-- Hvad jag gjorde! Hon skakade vemodigt och drömmande
sitt hufvud -- jag, jag... tänkte... tänkte, att de ej sett mig,
där ännu -- att det blir helt annorlunda när jag kommer!

Han såg henne forskande och oroligt in i ögonen -- men Maud
var outgrundlig, och han hoppades således, hvad han ville tro,
nämligen att hon var lycklig.

-- Maud -- -- skall du alltid bjuda till att förstå mina
handlingar? Skall du aldrig klandra Dick, hvad han än gör?

-- Klandra dig, Dicken? Nej, vet du, jag äger ej någon tanke
annat än af kärlek för dig... visserligen, Dick, <i>kunde</i> jag klandra
dig i en sak... men hvartill tjänar det?

-- Du menar kanske i valet af maka?...

-- Jag är orolig, att hon ej kommer att vara för dig, hvad du
hoppas. Du förstår, olika bildningsgrad ligger som hinder för
en verklig lycka...

-- Jag skall sätta Bella på prof redan i morgon. Skulle hon
ej bestå det... då... Maud... då vet jag ej, hvad jag gör.

-- Hvilket prof menar du?

-- Ack Maud -- det är för långt att nu tala därom. Jag känner 
mig oviss, orolig, öfver tillståndet i mitt inre... så mycket
kan jag säga dig, och den enda tanke, vid hvilken jag med ro
kan hänga mig fast, är, att <i>du</i> gjort ditt val... att <i>du</i> är räddad!

-- »Räddad,» och från hvad?...

-- Att du funnit ett stöd, Maud...

-- Ingenting annat?...

-- Och nu, i denna stund -- denna högtidliga stund -- frågar
jag dig, Maud: är det af fri vilja du knutit denna förbindelse?

-- Alldeles.

-- Och du är lycklig?

-- På den frågan ber jag dig att slippa svara. Lycklig enligt
mitt begrepp blir jag endast i obunden frihet -- hälst bland
zigenare, tillade hon och kastade sig med drömmande blick tillbaka i
stolen; men han har lofvat mig en obunden frihet äfven som gift
-- därför är jag så lycklig, jag kan bli.

Det kostade tydligen Maud stor möda att få fram denna försäkran.

-- Jag känner mig glad öfver denna bekännelse, Maud, mera
lycklig än du ens kan ana, sade han dystert -- och tillade efter
en stund: <i>hvarför</i>, skall du snart förstå! Han slog armen om sin
systers lif och kysste henne med större innerlighet än vanligt.

Hon, upptagen af sina egna sorgsna tankar, fäste sig ej vidare
därvid utan besvarade mera likgiltigt hans vänliga smekning.

-- Det är sent, Maud -- -- vi måste söka hvila.

-- Maud lilla ... jaså, -- är äfven Dick hemma? Supén har nu
varit framsatt två timmar -- är det er mening att ej äta något?
hördes helt oförmodadt tant Julias skarpa röst.

-- Lilla tant Julia -- inte för mig, sade Dick och sträckte ut
sin hand emot fröken Julia med en vänlig åtbörd.

-- Då skulle du allt säga till. Allt är dyrt, ohyggligt dyrt till

och med. Hushållspängarne räcka allt mindre ... du drar ju in
den ena tian efter den andra, jag bedyrar att detta är snart mera
än hvad en vanlig människa kan stå ut med, tillade hon med
ynklig stämma.

-- Det skall bli bra snart, tanten! Ja, snarare än du tror, ty
jag går just nu och grubblar på åtskilliga problem, som skola
lösas ... Men -- nu måste jag gå in till mig -- ty i morgon med
åtta-båten reser jag ut till Furusund, till Bella.

-- Hälsa Bella, sade Maud och önskade ett sista godnatt, när
Dick vände sig om i dörren för att ännu en gång uppfånga
skymten af systern.

Men från fröken Julias läppar kom ej någon hälsning, när det
gällde Bella.

***

När Dick påföljande morgon skulle lämna sitt rum, kastade
han ännu en gång en sista pröfvande blick på skrifbordet, där han
ordnat alla sina papper. Han hade gått igenom alla affärer och
funnit, att den summa, som deras praktfulla hem betingade, godt
skulle, om det realiserades, betäcka skulderna till Grane och
likväl gifva medel till Mauds utstyrsel öfver, samt dessutom en liten
lifränta till tant Julia, som, ehuru ej någon nära anförvandt, dock
troget tjänat familjen under alla dessa år. Det var med minutiös 
noggrannhet, han ordnade alla dessa affärer, ty allt måste
vara klart, <i>om</i> »hon» ej bestod profvet. Hvad han sedan skulle
taga sig till, kunde han ej direkt säga, icke ens för sig själf ... och
likväl hade en tanke börjat smyga sig öfver honom ... och slagit
allt djupare rot ... en tanke, som han förgäfves sökte bortjaga.

När båten vid frukosttiden lade i land vid Furusund, och Dick
gick uppåt strandpromenaden, tyckte han sig igenkänna Bella,
som i elegant promenaddräkt spatserade fram och tillbaka med
en ung herre.

Hennes första impuls, då hon fick se Dick, var synbart att söka
undkomma honom. Inseende, att det dock var för sent, skyndade
hon med leende min emot honom efter att hafva nickat ett med
blinkningar och menande uttryck kryddadt farväl till sin
beundrare, en ung student.

-- Bella -- min Bella -- anade du ej att jag skulle komma?
sade Dick och drog hennes hand under sin arm, i återseendets
lycka glömsk af den syn, som nyss kommit hans inre att skälfva
af ovilja.
-- Huru i alla mina dagar skulle jag det? Du har ju, förstås,
den där egenheten att alltid vilja komma och öfverraska -- --
något, som jag för resten tycker gräsligt illa om -- men ändå så
tänkte jag inte, du skulle komma i dag, inte.

-- Du tänker således inte alltid på mig, Bella? Du längtar
ej efter mig?

-- Visst tycker jag det är skojigt att se min »plutt», men inte
kan du väl begära, att man skall gå och längta i ett kör häller?

-- Det gör jag, Bella! Men låt oss gå bort åt hafsbukten ...
längre ut, det är något, jag ville tala med dig om ... något, som
<i>måste</i> sägas i lugn ... utan vittnen.

-- Hvad nu då?

-- Jo, Bella -- han drog henne ifrigt med sig -- det är nu så,
att jag måste anförtro dig en sak -- en lifsfråga måste afgöras
af dig.

-- Dick lille! Jag blir riktigt nyfiken. Hon lutade sig intill
honom och smekte honom med en passionerad flickas sinnliga
eggelser ... Är det något lifvadt? Säj?

Han lösgjorde sig från hennes omfamning och fick ett allvarligt, 
men lyckligt skimmer öfver sina drag.

De hade slagit sig ned på en stenhäll, och hela hafsytan badade
i blankt solljus framför dem, under det att en sval, upplifvande
morgonvind sakta krusade ytan.

Bella såg orolig och förströdd ut vid tanken på sin raknande lugg.

-- Jo, Bella, du älskar mig ju öfver allt annat på jorden?

-- Herre Gud! Huru ofta ska' vi nu tala om de där eviga
historierna? Du måtte väl hört det nu tio tusen gånger?

-- Jag vet det! Jag vet det! Men en sådan sak får man aldrig
höra nog, Bella! Då är det utan minsta bäfvan jag framställer
den frågan, om du har något emot, att vi gifta oss den första
oktober ... du vet, i dag är det den andra september; vi ha således
ej långt dit.

-- Ja, visst går jag in på det -- men den gamla ugglan skall
väl då bort?

-- Ja -- vi måste göra stora förändringar, Bella ..

-- Och Maud ? ... Jag skulle ej häller gärna vilja behålla
henne i hemmet den första tiden ..

-- Maud skall ju gifta sig.

-- Ja -- det var ju så sant! Hvad tycker du om hennes ...

-- Därom få vi tala sedan. <i>Nu</i> måste jag tala <i>med</i> dig, <i>om</i> dig.
Jo, Bella, hvad jag ville säga dig är, att vi i ganska hög grad
måste inskränka oss ... vi måste börja i en liten våning på tre rum,
kanske långt uppe i Vasastaden ...

-- Är du galen? Hon ryckte till så häftigt, att hennes hand
med ens drogs bort ur hans, och hon blef blossande röd.

-- Det är <i>säkert</i>, <i>det</i>! Jag skämtar ej -- vi ha ej någon annan
rikedom att stödja vid, än vår kärlek, Bella!

-- Tackar så mycket! Men det blir man sannerligen inte fet på
i längden. -- Bellas röst var ej mera den samma. -- Om jag kan
förstå, <i>hvarför</i> du då jämt gått och lefvat som en rik lord?

-- Däruti ligger just mitt stora fel. Jag har allt sedan min
fars död vetat om, att vi äro fattiga ... men, Bella! Jag har älskat
dig och Maud för mycket att vilja omtala det ...

-- Och du tror, att jag skulle vilja gifta mig på sådana villkor?
Nej tack, du! Sitta bunden i en liten eländig barnkammare, utan
piga kanske ...

Han kände, huru han själf rodnade öfver hennes ord, men han
sade ej något.

-- Och sedan aldrig få ett dugg trefligt på något sätt, inga
vackra kläder ... inga vagnar ... nej, jag tackar så mycket ...

-- Din kärlek är således endast en köpvara ... som man får för
pängar, för smycken, vagnar och vackra kläder?

Hon teg envist och stirrade trumpet framför sig. Hon hade
glidit bort och satt en liten bit ifrån honom på stenhällen.

-- Ja, säga hvad för vackra saker du vill om kärleken, Dick,
så säger jag ändå, att <i>fattig</i> vill jag inte bli -- jag har haft nog af
fattigdomen, jag, ska' jag säga dig, och har du ej pängar, så vi
kunna gifta oss som folk, så föredrar jag verkligen att gå in vid
Musikaliska akademien eller Operaskolan och bli sångerska.

-- Bella! Dick inlade i detta enda lilla ord en hel värld af
förtviflan, harm och förakt.

-- Jaa -- det måtte väl vara mycket roligare, sade hon, då kan
jag få <i>mycket</i> pängar och se hela världen för mina fötter.

-- Bella! Är det ett grymt skämt eller drömmer jag?

-- Det är rena, rama allvaret, sade hon uttråkad oeh reste sig upp.

Han blef så blek, så hvit ända ned till läpparne, att till och
med Bella gaf akt därpå och betraktade honom med en viss häpnad.

-- Då är världen likväl uslare, än jag någonsin anat, sade
han med dyster stämma och handen hårdt tryckt emot hjärtat.
Då återstår mig endast att lämna dig denna -- han drog af sig
sin förlofningsring och gaf henne -- tacka dig för den tid af
kärlek och lycka du skänkt mig, samt säga dig farväl! Farväl,
Bella! --

-- Är det ditt allvar? sade hon till hälften rädd och till hälften glad.

-- Mitt fulla allvar. Från denna stund finns du ej längre för
mig, Bella! Återstår endast en bön -- som du måste bevilja mig
-- säg ej ett ord till Maud, om hvad jag talat nu, hör du det!

-- Hör du, Dick -- inte behöfva vi väl bryta för det här -- jag
vet ju hvarken hvar jag skall bo eller hvad jag skall taga mig till
utan din hjälp -- --

-- Du kan ju till en tid ändå bo kvar hos Maud -- därtill fordras 
ej att jag binder din frihet med ring, sade han fast -- men
det måste vara, vid det jag nu en gång sagt.

-- Men -- invände hon -- <i>kan</i> jag säga till alla, att det är <i>jag</i>
som brutit då? Ty det är så harmfullt annars -- --

-- Är <i>det</i> din enda grämelse?

Han såg på henne med en nyvaknad blick ... hvari koncentrerade 
sig ett uttryck af både medömkan och förakt.

-- Nej vars -- men du begriper väl, att en flicka måste tänka
på <i>allt</i>.

-- Bella! ropade i det samma en kvinlig stämma -- Bella, är du här?

-- Ja, Agnes, här är jag. Kom, Dick, det är Agnes Grane.

Utan att förråda det minsta spår af sorg eller att en storm
utkämpats, sprang Bella fram emot fröken Grane, som väntande stod
nere på vägen.

-- Det här är fröken Grane, doktorns syster, sade Bella, ej
utan en liten förlägenhet.

Dick såg forskande och på samma gång litet konfunderad ut.

-- Fröken ... Grane ... men huru i alla dagar ha ni blifvit
bekanta ... jag förstår ej!

-- Bella har under hela tiden, sedan jag kom upp till Stockholm,
varit min enda räddning undan ledsnadens mara, sade hon med
en småstadsflickas litet bortskämda och säkra sätt. -- Ja, knuffas 
inte du, Bella -- -- lord Crawford kan gärna få veta, att du
varit rysligt snäll emot mig.

-- Men ... Bella har aldrig ...

-- Och så kommo vi öfver ens om att vara här tillsammans i
sommar, hon och jag ... och Magnus har nästan hela tiden varit
har med ... ända tills för en mån ... aj då, Bella, hvarför nyper
du mig?

-- <i>Har doktor Grane</i> ...

-- Jaa -- och nu har han rest till Paris och skall sedan företaga
en lång tur ända ned åt Sicilien ... och hvad det nu allt var.

-- Jag är fortfarande idel förundran, sade han ... Detta måtte
ha kommit mycket hastigt på, ty för några dagar sedan såg jag
honom inne i staden. Jag har upprepade gånger sökt honom,
men alltid förgäfves -- det var en mycket ledsam nyhet, att han
rest bort.

-- Han har ingen ro, Magnus, nu för tiden. Jag vet inte alls
hvad som går åt honom, men jag tror nästan han har något
lidande... ty inte behöfde han resa och flänga jämt, så som han
gör, men han har, som sagdt, ingen ro.

-- Hör du, Agnes! Det faller mig in en tanke, utropade Bella
förtjust -- -- men jag skall tala om den sedan för dig ...

-- Du kan säga det nu, Bella, jag vet hvad det är om i alla
fall, sade Dick med en genomträngande blick på Bella. Du vill
flytta till din nya vän och öfvergifva den gamla ... din
barndomsvän.

-- Så du också kan prata! sade Bella, slagen af hans ord.

-- Emellertid måste jag springa in efter min regnkappa, som
jag måste ha med på segelturen i dag, sade Agnes Grane. Ni
vänta ju, tills jag kommer åter?

-- Nej, det är bäst jag säger farväl, ty jag måste återvända till
staden redan med nästa båt, sade Dick och räckte Agnes sin hand
med en lätt bugning.

-- Jag ber er särskildt lägga på minnet, fröken, att framföra
min varma hälsning till er bror, den hedersmannen!

-- Jag träffar honom säkert ej på länge --

-- I alla händelser säkert förr än jag, sade han, i det ett lätt
leende drog öfver hans färglösa läppar.

-- Och nu, Bella, sade han, när de voro ensamma, nu ett sista
farväl! Äfven jag kommer att företaga en resa -- en mycket
lång resa.

-- Hvart då?

-- Jag har ej gjort upp resplanen ännu.


-- Men har du ändå så pass mycket pängar?

-- Det kostar ej så särdeles mycket att resa dit -- biljettprisen
äro låga.

-- Men hvart?

-- Det kan ju numera ej intressera dig så mycket, Bella!

De stodo stilla, och han tornade med käppen upp ett litet
stenmonument, ej olikt en grafkulle.

-- Men -- jag tänker vi träffas väl snart igen, och då är de
här ledsamheterna glömda, sade hon, litet tveksam, om hon
möjligen varit för snar att kasta bort lyckan. -- Men hör du, à
propos, mina pängar äro snart slut. Skulle du vilja lämna mig
åtminstone femtio kronor till dess?

-- Jag har vid Gud ej mera än tio, men dem skall du få -- sedan 
kan du ju sälja din förlofningsring, så fyller du godt ut summan! 
Nej -- nu farväl! Fröken Grane kommer där uppe i backen 
-- jag vill gå. Nej, håll mig ej fast, Bella! Farväl! sade han
med bruten stämma, tryckte häftigt hennes hand, stötte henne
sedan nästan omildt ifrån sig och mera sprang än gick vägen ned
åt ångbåtsbryggan.

***

När han kom hem till Strandvägen, gick han ännu som i en
dröm. Mötande och förbipasserande ... alla voro honom lika
likgiltiga. Hans inre var ett gapande sår ... tanken, som stundom
föresväfvat honom, hade för hvarje dag huggit fastare tag i hans
inre ... nu famlade den ej längre oviss omkring sättet eller tiden ...
nu hade den redan vuxit ut i brinnande längtan efter befrielse ...
i feberaktig brådska, att så fort ske kunde ordna allt för den
långa, långa resan!

Skulle han återse Maud?

Slumpen fick afgöra därom ... de hade ju redan i går kväll sagt
hvarandra ett innerligt farväl -- hon hade försäkrat honom om,
att hon var nöjd med sitt lif -- hvad mera behöfde han veta?

Då, i dunklet, sedan han med feberaktig ifver skrifvit alla bref,
uttalat sin sista önskan, utkorat Grane till Mauds beskyddare
och förmyndare, då, när allt var klart, föll han tillbaka i
skrifstolen, matt, håglös och tillintetgjord.

-- Lif -- och död?... Hvad är lif? Hvad är död? Hvad <i>veta</i> vi?
<i>Intet</i>. Hvad <i>tro</i> vi? Intet. Hvad möter bortom detta nu?
Tomhet! Hvad i detta lif? Tomhet! Min Gud! Du som allt ser
-- du som skapat mig -- -- finns du, så mottag mig, sådan jag
är! Du ser min svaghet, du ser, jag kan ej lefva ett lif så totalt
utan mål, utan intresse ... nu, när jag misstagit mig på henne ...
<i>henne</i>, som jag skänkt denna min stora, varma kärlek! Mitt mål
var att upphöja, att förädla henne, allt är förbi, hon har svikit
mina bästa förhoppningar ... jag har intet att lefva för ... intet
att hoppas --

Han öppnade sin skrifbordslåda, framtog sin revolver,
granskade den, pröfvade dess duglighet, laddade den och lade den
framför sig på skrifbordet, synbarligen ännu tveksam.

En tanke trängde sig med våld öfver honom ... det var tanken
på en ung kvinna med manhaftiga, rörelser, med kraftiga
anletsdrag och okvinliga begrepp -- -- Om denna kvinna af järn och
is kunnat förstå ett sådant hjärta som hans, om hon ägt behof
af kärlekens och offrandets stora känsla ... om hon ej varit
omsluten af detta för en artists ömtåliga blick motbjudande yttre,
skulle han kunnat älska henne ... skulle lifvet ännu kunnat äga
värde för honom ...

»Det yttre! hvad är det yttre?» sade en röst inom honom --
en röst helt förebrående. »Det yttre,» svarade en annan röst, »det
är den kvinna vi älska, det är kärlekens bindande trollmakt,
enad genom det inres och det yttres harmoniska samband! ...
Hos <i>henne</i> älskar jag endast själen, hos den andra endast
kroppen ... och ingen af dem äger en gnista kärlek till mig.»

Han reste sig, gick några steg fram och tillbaka ... obeslutsam,
söndersliten --

-- Jag är ruinerad -- äger jag mod att genomlefva ett lif i
kamp och fattigdom, i arbete och försakelse? Nej, nej! <i>nej</i>!

Han hörde sin egen röst liksom ifrån grafven uttala detta <i>nej</i>
-- hans dödsdom var redan skrifven. Den hade redan tagit
sådan öfverväldigande makt öfver honom, tanken på befrielse
lockade redan och tjusade så mäktigt, att han ej längre ägde
förmåga till ett återgående -- --

-- Jesus -- förmildra mitt straff i evigheten! Du är ju kärlekens, 
fridens och försoningens Gud -- du ser bäst i mitt inre,
du ser min kamp, mitt famlande efter sanning, du ser, att
sanningen ej bor på jorden -- fräls mig ... förlåt mig!

I detsamma han på knä frammumlat dessa ord, störtade han
fram till sitt skrifbord, ryckte till sig revolvern, riktade den emot
tinningen -- och knäppte till.


Ditkallad af en obetvinglig oro, hade Inger besinningslöst mot
alla ordningens lagar rusat ifrån kontoret och hade nyss kommit
in till Maud, som nyss hemkommit från en promenad, då de båda
hörde ett skott från rummet bredvid -- från Dicks rum.

Med ett anskri, som skar genom huset, störtade Maud ditåt,
men Inger kastade henne åt sidan, häftigt, befallande.

-- Du äger ej styrka -- låt mig gå, sade hon, sköt ned Maud
i en stol och gick med ett par vacklande steg emot dörren.

Som dödssårad ... utan ett ljud kastade hon sig ned öfver Dick,
och en stönande snyftning arbetade sig fram -- men ej ett ord
kom öfver hennes läppar, förrän Mauds spöklikt bleka gestalt
stod vid hennes sida.

-- Maud! Maud! Maud! Förstår du då ej, att jag älskade honom!
skrek hon utom sig af förtviflan.

I detsamma öppnade Dick ännu en gång sina ögon, och med
ett stilla, lyckligt uttryck betraktade han Inger, under det att
hans läppar framstammade fullt tydligt.

-- För din skull ville jag lefva, Inger! Ty det var dig, jag älskade!

Se'n slöt han under ett lyckligt leende sina läppar, och blicken
blef brusten och kall ...

-- Han var mig allt, Maud! sade Inger enkelt. Hennes sorg
var för tung att uttalas i ord, -- och likväl kände hon denna
stund en jublande glädje. I denna stund var han <i>hennes</i>.
Ingen skulle kunna beröfva henne hans kärlek -- nu hade hon dock
ett minne att lefva af under hela det öfriga, torra lifvet!

*
</chapter>

<chapter name="XIX. Ett grymt uppvaknande">

<h2>XIX.

Ett grymt uppvaknande.</h2>

<big><big><big>D</big></big></big>et hårda slag, som ånyo träffade Maud, värkade ej denna
gång på samma sätt, som då fadern dog. Den späda knoppen, 
som af det häftiga slagregnet nedböjts, reste sig snart åter
för att utvecklas till hvad den var skapad att vara, nämligen en
praktfullt glödande ros.

I lugnare ögonblick kunde Maud till och med finna ro i
tanken, att Dick var beröfvad förmågan att lida .... att svikas af
den kvinna, som Maud mer och mer lärde sig förstå såsom
varande minst lämplig för Dicks lycka. Hon unnade honom dödens
lugn och grafvens ro. Hans veka, bräckliga kropp och hans ande
med den ideela uppfattningen voro ej skapade för någon jordisk
lycka -- och hvarför skulle då Maud missunna honom hvilan?

Inger -- med henne var det mycket värre. Krossad, bruten,
fann hon ingen tröst, ingen hvila -- hennes stora ord och
lefnadsvishet voro som bortblåsta och hon föreföll nu mera som en
lefvande maskin än en människa.

Bella hade kommit hem dagen efter, det hon fått kännedom om
Dicks slut. Underrättelsen om, att han ej mera fanns, tycktes 
först gripa henne djupt och detta gaf sig tillkänna genom
högljudd gråt och jämmer, synnerligast under begrafningen och när
någon gaf akt på henne. I själ och hjärta kände hon sig ganska
lugn öfver, att ej någon hade reda på hvad som passerat dem
emellan sista dagen Dick lefde, och ansåg det som en slags
lättnad att vara kvitt hans ständigt förebrående och fängslande
blickar. Hvad som förefallit dem emellan, förrådde hon lika litet som
någon egentlig sorg öfver hans bortgång. Arfshistorierna var,
hvad som mest tycktes intressera henne.

Maud hade varit ute vid nya kyrkogården med de sista
höstblommorna till sina älskades grafvar, där hon tillbragt nästan
hela den kulna novemberdagen. Hon hade gråtit mycket och
var trött och matt, när hon gick uppför de mattbelagda
marmortrapporna till sitt hem.

De ekonomiska svårigheterna trängde sig mer och mer öfver
henne ... och det pinade henne djupt, för hvarje gång fröken Julia
vädjade till hennes fästman, när där behöfdes pänningar i huset.

Direktör Curtzon hade just ej med blida uttryck hälsat nyheten
om Dicks död. Han påstod, att öfverspändhet och egensinne
»låg i släkten», detta med en blick på Maud. Han ville ock strax
de närmaste dagarne efter begrafningen kasta sig öfver affärerna, 
men Maud hade tagit Dicks skrifbordsnycklar och vägrade
bestämdt att lämna dem ifrån sig på en tid ännu.

När Maud kom in i tamburen, hörde hon bakom den tunga
portieren till salongen högljudt samtalande röster. Det var
disponenten Curtzon och Bella, som nästan muntert samspråkade.

Det skar Maud in i själen att höra Bella redan kunna skämta
och skratta, och hon ville draga sig tillbaka in i sina egna rum,

men det var redan för sent; Bella stack ut sitt hufvud för att se,
hvem det var, som ringde.

Det kunde ej hjälpas, att när Maud kom in, låg det något
öfverlägset, något af »lady» i hennes sätt att hälsa, att röra sig, och
ett menande leende for i detsamma öfver Bellas drag -- ett
triumferande leende, som säkert skulle oroat Maud, om hon denna
stund haft sinne för något annat än sin sorg och djupa saknad.

Disponenten Curtzon såg verkligen mycket mera intagen ut af
Bella Olson än af sin fästmö. Han lade visserligen armen om den
senares lif, när han satte sig vid hennes sida i soffan, men blickarne
foro med ett eget uttryck öfver Bellas kraftigt byggda figur och
granna, men grofva skönhet.

-- Du är verkligen snart mera en skugga än en människa,
sade disponenten retligt och kände med fingret instucket i Mauds
skärp, huru hon magrat den sista tiden.

-- Jag kan inte hjälpa det, men jag har dålig matlust nu för tiden.

-- Det blir säkert bättre, när du blir min fru och jag får sköta
om dig som mig själf.

När aftonen släpat sig fram, och disponenten under ett tyst
värderande af hvarje dyrbar sak ändtligen sade farväl, drog Maud
en suck af lättnad och ämnade trött som hon var, genast gå in
till sig, då Bella hejdade henne.

-- Hör du, Maud -- om jag kunde begripa hvarför du alltid
ser så stursk och förnäm ut? Sannerligen såg du inte så stursk
ut, när du kom hem i afton och hälsade på fröken Apan, din
fästman och mig, att det föreföll precis, som om du tyckt, att vi
voro bara gatsopare, allesammans utom du.

-- Det är medfödt, sade Maud, en smula stramt kanske. »Vi»
rå ej för, att folk alltid tror oss vara högmodiga --

-- »Folk» och »vi» -- alltid skall du då slunga sådana där ord
emot en. Tänk, om du inte är ett dugg mera, kanske tvärt om
lite mindre, än vanligt folk? Kan just undra, huru <i>det</i> skulle
smaka dig, jag?

-- Du talar så obegripligt, Bella! Vet du, jag är så trött och
utpinad i dag, att jag orkar inte höra mycket. Bella -- <i>kan</i> du
säga, hvad som kommit emellan dig och mig? Det är precis som
om du ibland på allt satt skulle vilja nagga och såra mig! Hvar
har jag min trogna barndomsvän? Hvar är den Bella, som jag
skänkt min varma vänskap?


-- Kära hjärtandes, hvad det där låter förfärligt vackert!
Men vet du, Maud -- det är så godt jag säger det rent ut, att du
har ett sätt att reta mig med dina höga miner, så jag kan bli
galen ibland.  Hvad tror du <i>du</i> är mera än jag? Och underklass och
öfverklass och all smörja, som folk bråkar om -- tror du, att den
skillnaden finns för mig? Nej, aldrig på tiden -- -- jag anser, att
Bella Olson är ett lika godt namn som »Crafsford» ... och allt
krafs i världen, och jag behöfver inte gå och krusa för dig, Maud,
ty du kan vara lugn för, att du är lika litet lady, <i>du</i> som jag.

Maud började vakna till en viss undran. Hvart ville hon hän?

-- Säg ut, hvad du menar, Bella -- det är ärligare än att gå på så här.

-- Gärna! Det var rent af utaf en händelse, jag här i ensamheten 
kom att gå ... och titta mig litet omkring. Det var så tyst
och ödsligt öfver allt -- och jag gick ur rum ... i rum; stannade
slutligen i din pappas rum ...

-- Nåå?

-- »Lugna dig, Pettersson»! Jo -- så satt jag vid skrifbordet,
och innan jag visste ordet af, hade jag fått fatt i en nyckel, som
låg i en trälåda -- och den gick till skrifbordet.

-- Bella! <i>Pappas</i> skrifbord!

-- Inte vet jag, hvems det var ... Jo -- i din pappas rum var
det, sade Bella, litet häpen öfver Mauds uppsyn.

-- Men i alla fall så fick jag tag i en papperslunta, som du kan
tro var något till bussig. Där stod, att Maud var dotter på
sidan, dotter till en kringstrykande zigenerska och lord Crawford
... att du inte ens är en ärlig kvinnas dotter, som jag ...

-- Bella! ropade Maud med gnistrande ögon och sprang fram;
vig som en lindanserska kastade hon sig öfver Bella och prässade
ena handen öfver hennes läppar, under det att den andra högg
ett fast tag i Bellaa svarta, tjocka hårknut. Tig, hör du, du har
stulit en af pappas sagor, och du vill tillämpa den på mig ... men
du, Bella, du skall aldrig komma och säga mig, att jag ej är lady
Crawford ...

-- Men ser du, det finns papper på den saken. Det är inte för
inte, jag varit ensam hela dagen ... Och vill du veta en sak till?

-- Skona mig, om du kan ...

-- »Skona»? Har du skonat mig? Har du inte under all din vänskap, 
din så kallade vänskap, alltid låtit mig förstå, att du står
tusen mil högre än jag? Därför gör det mig godt att en gång få

tillfälle att tala ut, att säga dig, att jag under alla dessa år <i>hatat</i>
dig; därför är det riktigt rätt åt dig, att jag talar om, att Dick
vetat om, allt se'n gubben far din dog, att ni voro utfattiga, och
att han fått hela sitt underhåll af doktor Grane sedan, det har
han väl omtalat? För mig sade han naturligtvis allt -- men det
kan ju hända, att han inte hade fullt så mycket förtroende för
dig --

-- Bella! Var barmhärtig, i Guds namn, döda mig ej!

Maud hade släppt sitt tag i Bella, bortstött af hennes kraftiga
hand. Kvidande och jämrande sig som ett barn låg hon hopkrupen 
på mattan vid Bellas fötter.

-- Så nu kunna vi vara lika goda, du -- fast jag <i>tror</i> jag
betackar mig. Ett barn, födt af fattiga, men ärliga föräldrar, är dock
bra mycket för mera än dottern på sidolinien -- med en
landstrykerska ...

När Bella fått brusa ut och slunga fram allt, hvad hat och
afund så länge gifvit näring åt i hennes inre, kastade hon en blick
på Maud, som i ett nu blifvit så tyst.

-- Se så där ja! sade hon, gripen af medlidande med sitt offer
-- jo -- det var trefligt! Nu har hon ett anfall igen! Fröken Julia!
Fröken Julia! ropade hon så det skallade i alla rummen.

- Det stackars barnet! sade fröken Julia och böjde sig med
ömhet ned öfver Maud.

***

Under hela natten låg Maud försänkt i tung dvala. När hon
fram på morgonsidan vaknade, kände hon ännu i sömnen en dof
förtviflan, en känsla af kval, som gjorde, att hon på nytt försökte
somna. Men sömnens genius flydde för hennes förtviflan, och
hon måste vakna för att med denna dag sätta sig in uti, att hvad
Bella under gårdagens vredesutbrott uttalat ej var något tomt
prat, utan grym, verklig sanning.

***

När direktör Curtzon, såsom naturligt var, öfvertog utredningen 
af boet och fann, att där utom lösöret ej fanns annat än
skulder, greps han af häftigt uppflammande vrede. Som hederlig
karl kunde han likväl ej draga sig tillbaka. Dessutom hade han
under förlofningstiden lärt sig att älska den där förunderliga
flickan med de lågande ögonen och den stolta hållningen. Hvar
hon gick ute på gatorna, väckte hon formligt uppseende genom
sitt sydländskt vackra utseende lika mycket som för den
eleganta hållningen och elastiskt smidiga gången. Hon skulle komma
att sprida en ny glans öfver det Curzonska namnet, och det föll
honom knappast in att tänka på en brytning, ehuru han mer än
väl förstod, att det ej var kärlek, som band henne vid honom ...

-- Maud, min lilla dufva, sade han en dag strax före den stora
auktionen, -- jag har hittat ett bref bland Dicks papper i hans
skrifbord, hvari han omtalar, att han förordnar doktor Grane som
din förmyndare. Jag får uttrycka min stora förvåning öfver ett
sådant tilltag och på samma gång tillägga, att jag tror, att min
käre herr svåger hade någon skruf lös.

-- Du gör mig en stor tjänst, Hugo, om du låter min älskade
brors minne förblifva obefläckadt af alla sårande ord af dig.

-- Men att tänka sig något så narraktigt som att förordna en
annan, då du nu har ett naturligt stöd...

-- Apropos <i>det</i>, Hugo, så lär min bror vara skyldig samma
person en större summa pänningar ... Räcker det till att betäcka
denna summa? Jag menar, hvad som blir öfver efter auktionen?

-- Kanske -- men det blir inte ett öre mer, ska' jag säga ...
så inte för du mycket stor hemgift med dig, Maud, du får allt
vackert taga emot hvarje öre af jordens goda af din man. Men
så är jag lyckligtvis nog rik att kunna ha råd att taga mig en
utfattig flicka.

Han tog ett imponerande tag i sin väst, hvilken han drog ned
öfver sin korpulenta figur.

-- Men en sak säger jag dock, och det är, att jag hoppas att
de där familjehistorierna, jag menar om din härkomst, förbli
en hemlighet oss emellan ... ty därhän går jag likväl ej i fånighet,
att jag trotsar hela världen och öppet erkänner, att jag har mod
att taga en ... en flicka på sidolinien till hustru.

Han blef litet rädd för sin frispråkighet, när han kom att
kasta en blick på Maud, och tillade därför, när han såg de fina
näsvingarne flämta efter luft, när han såg hennes ögon gnistra
och flamma:

-- Jag har därför tänkt, att det är så godt, att vi taga ut
lysning till nästa söndag, så kunna vi gifta oss redan om en

fjorton dagar så där; du får då ett präktigt hem och skydd af <i>mitt</i>
kända namn --

-- Tack skall du ha, Hugo, men det offret skall jag bespara
dig. Se här, var så god!

Hon slet ringen af sitt finger och kastade den till hans fötter,
så att den rullade långt under en soffa.

-- Hvad skall nu <i>det där</i> föreställa egentligen? sade han med
hårdt uttryck i de små hvassa ögonen. Teaterfasoner förstår
jag ej. Det ligger väl i blodet, kan jag tro.

-- Det kan hända det, liksom det här och det här!

Hon sprang fram och gaf honom ett par slag på kinden,
ögonblickets och stundens barn som hon var.

-- Du skall inte tillåta dig vidare att skymfa mina föräldrar,
flämtade hon.

-- En skön och älsklig kvinnotyp är du i sanning -- riktigt en
tattarunge! Nu förråder du bäst, hvilken stam du tillhör, och
det säger jag, vore du ej kvinna, gaf jag dig igen! Jag kan
undra, hvad du ämnar taga dig till, när jag undandrager dig mitt
skydd? Tigga? något annat återstår dig ej -- ty arbeta kan du
ej -- oduglig som du är!

-- Då tigger jag hällre, än jag äter nådebröd hos en sådan....
rå, hjärtlös varelse som ni är -- jag tillhör i så fall mig själf.
Ingen äger att befalla öfver mig -- världen är nog ej så usel, som ni
tror, herr Curtzon ... <i>vänner</i>, på sådana lider jag, Gud vare lof,
ingen brist.

-- Ha ha ha! ho ho ho! Han skrattade hårdt och hänsynslöst
rått, och tycktes aldrig vilja sluta.

-- Vänner! Tackar så mycket! Tycker just det! Har du hört
talas om vänner i nöden, i motgången? Nej, då fly de som agnar
för vinden ...

-- Inte <i>mina</i> vänner, sade hon med ädel tillförsikt och
ungdomlig hänförelse.

-- Ja -- lycka till då! Men var så god och tala om sanningen
då, säg som det är, att Maud Crawford är dotter till en
zigenerska, upptagen, men ej adopterad af lorden, och utfattig,
öfvergifven, nödsakad att skaffa sig ett lefvebröd -- gör det! Och
tala sedan om för mig, huru det går!

Han såg på henne med en kall, hånfull blick, i det han reste
sig och ställde sig med båda händerna i byxfickorna, bredbent
och myndig, framför henne.

-- I alla fall, fortsatte han, så skall jag gå så långt, att jag

förlåter dig, om du ber mig därom. Det faller en obehaglig skugga
öfver mig, om jag bryter just nu, sade han och undvek att se på
Maud.

-- <i>Jag</i> bedja <i>er</i> om förlåtelse? Nej, tack skall ni ha, herr
Curtzon! Hvad som är beslutadt en gång, står fast.

-- Nå -- hvem skall öfvertaga affärsutredningen då?

-- Det får ni öfverlämna åt en jurist. Tag sedan rätt för hvad
<i>ni</i> har att fordra för ert besvär --

-- Nu är ni mera än stygg, Maud. Hvad jag gjort, har jag gjort
af kärlek till den Maud, jag då älskade -- tar således ej betalt.
Men att jag <i>nu</i> ej vill befatta mig med affärerna eller något, som
rör er, det kan ni nog förstå.

Det kom en fläkt af något godt öfver affärsmannen. Han räckte 
Maud sin hand, och sade slutligen:

-- Skulle ni någon gång komma i värklig nöd, eller i behof af
någon hjälp, så skall jag gärna hjälpa er.

-- Nej, <i>tack</i>! Jag hoppas att aldrig bli så usel, sade hon hårdt.
Hvad som varit mellan oss är slut. Hälst skulle jag önska, att
våra vägar från och med denna stund för alltid vore skiljda. Det
var ett misstag, att vi någonsin sökte blifva något för hvarandra,
och det misstaget skola vi söka glömma -- --

Hon böjde stolt på hufvudet till tecken, att hon ej hade något
vidare att tillägga.

-- Det var sannt -- det där brefvet ... till doktor Grane, och
papperen om min härkomst ... skulle jag önska att själf öfvertaga
vården af.

-- Dessa papper äro deponerade hos en jurist och komma att
af honom öfverlämnas till målsmannen. -- Jag menar Granes
fordringsbevis. Jag går nu till juristen och öfverlämnar från i dag
alla affärer i hans händer, och ber nu att få säga er ett sista farväl.

Han hade nu ett drag af omutlig hårdhet utbredt öfver sitt
ansikte, när han stängde dörren efter sig, utan att hon med ett
ord sökt förmildra avskedsstunden. Ringen hade han dock ej
lämnat kvar. I denna stund af själsskakning hade han
sinnesnärvaro att draga fram en soffa och skjuta undan några stolar,
för att få tag uti kärlekssymbolen. Han hade nu stoppat ned
den i sin västficka, och omedvetet ilade den tanken genom hans
praktiska hjärna, om man kunde utplåna namnet i ringen och
använda den en annan gång, eller hvad bruk han skulle göra af
den! ...


Han mötte Bella i förstugan, glad och blomstrande, och han
funderade nästan på, huruvida det ej var ödets lek, att hon just
nu, då han var försänkt i dessa tankar, mötte henne -- men --
fy tusan! <i>Olson</i> -- Olson var ett allt för tarfligt namn för
en uppkomling, som han själf var -- något som slutade på -crona,
-hjälm, -stjärna eller -svärd passade bättre till hans
förmögenhetsvillkor.

Han växlade därför några helt vanliga fraser med den glada
flickan och mumlade sedan något om, att han »hade affärer» ...

***

Maud hade just för sista gången gått igenom hemmet, som
ännu var något så när i sitt förra skick. Hennes långa
sorgklädning sopade i mjuka vågor efter henne på mattorna, och
gestalten såg högre och mera spenslig ut än någonsin förr.

För sista gången gick hon bort till fönstren, som vette åt Gref
Magni-gatan ... för att ännu en gång blicka dit ned -- för sista
gången -- sedan skulle hon flytta bort till ett annat hem.

Till sin obeskrifliga bestörtning fick hon där nere se Bella,
som helt hemmavandt aftagit hatt och kappa, samt nu satt och
arbetade midt emot den unga kvinnan, som Maud hade sett där
förut.

När Bella i det samma såg upp från sitt arbete, fick hon
tydligen se Maud, ty hon drog sig förläget skrattande bakom
gardinen.

Maud blef så bestört, att hon ej kom sig för att röra sig ens,
hon stod mera lik en bildstod än en människa och grubblade på
sammanhanget, af hvad hon såg.

Hon kunde blott sammanfatta alla ljufva, ljusa stunder, hon
under sin fars och Dicks lifstid här i dessa rum genomlefvat,
och erfor i saknaden en stickande, ordlös smärta.

Hvad morgondagen, hvad den närmaste tiden skulle bära i
sitt sköte ... hvad visste hon därom? Intet. Hon visste blott,
att hon var beredd på, och önskade, att hvartenda öre, som deras
bo inbringade, skulle användas för betäckande af skulderna till
Grane.

För resten var hon ju ung. Räkna vänner massvis, det kunde
hon äfven, och »för den som vill arbeta, finns alltid arbete» hade
hon hört många gånger, och det var med en viss nyfikenhet, hon
inom sig undrade, hvad »arbete» egentligen kunde vara? Hon
hade ju hört folk tala så gränslöst mycket därom, och bråka och
knota ... och hon såg »arbetet» som något personligt, ett stort,
oformligt väsen, som hon var färdig att möta med dolk i hand...
med trots och -- på förhand -- segerkänsla ...

Och i all denna sorg och oro kände hon dock något af
»fågelfrihet» komma öfver sig ... Det låg något egendomligt lockande
och tjusande uti tanken, att hon var så alldeles ensam i lifvet --
-- ensam ... fri! Hon kunde gå, hvart hon behagade -- ingen
skulle sakna henne ...

Hon hade bestämdt afböjt Ingers förslag, att Maud skulle
flytta till henne. »Nådebröd» ville hon ej äta -- själf måste hon
arbeta sig fram.

Hennes tankar afbrötos därigenom att fröken Julia, resklädd
och färdig, kom in för att säga farväl.

Den plats, hon som husmoder på ett hospital lyckats erhålla,
var strax att tillträda, i annat fall gick hon miste därom, och
Maud hade därför utan tvekan tillrådt henne att omedelbart
afresa.

-- Ja, farväl, då, lilla Maud! sade tant Julia med ynklig stämma. 
Jag har alltid velat ditt bästa, barn, men du har ju gått din
egen väg -- måtte du nu blott ej för hårdt få vidkännas lifvets
och fattigdomens börda!

Tant Julia själf såg emellertid allt annat än »fattig» ut; pösande
elegant, som hon var, syntes det tydligt, att hon farit väl på den
väl aflönade platsen.

Hon undvek mycket skyggt att göra sig underrättad om Mauds
kassatillgångar och såg flera gånger på klockan.

-- Tack, tant Julia, sade Maud enkelt. Jag har varit stygg
ibland, det vet jag, men kanske har det ej alla gånger varit
obefogadt!

Med detta afsked åtskiljdes de två, som aldrig under årens lopp
ens kunnat lära att hålla ett grand af hvarandra, och nu var det
endast <i>minnena</i> se'n fordom som sammanbundo dem.

-- Jag får väl höra utaf dig något, när du får någon plats!
sade tant Julia och vände sig om i dörren.

-- Sannolikt -- svarade Maud och nickade ännu en gång vemodigt 
vid tanken på att det sista sambandet nu brast ...

Nu var Maud fullständigt lämnad åt sig själf -- nu var hon fri.

*
</chapter>

<chapter name="XX. Ett sviket hopp">

<h2>XX.

Ett sviket hopp.</h2>

<big><big><big>N</big></big></big>är auktionen var öfver, och affärerna utredda, återstod för
Maud ej något mera än en öfverdrifvet elegant garderob och
tvåhundra kronor i kontanta pängar.

Bella och Maud hade, allt sedan Maud sett henne hos fröken
Grane, ej talat något därom, och klyftan mellan de unga flickorna
tycktes växa i kapp med bekymren, som hopade sig öfver Mauds
hufvud.

Det var just några dagar före jul som alla affärer voro
klargjorda, våningen annonserad till uthyrning och Mauds koffertar
bortförda till det rum, Bella och hon kommit öfver ens om att
tills vidare hyra tillsammans.

Bella hade dock räknats såsom medlem i den Crawfordska
familjen, och det var sannolikt därför, som Maud hade så svårt
för att bryta sig lös ifrån henne.

Tillsammans gjorde de upp sina planer för framtiden,
tillsammans gjorde de utaf med Mauds små tillgångar, men ensam gick
Bella, så snart det var fråga om något nöje.

-- Hör du, Bella, sade Maud en dag, när de på tu man hand
sutto framför skymningsbrasans falnande kol -- <i>var</i> det ej dig
jag en gång såg nere... hos doktor Grane? Eller kunna två
personer vara så lika hvarandra?

Bella tycktes tveka och betänka sig, innan hon svarade.

-- Det kan väl hända, sade hon slutligen.

-- <i>Känner</i> du hans syster?

-- Visst känner jag henne, sade Bella trumpet. Hon är
alldeles galen i sin bror, och de vilja inte alls, hvarken hon eller
modern, att han skall gifta sig.

O, huru Maud höll af dem, när Bella sade detta! Maud själf
visste bäst, att han ej var lätt att leda ... men på samma gång voro
<i>de</i> ofrivilligt hennes bundsförvandter, ty helt säkert gjorde de
<i>allt</i> för att undanjaga alla farliga fiender till hans lugn.

Hon brydde sig ej vidare om att forska efter <i>huru</i> de blifvit
bekanta ... hvad brydde hon sig därom? Det var endast ljuft
att få sjunka hän i drömmar.

-- Jag tror jag måste slumra in en stund, sade Maud -- jag
känner mig så sömnig ... det måtte vara därför, att skymningen
och brasan i förening föra med sig en viss tyngd.

-- Sof du -- jag tänker du behöfver hvila i dag, ty i morgon
måste vi väl börja »söka» något, du och jag, sade Bella, glad
öfver att så snart slippa redogörelsen för, huru hon blifvit bekant
med Agnes Grane.

Maud invaggade sig i obestämda drömmar -- att drömma
kunde man alltid tillåta sig -- men ej en fråga kom öfver hennes
läppar, som ovanligt nog format sig till ett mjukt leende ...

Inom sig gick Maud och närde ett enda hopp, en enda tanke,
tanken att få ägna sig åt konstnärsbanan. Huru detta skulle
tillgå, visste hon ej -- blott kände i sitt inre en bestämd, okuflig
längtan att bli till något här i lifvet. Hade hennes kärleksdrömmar, 
mäst skapade af motståndet, gått i kvaf, så skulle konstnärslifvet, 
<i>sången</i> fylla tomheten i hennes tillvaro. Hon log därför 
litet hemlighetsfullt hvarje gång det talades om någon plats
för henne -- och ansåg det för något otänkbart, att Maud
Crawford skulle »bindas på en plats»!

***

Julen var öfver. Dessa dagar, förut en kedja af nöjen och
lustbarheter, hade denna gång släpat sig fram i dåsig långtrådighet
utan ett enda afbrott i form af någon vänlig inbjudning.

Maud förmodade, att de ej kände hennes adress, alla dessa vänner, 
som i deras välmaktsdagar varit trägna gäster vid deras bord.

Ett par gånger, då hon vid middagstiden nödgats gå i själfva
»snobbrännan», hade hon visserligen mött många af de gamla
vännerna, men de hade ej gjort någon min af att störa Maud
»i hennes djupa sorg», och därför ... <i>därför</i> fick hon fortsätta
ensam ... och ostörd i sina tankar ...

De båda flickorna bodde nu uppe i Vasastaden, vid
Observatoriegatan, fyra trappor upp.

Maud hade på Bellas och fru Johanssons enträgna råd gjort
några försök att efterhöra någon plats, men redan åtskilliga
gånger mötts af försäkran, att ehuru man ville göra <i>allt</i> för
dottern till en så allmänt aktad och värderad man som Crawford,
så fanns för närvarande ingen den minsta utsikt ens att inom
den närmaste framtiden lyckas göra någon plats ledig ... Men --
mas ville »ha henne i minnet».
Och under tiden gick Maud ständigt och undrade, hvad som
skulle komma till hennes befrielse? Hvad det var, hon gick och
väntade »skulle hända»?

Därigenom att Maud envist vägrat mottaga Ingers anbud att
kostnadsfritt dela hennes bostad, och i stället mot Ingers råd och
önskan flyttat tillsammans med Bella till ett enklare
inackorderingsställe, hade de båda vännerna så godt som genom tyst
öfverenskommelse afklippt allt umgänge, och Maud var därför
mycket ensam, under det att Bella för hvar dag skaffade sig något
nöje.

-- Hör du, Maud du, sade Bella en dag, då hon som vanligt
med smutsiga fötter och buller kom in i rummet; om åtta dagar
är prof vid Musikaliska akademien, och fru Hohner, som jag
träffade, sade, att jag ovillkorligen skulle söka in där.

-- Huru känner hon till <i>din</i> röst? Jag tycker du har sällan
sjungit för någon annan än mig?

-- Jo -- det var en af mina vänner, som sjöng för henne före
jul ... och då gick jag med och ... blef erbjuden några lektioner ...

-- Det är således <i>därför</i>, som du aldrig velat sjunga för <i>mig</i>
denna tid! Men Bella lilla, <i>hvarför</i> är du så sluten emot mig?
<i>Allt</i> företar du dig bakom min rygg.

-- Herre Gud -- jag behöfver väl ej fråga dig om allting häller.

-- Nej, men blott <i>tala</i> om! Så som jag gör med dig -- jag
döljer ju intet för dig, Bella! Men en sak vill jag säga dig, Bella: det,
att det fordras mera än en <i>grann</i> röst och ståtligt utseende för
att komma in vid akademien -- du är ej tillräckligt musikalisk
för att komma in, sade Maud ärligt.

-- Det <i>antar</i> jag min lärarinna vet bättre än du.

Maud hade en genommusikalisk men mindre röst. Ljuf, vek
och smältande, trängde hvarje ton direkt in i hjärteroten. Hon
visste, att hon var sant musikaliskt begåfvad.

Stundom hade den tanken dunkelt föresväfvat henne, att hon
borde profva in vid akademien, men hennes stora brist på själftillit 
hade alltid kommit hindrande emellan ... Nu sade hon dock:

-- Vet du, det faller mig in en sak. <i>Tänk</i> om äfven jag skulle
söka in!

-- Det kan du ju roa dig med. »Det kostar ej någonting»,
sade Bella med öfverlägsenheten hos en konstkritiker. Men inte
tror <i>jag</i> att de ta emot sådana där små röster, inte.

Bella blötte på sina läppar med tungan och bläddrade om

bladen i en ganska solkig och diger roman, som hon lånat af en
»god vän». Hon bläddrade för att fortsätta där hon sist slutat
läsa, och där märket, en hårnål, fallit bort.

En gungstol hade de i sitt lilla rum, de båda flickorna, och
naturligtvis var det själfskrifvet, att Bella alltid först tog den
platsen, och bekvämt tillbakalutad, med benen uppkastade på en
stol, fördref hon tiden i hemmet med dålig romanläsning.

-- Huru mycket pängar ha vi kvar? frågade Bella. Frågan
kom tvärt och otåligt.

-- Det går hårdt på kassan, Bella! Jag tror sannerligen, att det
knappast räcker till nästa månads inackordering -- och hvad
ska' vi <i>då</i> taga oss till, Bella?

-- Då flyttar jag väl till Agnes Grane. Hon vill ej något
hällre, ska' jag säga dig, fast nu har hon haft sin mamma hos sig,
så nu har <i>jag</i> ej velat.

-- Talar hon aldrig om mig, eller att det vore roligt att se mig, Bella?

-- Nej -- hon känner ju inte dig, huru skulle hon då kunna det?

-- Men hon vet väl i alla fall, att jag finns?

-- Det kan väl hända, fast jag knappast tror, hon funderat
öfver dig. I alla fall så hade det kommit bref, att brodern kommer
att förlänga sin resa och ej återvänder förrän på sommarsidan.
Nu vet jag för resten ej, om Agnes stannar öfver vintern eller
återvänder till Trelleborg, till modern. Men nog får <i>jag</i> bo i
deras våning ändå, om jag vill.

Bella fortsatte med läsningen utan att taga minsta notis om,
huru Maud tänkte ställa det för sig. Hvad brydde hon sig därom, 
blott hon själf hade det bra?

En kvalfull längtan efter Inger eller något kännande,
deltagande väsen grep omkring sig i Mauds inre. Hvad hon var
fullständigt ensam! -- och huru fult och tarfligt, detta lilla osmakliga
rum, med Bellas våta, smutskantade kjolar på kakelugnsluckorna
och läderluktande kängor instuckna i nischen!

Hon såg sig med en tröstlös blick omkring i detta lilla fängelse,
och tanken ilade blixtsnabbt tillbaka till en solljus morgonstund
med en dansande zigenarflicka på daggomväfda blomstertufvor!

Huru kunde detta vara samma lif hon lefde? Hon gaf sig till
att grubbla öfver, huru man kunde orka lefva ett lif så totalt
utan glädje, kärlek och poesi, som den tillvaro, hon nu förde.

***

Dagen för profvet var inne.

Natten förut hade Maud af obetvinglig ångest ej kunnat sofva
en blund, under det att Bella snarkat lugnt och hårdt som
vanligt.

Hvad hon var lycklig med denna tro på sig själf och lifvet,
Bella!

Maud hade öfvat och öfvat! Aldrig fick hon rösten nog full och
mjuk ... aldrig det sanna uttrycket, ty då ville tårar stocka sig i
stämman.

Hon hade kanske valt ett oriktigt stycke: »Den skeppsbrutne»
af Lindblad. Ty alltid, när hon kom till stället: »Fråga de hjärtan,
som älskat, de veta, de känna den våg, i hvars famn han funnit
sin graf» ... ville alltid Mauds röst svika henne ... då blef den
bruten och svag -- men den var ren som kristall och fyllig och mjuk
som eolsharpans toner.

Bella däremot hade valt efter sin smak: »Klara stjärnor med
de ögon snälle, ha ni sett min käraste i går om kvälle'? Lofte
att han skulle till mig komma» o. s. v. Och rösten var kall, stark
och sträf, med ej vacker klang, men framför allt var den stark.
Hon inöfvade sin sång framför spegeln -- log, när så passade,
nickade litet menande och djärft, när det passade ... var nöjd med
sina studier och säker på sin sak.

Hennes namn dessutom, på sätt och vis ett konstnärsnamn --
något att väcka uppseende med, genom sin enkla klang, -- gaf
Bella ännu större säkerhet, ty Christina Nilsson var ju blott
en torparflicka hon, och Bella Olson en portvaktsflicka!... Tänk,
när det skulle stå långa spalter om henne i »Idun», huru hon från
det ringa, obemärkta portvaktsrummet, på grund af sin ovanliga
begåfning, svingat sig upp till konstens högsta tinnar! Ja --
därom var ej tu tal, att det en dag skulle komma att stå så där!

I sådana tankar gick Bella upp och »profvade».

Hon såg med öfverlägsen säkerhet på de små rädda lammen i
korridoren, som väntade på »sin tur» -- -- hon trängde sig med
myndig hållning, bredaxlad och stark, framom dem alla för att
stå vid själfva ingången bland de sist profvande och med sina
mördande och medömkande omdömen tillintetgöra det sista
stackars offret -- och för resten låta dem, som hade turen därnäst,
förstå, att egentligen ingen annan än Bella Olson var <i>värdig</i> att
antagas vid besättandet af de fem lediga platserna, bland de 63
sökande eleverna.

När Maud skulle in, sade Bella halfhögt, men nog högt likväl
att höras både af Maud och af alla flickor som trängdes vid
ingången:

-- Hon sjunger lika starkt som en fluga -- och skall få spotta
mig midt i pannan, om hon kommer in!

När Bellas tur kom, gick hon in till gubbarne och tog dem med
storm med sitt muntra leende och sin säkra hållning. I stället
för att Maud, rädd, tvekande och skygg liksom en liten fågel,
kommit in och visserligen bländat med sitt vackra, tjusande yttre,
men på samma gång under sin skygghet omedvetet inlagt något
förnämt och kallt, tittade Bella sig djärft omkring och visade
ofantliga anlag för det sceniska området.

Påföljande natt sof ej Maud en timme ens -- oupphörligt
tyckte hon sig genomlefva denna fasansfulla stund, då det blef hennes
tur. Hon skälfde därvid till som i frossbrytningar och gömde sitt
ansikte djupt in i kudden .. Och då hon dagen därpå vaknade,
var det åter med känslan utaf att något skulle afgöras den dagen ...

När Maud rätt sent slog upp ögonen, var Bella redan utgången. 
Hennes bädd stod upprifven och slarfvig, och de kläder, hon
föregående dag begagnat, voro kastade om hvarandra i rummet på
alla stolar och delvis äfven i bädden.

Maud vände sig motvilligt inåt väggen och blundade åter för
att för en stund försjunka i hågkomsten af sitt förra sofrum, det
i hvitt och blått hållna förtjusande rummet med mjuk flossa på
golfvet. Hon suckade tungt och tvang sig att stiga upp.

Inackorderingsfrun, hvilken själf bestred uppassningen, lämnade 
Maud ett bref.

Ett bref! något högst ovanligt!

Hon granskade den okända stilen och slet upp kuvertet.

Det var från en af hennes fars gamla vänner. Han hade lyckats 
erhålla ett halft löfte om, att Maud skulle fram på nyåret få
plats i en familj att gå frun till handa. Han kände ej personligen 
familjen, men -- han <i>förmodade</i>, att Maud, ensam och
beroende som hon var, ej hade så stora pretentioner. Det var hos en
rik disponent för en grufva i Dalarne. Lön kunde ej erhållas
första året, men allt fritt. Sedan var det adress oeh namn på
stället och disponenten. Slutligen tecknade han sig som
Crawfords äldste och bäste vän, von d'Alidihl.

Nej, tack! -- Maud ämnade ej mottaga någon sådan underlägsen 
plats! Oförsynt i alla fall att erbjuda lady Craw ...


Maud hejdade sig i sin egen tankegång och kastade sig gråtande 
och halfklädd ned på bädden. Hon <i>var</i> ju ingen lady! -- --

-- O, min Gud! Om jag fått lefva i denna tanke, huru mycket
lyckligare, huru mycket frimodigare hade jag ej då motsett
lifvet! En paria ... en föraktad, förtrampad, hemlös varelse, bär
jag detta märke på min panna -- detta pariamärke som för alltid 
betar mig kraften att resa mig ... att bära mitt hufvud lika
högt som fordom ...

-- Och likväl, hvilken del har jag själf däri? fortsatte hon sin
tankegång ... Skall <i>jag</i> bära följden af mina föräldrars brott?
O, min mor! <i>Moder</i> -- hvarför öfvergaf du ditt barn?... Hvarför
skulle jag aldrig af min far få veta, hvar hon finnes? Huru kunde
han under ett helt lif invagga mig i denna lögn?

-- Får jag komma in och städa? Jag ska' gå på torget sedan,
sade värdinnans skarpa röst utanför dörren, och hon knackade i
det samma tre hårda slag.

-- Strax!

Maud vaknade åter ur sina drömmar till verklighet och lif.
Hon började kläda sig med vanlig omsorg. Vården af tänder,
naglar och hår upptog alltid längsta tiden af toiletten, ty
numera måste hon själf verkställa alla dessa detaljer. Kammarjungfrun 
stod ej längre och väntade att få knäppa hennes kängor och
kamma hennes hår.

En hoppets gnista kom strålen i blicken att lysa till som en
svag solstråle efter tung dimma.

»Akademien!» I dag skulle det åtgöras, i <i>dag</i> måste hon få
visshet om, att hon ägde den gudagnista som förlänades så få i
lifvet, men kunde bära den, hos hvilken den nedlagts, genom
stormar, genom lidanden, genom strider, kval och fattigdom!

Hela hennes lif skulle hädanefter gå upp i kampen för att bli
en stor, en sann konstnär ... Hon skulle bli en af de få, som ej
tänkte på att det var <i>det egna jaget</i>, som skulle prisas och
upphöjas, utan hon skulle ödmjukt och tacksamt taga emot gåfvan
att frambära stora andars tankar... att i toner gifva svar till de
tusendes omedvetet bundna, trånande andar, som i ett tyst
åhörande af musiken kände själen fri och höjd, kände de tunga
banden i sitt inre lossade, kände harmoni ... frid och lycka...
Till alla dessa skulle hon bli en budbärerska om det stora, det
sköna och ädla, som, väckt och framkalladt, bor på djupet i
hvarje människosjäl!

Kring jorden, kring världen skulle hon kunna resa ... oberoende
af alla tyngande band ... På detta sätt skulle hon kanske en gång
få sjunga sig in äfven i <i>hans</i> hjärta ... Sedan skulle hon uppsöka
sin föraktade stam ... sjunga för dem ... tala till dem ... och
kanske till sist återförena sig med dem, om allt annat i lifvet svek
henne! Kanske hon på detta sätt äfven skulle kunna få höra något 
om sin moders sorgliga öde.

Under dessa nya, svindlande tankar kom det mer och mer
glans i blicken ... kinderna purprades ... lemmarne spändes,
smidiga och elastiska som förr ... Hon visste ej huru timmarna skulle
kunna släpa sig fram, till dess att hon finge gå ned och på den
svarta taflan läsa sitt öde.

-- O Gud! Gud! Gud! <i>Låt</i> mig komma in! Bevek deras hjärtan,
Gud! Jag ber ej: »ske din vilja», utan blott: »ske <i>min</i> vilja!» --
bad hon i feber och under hjärtklappning. Du vet, Gud, att
blir jag stor och rik, skall jag hjälpa alla stackars arbetande,
moderlösa flickor! Låt mig komma in! Och låt mig åter bli rik!

Hon brydde sig ej om pänningarne för att njuta i ägandet däraf
eller att ägna en tanke åt den närvarande stundens ekonomi ...
hvad brydde hon sig därom ... hon hade aldrig saknat pängar och
<i>kunde</i> ej fatta, att hon ej alltid skulle få, hvad hon behöfde för
<i>sin egen</i> del. Men hon ville förfoga öfver grufvor af rikedomar
för att kunna <i>glädja andra</i>.

Hos den gamla frun, där flickorna voro inackorderade, var det
tyst och stilla. Hon hade endast två rum och kök. I det ena
rummet bodde hon själf, och i det andra flickorna. Nu var hon
utgången för att köpa deras tarfliga, billiga middag ... och Maud
var således ensam.

Det var Bella, som skaffat detta hem, och fru Johansson var
en af Bellas forna vänner -- en beskedlig, men obildad varelse,
som under släp och betryck började och slutade sin dag.

Under tystnad och ensamhet tvang Maud sig att äta den för
henne nästan onjutbara födan. Frun passade upp och sade ett
och annat ord för att hålla »målron» vid makt.

Ändtligen var tiden inne att gå. På samma gång som hon ville
ila »på vingar buren», tvang hon sig själf till lugn. Hennes hjärta
bultade af ångest, när rösten i hennes inre betog henne allt hopp
att vara antagen ... Men andra ögonblicket öfvertygade hon
sig själf om att Gud ej kunde vara så grym, när han såg, huru
hon tog konsten, när han såg, huru ensam hon var, huru väl hon

behöfde denna glädje! Därför fick hon åter mod och gick
hastigare ju närmare hon kom akademien.

Nu var hon framme!

En hel klunga unga flickor stodo där för att, som hon, se sitt
lifs öde afgjordt. Hon kunde därför obemärkt luta sig fram och
läsa namnen.

Hon läste och läste! Bokstäfverna dansade om till sist ... i
virrvarr ... »Bella Olson» stod där klart och tydligt, men -- -- --
Maud Crawfords namn var uteglömdt! ...

Hon smög tyst och skygg som en liten vingskjuten sparf ut
genom porten, som föll igen om ett krossadt lefnadsmål ... om en
förtviflad, öfvergifven liten flicka med gnista och konstnärssjäl,
men utan tillit till sig själf, utan förmåga att bära fram i ljuset,
hvad som bodde och arbetade i djupet af hennes inre.

*
</chapter>

<chapter name="XXI. Förödmjukelser">

<h2>XXI.

Förödmjukelser.</h2>

<big><big><big>P</big></big></big>å kvällen kom Bella hem, upprymd och bråkigare än någonsin.

-- Jag flyttar i morgon, Maud, sade hon i detsamma hon slängt
utaf hatten på sängen och de trasiga handskarne på skrifbordet.

-- Gör du? och hvart då? frågade Maud, som rödgråten och
fullständigt förkrossad låg hopkrupen i soffhörnet med en schal
öfver sig.

-- Till Agnes Grane. Hon blir här några månader ännu, och
hon vill nödvändigt.. att jag skall bo hos henne nu, då jag börjar
i akademien i morgon. Ja -- jag behöfver väl inte tala om för
dig, att <i>jag</i> kom in -- tänker du förstått det ändå! Kan undra,
hur det skall bli för dig, din stackare!

Bellas medömkande ton väckte med ens upp den för en tid
slumrande stoltheten i Mauds inre. Hon reste sig häftigt upp
och sade:

-- Du skall vara lugn för mig, Bella lilla! Jag tänker inte
hänga upp mig för denna lilla motgång. Ser du, jag <i>känner</i>, att
jag likväl äger <i>gnista</i> inom mig, och jag vet, att den skall flamma
upp en gång, ser du.

-- Hvad pratar du om för en gnista.

Bella ref fram sina saker utur lådorna och stoppade ned dem i
kofferten.

-- Hör du, Maud, du, när du har sorg, gör du väl inte med så
många kulörta klädningar? Jag kan just behöfva några nu i
akademien på alla föredrag och konserter.

-- Du kan ju taga ett par!... Den mörkblå och den gula...
<i>Jag</i> behöfver dem i alla händelser ej, sade Maud, alltid med om
att gifva bort allt hvad man bad henne om.

-- Tack skall du ha, Maud, det var bussigt! De äro för trånga
i lifven, ty du är ju som en fluga så tunn och liten kring midjan,
men jag kan ju låta ändra dem, ty längden på kjolen samt
vidden öfver axlar och bröst räcker godt till!

När Bella dagen därpå flyttat till Agnes Grane, försökte Maud
att göra rummen så trefliga som möjligt med de små eländiga
resurser, hvilka stodo henne till buds.

Sedan måste hon ut och söka något arbete.

Att begrafva drömmarne, att tvinga sig in i lifvet igen, var
lösen.

Skulle hon uppsöka Inger? Inger, som dödssårad obevekligt
dragit sig tillbaka från Mauds ovänliga och afvisande svar på
erbjudandet att fritt dela Ingers rum och enkla bröd?

-- Nej -- nej! Inte ännu! tänkte Maud i sitt inre. Inger
utöfvade med sin ständigt hårda, ogillande stämma något tröttande
och pinande på Mauds öfveransträngda nerver. De voro så
fullständigt olika, dessa två, de höllo innerligt af hvarandra, och
likväl tröttade de ömsesidigt hvarandra under längre sammanvaro.

Fru Johansson hade talat om för Maud, att hon visste en
alldeles utmärkt plats, ifall fröken Maud blott kunde få den.

På anvisning gick Maud därför att uppsöka den uppgifna adressen.

»Det är Maud Crawford, som går för att söka plats,» ropade
det i hennes inre... »Maud! vakna, det är du!...»

Hennes blick var sänkt, de långa svarta ögonfransarne
skuggade öfver den i matt skärt gående kinden... och där kom något
bestämdt, något tungt och lidande i det vackra, ungdomligt
tjusande ansiktet

»En trappa upp», läste hon mekaniskt, »nere i sta'n», stod

det -- -- gatan n:o -- -- Omöjligt! Hon vågade knappast gå
uppför de mörka, fuktiga trapporna...

Skyggt och bäfvande knackade hon likväl på, när hon trefvat
sig upp; och en herre öppnade dörren.

Han tycktes lifligt öfverraskad vid anblicken af den vackra,
eleganta flickan och bad henne med en stämma, afsedd att vara
förtroendeingifvande, familjärt att stiga in till chefen. Han
lät därvid sin hand snudda vid Mauds smärta lif, och hon ryckte
sig undan, liksom bränd af glödande järn.

-- Nåå, min lilla vän, sitt ned! sade en äldre herre, som satt i
det inre rummet, vid pulpeten.

-- Jag söker plats, sade hon häftigt, alltjämt på stående fot.

-- Kom närmare, mitt vackra barn. Med <i>det</i> utseendet blir
det nog ej svårt att få plats, sade han.

En mörk rodnad drog öfver hennes panna och ända ned åt halsen.

-- Hvad är det 'vi' kan då? fortfor chefen.

-- Jag har aldrig förr haft någon plats, stammade Maud
förvirrad, oviss om, hvad hon skulle svara.

-- Namnet?... Crawford?... Frökens familj upplöst? Ingen
beskyddare? Ensam? Stackars liten, och så ung... så... han
afbröt sig själf och försökte antaga en faderlig ton. Ja -- i så
fall kunna vi ju försöka fröken, sade han lugnt och strök sig om
hakskägget med en hvit hand, som blixtrade af juveler.

-- Skall jag komma? Och när? Huru tidigt? Och när får jag gå?

-- Det var mycket det där på en gång. Vi börja klockan half
nio -- arbeta till ett. Sedan ha vi en och en half timmes rast
och arbeta sedan till åtta.

-- Men då går ju hela min dag på detta sätt, sade Maud med
tydlig fasa.

-- Naturligtvis -- det är meningen det! sade han med ett
öfverseende skratt.

-- Och hela ungdomen! Hela lifvet i detta mörker! I denna
fuktiga graf!

Hon glömde allt, hon slog förtviflad samman sina händer och
skakade dystert på hufvudet.

-- Som ni behagar -- jag får hundra så visst som en! Var
god och titta till vänster, då ni går! Om jag ej tar miste, ha vi
ett rum fullpackadt med unga flickor, som hoppas få platsen i
fall ni ej får den.

-- Huru stor lön bjuder ni då?

-- Ni som ej har betyg från någon annan plats, utvisande eder
kompetens, skulle egentligen vara volontär minst två månader
utan lön. Men... var god och hejda er, nådiga fröken... men ni..
skall få 35 kronor, första tiden... sedan öka vi på, i mån af, huru
vi trifvas med hvarandra.

-- Det är väl hufvudsakligast mitt arbete, min duglighet, som
skall afgöra <i>den</i> saken, sade Maud stolt. Dessutom bjuder ni
<i>mig</i> strax trettiofem, och hvarför? Kanske därför att jag
måhända ser litet elegantare ut än de andra?

Maud kunde ej behärska sig längre. Hela hennes inre började
skälfva af vrede. Blicken skärptes -- hon vaknade som ur en
lång, tung dvala.

Var det på detta sätt, man behandlade unga arbetande
flickor? Var det med deras ungdomsglädje, med <i>deras</i> krafter,
rikedomarne ökades och hopades på så jämförelsevis få händer?

Maud hade af naturen ett ovanligt godt och klart hufvud.
Hon var intelligent nog att se saker stort, ej individuellt. Hon
började nu förstå det där hjärnspöket, hon utmanat och på
samma gång fasat för, »<i>arbetet</i>». Nu förstod hon det trötta,
utpinade uttrycket hos en del af de unga flickor hon ibland mötte
ute på gatorna, ett uttryck som så mången gång förundrat henne, 
då det tryckt sin missnöjda prägel öfver unga drag, skapade
för att skratta och synas glada.

-- Jaså, sade hon med låg, darrande stämma, ni tror då verkligen 
att det är meningen med unga flickors lif? -- fortfor hon allt
häftigare -- att man hela långa dagen skall sitta inburad och
endast arbeta, arbeta! Man är ej ung mera än en gång i lifvet,
och då vill man äfven <i>lefva</i> lifvet, äga någon frihet och tillfälle
att ute i det fria någon stund på dagen, få skåda Guds sköna,
strålande sol -- få inandas vårens och sommarens ljufva luft...

-- Hör nu, min lilla vän, svarade chefen allt mera förundrad,
allt mera slagen af häpnad, lugna er för all del, och tacka er Gud
och ert vackra utseende för att ni inte blir utkastad! Jag vill
visst inte hindra er från att andas frisk luft, fortfor han med
undermening i den blick, han kastade mot dörren.

-- Jag ämnar strax aflägsna mig, utan denna vink af eder.
Men först vill jag blott bereda mig nöjet att säga er min tanke.
Ni bjuder mig trettiofem kronor i månaden, icke sannt? Vet ni
hvad min inackordering kostar mig? <i>Sextiofem</i> kronor

i månaden. Jag har denna månad ej behöft köpa mig något extra, men
i så fall, hvar skulle jag taga dessa medel, menar ni?

-- Det beror alldeles på huru ni sköter er, det -- svarade chefen, 
och sträckte ofrivilligt och vänligt sin hand fram emot Maud.

Han missförstod Mauds tystnad och reste sig häftigt, i det han
upprepade:

-- Det beror på hvar och en att <i>ställa</i> sig så, att man ibland
kan få en liten extra slant... och då man är så vacker som <i>ni</i>,
behöfver man ej fasa för fattigdomen...

Han hade, gripen af vansinnigt begär att kufva den modiga
och vackra flickan, med passion lågande i blicken och uttalad
med halfhöga ord från hans sinnliga läppar, dragit henne intill
sig.

Vig och stark lösgjorde hon sin hand och slet sig våldsamt
ifrån honom.

-- Släpp mig, sade hon kort och befallande, eller ropar jag på hjälp.

Han såg skamflat ut och vände sig harmset bort från henne.

-- Ni kan gå -- men fort -- skynda er! sade han häftigt.

-- Så snart jag talat ut. Sedan talar man om hederliga unga
flickor -- då just ni själfva dra ned dem i elände och skam -- fy!
En sådan uselhet hade jag aldrig tänkt mig kunde finnas!

Maud visste knappast själf, hvad hon talade om... Med en
ren kvinnas fina uppfattning kände hon, att det säkert var på
detta sätt, unga flickor dukade under i lidande och elände...
Hon kände sig besudlad af detta vidrörande, af tryckningen till
denne persons bröst. Det förekom henne, som om hon, genom
att blicka in i så mycket svart, af henne förut ej anadt elände,
blifvit orenad och oskärad. Hon kände ett vildt begär att kasta
sig öfver den rike ungdomsröfvaren och tillfoga honom något
lidande, hon visste ej själf på hvad sätt, men anade, att det var
något af mördarens åtrå till sitt offer, som brann inom henne.

-- Stackars alla unga, fattiga flickor, sade hon med en röst,
som skälfde af sorg och deltagande. Men -- jag säger äfven
stackars alla dem, som likt er draga ned de ungas renhet, tårar
och ungdomsglädje öfver edra hufvuden!

Maud såg med en flammande blick bortåt pulpeten, där den
rike mannen tvingats att tigande afhöra detta ve öfver hans lif.
... Men nu var förtrollningen bruten... offret undgick honom
och lidelsen och harmen skälfde i hans inre.

-- Jag skall säga er, att ni är en fördömdt otacksam ung dam.
Lyckligtvis äro inte alla flickor lika otacksamma som ni --
tvärtom äro de ödmjukt tacksamma för att kunna erhålla en plats --
äfven med i er tanke ringa aflöning. Men nu kan det vara nog
resoneradt med er! Ut med er, säger jag, röt han -- ut eller jag
låter kasta ut er.

Med värdig, iskall hållning närmade hon sig dörren utan att
skynda eller förråda någon oro.

För första gången hade hon lyckats betvinga sig, när hon
kände ett anfall nalkas. Hon <i>ville</i> ej bli sjuk -- och hon
tvingade sitt eget jag till kraft.

När hon, okänslig för de leenden och menande blickar, som
öfver allt korsade sig omkring henne från alla biträden och den
mängd unga flickor, som tjänstgjorde på kontoret, gick igenom
kontorsrummen och tamburen, såg hon mycket riktigt en liten
samling af unga, mer och mindre vackra, mer och mindre fina
flickor väntande på sin tur att bli mönstrade, med spänning
afvaktando resultatet af hennes besök.

Inom henne växte i denna stund en länge djupt rotad önskan
att kunna offra något af sitt eget lif, då hon ej hade annat att ge,
för att kunna rädda och hjälpa alla de stackars unga flickor,
hvilka, danade för ett helt annat lif, i de flesta fall på ett eller
annat sätt gingo en sorglig eller tröttande framtid till mötes,
såvida de ej genom giftermål kunde finna en för kvinnan lämpligare 
plats i lifvet.

Detta var resultatet af det första försök att erhålla en plats,
som Maud Crawford personligen gjort.

Uppskakad och upprorisk gick hon utan mål för sin vandring, 
utan plan framåt, framåt, alltjämt grubblande öfver hvad
lifvet egentligen var för ett gyckelverk?

Dagarne näst efter detta första allvarliga försök greps hon af
en dyster melankoli. Hon hade ej håg för något. Hon låg endast 
på sin soffa och stirrade framför sig, utan förmåga att röra
sig eller intaga någon föda.

Af Bella hörde hon ej ett <i>ljud</i>, utan hon kunde totalt ensam
hängifva sig åt sina dystra grubblerier.

-- Ska' fröken inte låta mig gå efter någon läkare? sade fru
Johansson efter ett par dagar, då månaden nalkades sitt slut och
Maud ännu alltjämt låg där och stirrade med sina hemska, stora,
svarta ögon. Jaa -- jag vill dessutom tala litet med fröken. Det

är nu så, sade fru Johansson och strök ifrigt ut rynkorna på sitt
förkläde, att jag måste veta, om fröken stannar nästa månad?
Sedan Bella reste, blir rummet förstås dyrare, ty för en blir det
ju dyrare än att dela. ..

-- Ja -- hvad menar fru Johansson?

-- Jo, snälla fröken -- fröken <i>ville</i> väl inte göra mig den
tjänsten att betala i förskott <i>nu</i>, för nästa månad? Veden kommer
hem i dag, och jag måste betala!

-- Var snäll och tag hit min portmonnä! Nej -- i öfversta lådan!
Maud återvände, synbart med stor motvilja, till dagens intressen
igen... Hon räckte fram femtio kronor.

-- Jag måste ha tio till, nu, då fröken har eget rum.

Maud sökte med allt större oro och förvirring i alla fack...
Snälla fru Johansson, jag äger ej mera än tio kronor till... och
några slantar!

-- Då får väl fröken ut och lyfta mera pängar då! Fröken
får väl vänta med det öfriga till dess att fröken orkar gå ut.

-- Men jag <i>har</i> ingenting mera.

-- <i>Har</i> ingenting? Och ändå kan fröken ligga så där på en soffa
och dra sig vecka efter vecka?

Det kom något jämnlikt, litet docerande i fruns röst.

-- Ja, hvad i alla dagar skall jag göra?

-- Söka något arbete, vet jag.

Maud tyckte inte riktigt om den jämnlika tonen. Hon reste
sig med nyvaknad energi och tycktes vilja befria sig från det
tarfliga sällskapet.

-- Jag är tacksam för er välmening, men ber att få sköta mig själf.

-- Ja -- då betalar fröken väl det öfriga sedan, sade hon litet
rädd.. Hör nu, fröken! Fröken skulle inte behöfva gå så här och
oroa sig, fröken, som är så fin. Jag vet en, som tycker så mycket
om fröken så... det är en herre i kryddboden, som sett fröken
gå förbi. Han sade, att fröken var en rasande stilig tös, och att
jag skulle hälsa det till fröken.

Maud såg på fru Johansson med en blick, som afklippte alla
vidare förtroenden. Frun drog sig litet häpen tillbaka och tillade,
med handen på dörrlåstet: Ja -- bli inte ond, lilla fröken... det
var bara skämt!

När fru Johansson tillslutit dörren efter sig, stod Maud ännu
och stirrade efter henne.


Därhän var hon således redan kommen, att man vågade sända
henne en dylik hälsning!

Hon strök med handen öfver pannan, genom det vackra, tjocka 
håret -- nej! hon måste rycka upp sig! hon måste taga itu med
lifvet -- på detta sätt kunde det i alla fall inte länge fortgå!

I morgon ville hon gå och uppsöka några af sina länge försummade 
vänner ur societeten.

***

Inte var hon samma eleganta Maud nu som förut; det förstod
hon nog att bedöma. Hennes toilette var visserligen i det hela
oklanderlig, men skulle helt säkert af den förra Maud blifvit
bortskänkt, ty likgiltig för allt i världen, brydde hon sig aldrig om
att begagna paraply eller på annat sätt skydda sitt yttre.
Handskarne voro mäst illa medfarna, och några fläckar voro
borttagna ur det ömtåliga svarta tyget i hennes bästa klädning.
Men det hade i stället blifvit blankt och ljusare af den intensiva
gnidningen.

Maud i sin helhet verkade likväl ganska elegant vid första
påseendet. Och det var nästan det förnämsta -- ty i annat fall
hade hon nog ingen utsikt att bli insläppt af betjäningen hos
sina vänner... ty hon visste det af erfarenhet, att betjäningen
har en märkvärdigt skarp och kritisk blick i bedömandet af folk,
som »ringer».

Sina <i>vänner</i> tviflade hon ingalunda på däremot, ehuru hon
måste medgifva, att hon försummat dem allt sedan faderns död.
Hon hade varit så apatisk... så död för allt i hela lifvet,
synnerligast efter Dicks sorgliga slut.

Hon kände inom sig, att denna dag måste bli en »handlingens
dag», en dag, som återknöt henne med <i>lifvet</i>!

Efter någon tvekan, hvem hon först skulle uppsöka, beslöt hon
sig för att allra först söka assessor d'Alidihl, som ändå varit så
vänlig och velat tänka på henne med den där erbjudna platsen...

Han bodde vid Birger Jarlsgatan i ett af de nyaste, elegantaste 
husen, och Maud kände sig som i sin egen luft, när hon steg
in i hissen för att föras upp utan vidare besvär.

-- Hvem får jag anmäla? frågades med en mönstrande blick,
som med ens gled öfver Mauds hela person. Maud lämnade sitt
kort.

-- Assessorn låter hälsa, att han är upptagen för tillfället, men
frågar om det var något <i>särskildt</i>, så kunde fröken hälsa det
genom mig.

-- Nej -- ingenting alls -- men är inte assessorskan eller någon
af fröknarna hemma?

Maud spände ögonen i flickan och tvang henne genom sin hållning 
att åtminstone bedja Maud gå från dörren.

-- Jag skall se efter. Det går ju an att stiga från dörren, sade
hon med ännu en liten hastig öfverblick på Mauds fötter och
toilett i öfrigt.

Efter en stund, som säkert räckt till för att genomsöka ett
helt hus med garderober och allt, kom hon tillbaka med ett
förläget försäkrande, att hennes nåd inte mådde riktigt bra, och
fröknarna voro utgångna. Nog tyckte Maud sig höra en svag
drill som af en flickröst långt borta i våningen -- -- men...
det <i>kunde</i> ju vara ett misstag ändå!...

Maud gick utan att säga ett ord. Och hissen sjönk med samma 
fart som hennes tro på vännerna.

Men detta <i>kunde</i> ju vara en tillfällighet ändå -- sökte hon
intala sig...

Kanske att grefve Hagelkorns familj var hemma. -- De hade
alltid omfattat Maud och Dick med sällspord välvilja. Hon gick
modigt på, besluten att genomdrifva sina försök.

De bodde några hus ifrån det hem, hon en gång kallat sitt eget,
och när hon måste passera porten, kände hon en nästan fysisk
smärta.

Då hon mötte en af flickorna i tamburen på väg ut, blef hon
mycket vänligt mottagen och förd in i salongen.

Hvilken mängd af minnen som härvid strömmade öfver henne!
Huru mången gång hade hon ej här med fadern och Dick efter
någon stämningsfull middag skämtat och skrattat och njutit af
de rikas och förnämas lif! -- -- Huru var det möjligt att hon så
litet reflekterat öfver lifvets allvar som då?...

Grefvinnan och de två hemmavarande döttrarna kommo in...
en och en... Samtalet rörde sig kring alla möjliga ting utom hvad
som rörde hjärtat och något djupare intresse. Och det var Maud
alldeles omöjligt att komma fram med bönen om rekommendation 
till någon plats eller något råd, hvad hon skulle taga sig till.

De gjorde ingen fråga, hvar hon nu bodde, och huru hon lefde
sitt lif -- nej, så taktlösa voro ej dessa världsmänniskor! -- --

Ingen fråga! Men de bådo henne ej häller återkomma, de ville
ej veta hennes adress, utan det tycktes vara en tyst öfverenskommelse 
emellan dem alla, att detta var en slags afskedsvisit.

Flickornas blickar hade med ett omedvetet medömkande
uttryck glidit öfver Mauds toilett -- och hon kände, huru hon
rodnade därvid. Då det blef en lång paus i samtalet, passade
Maud på att resa på sig, och flickornas öfverdrifna liflighet och
språksamhet bröt åter lös.

De kysste Maud på kinden och klappade henne som förr...
visserligen -- men antingen hade Maud själf blifvit sig gränslöst
olik, eller ock hade de aldrig varit annorlunda... Hon kände en
skärande tomhet i sitt inre, när dörren slogs igen efter henne --
-- och hon började undra, hvartill dessa plågsamma besök
skulle tjäna, då hon numera i alla fall ej talade samma språk som
dessa ytliga världsmänniskor, hvilka under en behaglig yta dolde
sin totala brist på verkligt deltagande för dem, som stodo under
dem. Nej -- »lika barn leka bäst», tänkte Maud, och beslöt
efter en tredje lika innehållslös visit att med ens taga itu med
lifvet och helt vackert krypa in i platslifvets fängelse. Nöden
hade ej någon lag -- hon <i>måste</i> det, försåvidt hon ville lefva.

På fru Johanssons fråga, hvar hon varit, svarade hon ett kort:
Hos vänner. Därmed stängde hon dörren mellan dem och kastade
sig grubblande ned på soffan -- hennes enda nöje!

Med denna dag stängde hon äfven till dörren emellan sitt
forna lif och det, hon nu beslutade lefva.

Skulle hon likt Inger förmå att stänga in »sin själ i en påse»?
Nej, man kunde säkert, om man ville, likväl hinna lefva lifvet.
Inger hade så många idéer för sig, hon...

Inte är det värdt att sörja bort lifvet under ungdomens dagar,
tänkte hon... det är nu så, att vi äro födda till arbete... litet
hvar, och hvarför skulle just jag utgöra undantag härvidlag?

Så långt hade hon då kommit, att hon var resignerad -- så
trodde hon åtminstone själf....

*
</chapter>

<chapter name="XXII. Slaflif">

<h2>XXII.

Slaflif.</h2>

<big><big><big>M</big></big></big>aud hade redan varit på kontoret en hel vecka, en vecka som
förefallit henne lika lång som ett år. Klockan half sju
måste hon störta upp för att hinna kläda sig, äta frukost och
ordna något med sin toilett. Sedan var det att i halfmörker ruskig
och småfrysande gå den långa vägen ända uppifrån Vasastaden till
Skeppsbron, där hon ändtligen i en af de små mörka gränderna
lyckats erhålla plats på ett kontor.

När hon gick vägen fram, var det med undran, om hela lifvet
skulle rinna bort på detta sätt ... om hon ständigt skulle komma
att kretsa mellan platsen, det dåliga matstället, där hon numera
måste intaga sina måltider, och det kalla, otrefliga rummet.

Och så var det några timmars hvila under natten ... en hvila,
ofta störd af oroliga eller narraktiga drömmar ... till dess att hon
med en obetvinglig känsla af något tryckande ångestfullt åter
började dagen i samma trampkvarn ...

Åtta dagar hade hon, som sagdt, sträfvat fram på detta sätt,
och hon var redan färdig att rymma från sitt fängelse.

Likt en fånge grubblade hon blott på någon utväg att komma
undan, att fly från sitt obevekliga öde! Ty detta <i>kunde</i> ej vara
<i>hennes</i> öde, meningen med hennes lif.

Men -- det var nu så olyckligt, att huru hon än sparade och
räknade, häftade hon likväl i skuld till fru Johansson, som, ehuru
välvillig, för hvarje dag blef allt mera pockande och jämnlik.

-- Se, <i>Bella</i>, det är en flicka som sköter sig och har tur, det!
Och så roligt som hon har sedan! Hon har varit här en stund på
middagen, och hon var så fin och elegant som en prinsessa -- --
hvar hon nu får sina pängar förstår då ej jag ... slutade fru
Johansson sin monolog med ett klipskt leende.

Maud hade just kommit hem från kontoret klockan half nio
på kvällen och kände sig trött och retlig. Hon räknade och
räknade dagar och veckor ... nu återstodo endast fem dagar, innan
hon skulle lyfta sin aflöning ... och i och med detsamma var
hennes beslut fattadt att lämna detta tillfälliga fängelse.

*
Det var som om ödet eller slumpen gillat hennes beslut, ty när
hon, dagen innan aflöningen utbetalades, kom hem, låg ett bref
med en okänd stil och lyste emot henne på nattduksbordet.

Hon slet häftigt upp kuvertet och ögnade hastigt igenom de
prydligt skrifna raderna.

Det var ett förnyadt anbud, att Maud skulle få komma till
Dalarne, till den förut erbjudna platsen.

Just som hon satt och grubblade härpå, ringde det, och af en
egendomlig slump stötte Bella och Inger på hvarandra ute i
förstugan framför Mauds dörr.

De tre unga flickorna stodo en stund och betraktade hvarandra
under mållös häpnad ända till dess att Bella tog till orda.

-- Det var då för väl att en gång träffa dig hemma då! sade hon
nonchalant och klef raskt på in i tamburen, i det hon öppnade
dörren till Mauds rum.

-- Kors aldrig tänkte jag, att det här rummet kunde bli så
pass trefligt, sade hon, med förvåning iakttagande att det såg
rymligare ut än förr. Hon tänkte ej på att det just var därför
att ej hennes egna kläder lågo kastade öfver allt, och ehuru ej
estetiskt anlagd, verkade det ganska trefligt att se litet grönt i
glaset på skrifbordet midt i vintern.

-- Kära du -- ett sådant kyffe! sade Inger med verklig ledsnad. 
Ja -- jag vill ju inte säga något för att nedslå dig, men det
ligger ju åt norr! ... hu, en sådan kall, unken luft här är!

-- Ja, jag fryser alltid ... ända in i själen fryser jag, sade Maud,
som vid minsta anledning skälfde af inre frosskakningar ... Men
-- nu har jag ej lång tid kvar! Sätt er, flickor, så ska' ni få höra
något!

Maud och Inger undveko att möta hvarandras blickar ... De
hade ju ej träffats på så lång, lång tid ... båda hade varit
för stolta att uppsöka hvarandra ... men till slut hade Ingers
vänskap segrat.

-- Jo, fortsatte hon, jag tänker lämna min plats, min <i>ohyggliga</i>
plats, och resa ut till landet, till Dalarne.

-- Är du galen? ropade Bella... Du är väl inte spritt galen?
lämna en plats; då man varit lycklig nog att få den!

-- Såå, fröken, ni anser det vara lycka? sade Inger. Nej --
<i>tack</i>, skall du ha, Maud! Inger räckte ut sin hand och tryckte
Mauds med kraft och värme -- tack skall du ha, som har <i>mod</i>!
Din karaktär skulle i annat fall varit bortfuskad -- -- tack, för

att du inte är sinnad för att slita ut hela lifvet på en kontorsstol
utan i stället reser upp dig i tid, medan du ännu äger energi och
ungdom kvar! För mig är det redan för sent ... jag har kommit in
i <i>vanans</i> trampkvarn.

-- Ni är just en förståndig vän, ni fröken Balle, sade Bella, som
tyckte, att Inger höll för långt tal, och därför börjat småsjunga
under tiden ... Tror ni, hon får det bättre på landet kanske?

-- Nog <i>antar</i> jag det skall ligga mera i en kvinnas natur, det
där fria landtlifvet... med sysslor växlande dagen lång, än att
under hela den sköna ungdomstiden sitta fängslad på en trebent
kontorsstol --

-- Och så kanske begrafvas på landet -- -- inte få se en enda
ungdom ... aldrig gå ut och ha lifvadt, utan bara se kor, får och
kalfvar! Fy! Något så förfärligt!

-- Om de blott ge mig frihet att några timmar på dagen fritt
vara ute och ensam i skogen med mina drömmar ... då skall jag
visst trifvas bättre därmed, försäkrade Maud med öfvertygelsens
värme. Hennes fantasi kretsade åter om den härliga morgonstunden 
med zigenarflickan ... ute i skogen.

Sedan öfvergick samtalet, såsom nästan alltid när Bella var
med, till allt, som rörde sig omkring hennes person. Hon talade
oafbrutet om, huru lifvadt hon hade vid akademien ... huru
mycket musik hon hörde, huru artiga alla de manliga eleverna voro,
huru hon och fröken Grane voro med i ett folkdanskotteri, och
Filharmoniska sällskapet se'n, med dess fester! Ja, Bellas
historier tycktes aldrig taga något slut ... och ju mera beklämd Maud
såg ut, dess mera gick hon på. Då hon slutligen dragit fram, som
det tycktes, hvarenda trumf, reste hon sig, under försäkran att
hon varit alldeles för länge ute, ty de hade ett kälkparti i
månskenet, några unga flickor och herrar ur »kotteriet», och se'n skulle
de dansa hela natten på Tattersall.

När hon ändtligen lämnat de båda vännerna ensamma, kastade 
sig Maud till Ingers bröst.

Men -- Inger var just inte upplagd för några känsloutbrott ...
hon satt som vanligt stel och kall till det yttre, och »fräste»
öfver sin otur att åter i lifvet stöta på den där obehagliga
portvaktsflickan.

Maud, som befann sig i den sinnesstämning, att hon ej tålde
någon ovänlighet, drog sig sårad tillbaka och började göra min af
att packa.

-- Hör du, Maud, du -- jag tror, att du inte kommer att bli
länge på den där platsen -- och när du tröttnat på <i>den</i>, så kan
du ju få komma till mitt hem.

Det var Ingers mening att låta vänlig, men nu som alltid
uttryckte rösten något helt annat, än hon menade, och i Mauds
tankar var detta blott en omklädd förebråelse öfver Mauds
obeständighet och böjelse för att tröttna på allt arbete.

-- Jag kan inte hjälpa det, tog hon häftigt i, att jag ej känner
mig född till detta trällif! Om du som jag varit utsatt för denna
kurtis, denna tarfliga kurtis af kontorsherrar och kunder, om du
varit med om att, därför att jag ej ville följa med på mina
kamraters nöjen, anses såsom en dumdryg, enfaldig varelse, så tror jag
till och med <i>du</i> skulle fått nog. Jag kom dit, full af stora tankar
att kunna smyga mig in i mina trälande medsystrars hjärtan,
att kunna sätta mig in i deras förhållanden, att arbeta mig in i
deras förtroende och göra något för att förbättra deras ställning,
och jag stötte emot från första stunden! De voro alla intagna
af fördom emot mig, oupphörligt fick jag höra, att jag låtsades
vara förmer än de ... och snart förstod jag, att jag var ansedd att
stå på mycket förtrolig fot med chefen .. och däraf deras
afundsjuka ... O, Inger ... aldrig hade jag kunnat drömma om så
mycket elände, som det finnes här i lifvet.

-- Tag inte vid dig så obarmhärtigt, sade Inger kärft. Gå så
där och grubbla öfver allting ... det skulle jag visst bry mig om!
Nej, jag har det i alla fall bra ställdt för mig, ty jag tar dagen,
som den kommer!

-- Du har således redan glömt Dick? ... Dina känslor för
honom voro då ej varmare än för mig? sade Maud bittert och med
orättvis stränghet i rösten. Hon var trött på <i>allt</i>, och brydde sig
ej om att längre lägga band på sig.

-- Nämn inte honom i sammanhang med ordet glömska! Frambesvärj 
ej lifvet i mitt inre ... låt det dö! -- Jag måste gå, sade
Inger häftigt och blef blek, i det hon reste sig upp ... Nu har jag
ödmjukat mig och tagit första steget till återförening oss emellan; 
du <i>vet</i>, det har kostat på mig, och du förtjänar det ej, bittert
orättvis som du är. Men en gång till gör jag det ej, Maud -- det
kan jag försäkra dig. Adjö med dig! Ångrar du dig, så kom till mig.

Vid dessa ord grep hon ett fast tag om Mauds hand, menadt
att vara ett farväl. Någon omfamning eller kyss som bevis på
vanlig kvinlig ömhet för vännen kom alls ej i fråga.


Maud hade nästan glömt bort, att Ingers sätt var så till den
grad kantigt. Hu, nej! Hennes själ frös till is vid denna stenklippa 
-- <i>huru</i> hade hon och Inger någonsin kunnat vara något för
hvarandra? tänkte Maud, som nu återvände in till sig, sedan hon
stängt dörren efter Inger, den enda på jorden hon hade kvar ...
och henne kastade hon nu äfven bort som en utsliten handske ...

Det var en känsla af frihet och välbefinnande, som
genomströmmade Maud, när hon efter alla obehag med uppsägningen
af platsen, uppgörelsen med fru Johansson och packandet af sina
tillhörigheter satt och tittade ut genom kupéfönstret, ut på den
bländande hvita snön, där röken, i solljuset förvandlad till eld,
kastade fantastiska skuggor på de snöhöljda grantopparne och
de fjäderlätta drifvorna.

Tänk, en sådan härlig, underskön dag i solljus och frihet, i
stället för att sitta inspärrad i ett litet mörkt kontor med utsikt
åt en gränd, mera lik en tunnel ... och där man aldrig hade aning
om, huruvida det var dag eller natt, solljus eller dimma ... Ty
när hon gick dit om morgonen, var det nästan skymning, och när
hon gick hem, var det åter skymning!

Ehuru hon, ovan vid det skarpa solskenet och trött efter 
nattvaket, kände sina ögon svida, nändes hon likväl ej sluta dem, då
hon på samma gång måste utestänga all denna härliga prakt,
som naturen i evig växling har att bjuda. Och befriad från
siffrornas band ilade tanken fri och med skymt af hopp och nyvaknadt 
lefnadsmod ut i det oändliga ... det fria och vida!

***

Det var med en underlig känsla af ödslighet, hon vid den mindre 
anhaltstationen steg af och såg tåget ila bort.

Det for en kall, susande vind genom ett par tallar, som växte
tätt invid stationshuset, och skakade ned ett lätt snölager öfver
henne.

Vinden bet tag i hennes kinder och jagade upp en lätt färg på
den sydländskt varma huden, och ett leende började åter göra
sig hemmastadt på de för en tid vemodigt krusade läpparne.

En liten pojke med en mjölkskjuts var det enda stycke lif på
den enformigt stilla taflan, och förresten en stationskarl, som
sköt en vagn med resgods framför sig.
Hon gick fram och frågade, om det fanns någon skjuts från
Silfverviks bruk.

-- Den där.

Karlen pekade lakoniskt på mjölkskjutsen. Första hägringen,
som skingrades! Hon hade tänkt sig ett ekipage, något i samma
stil som de eleganta hyrkuskkslädar, dem hon på senare tiden
så mången gång med en suck betraktat.

Det var ej annat val -- hon måste sätta sig bland ett par
tomma mjölkflaskor och i omedelbar närhet af en ölkagge.

Se'n slängdes en fäll öfver hennes knän, pojken kastade
tömmarne åt henne och vandrade i ett par stöflar, som han
tydligen lånat af farfar eller far, helt trankilt in för att hämta
postväskan, och där satt hon nu ensam i en liten mjölksläde under
susande granar.

Den lilla arbetshästen, spänd för släden, vände litet frågande
sitt hufvud och tittade med kloka ögon på Maud.

På långt afstånd hörde hon pinglandet af bjällertyg ... hon
hörde dessutom signalen från tåget, som kommit uppför åsen ...

Ett par röster talade trögt och entonigt inne i väntsalen,
hvaraf hon endast uppfångade orden: »Bär isen?» -- »Ja --
men tag inte miste om vägen i mörkret, så det bär åt västsidan,
ty då få ni ett kallt bad,» försäkrade den andra rösten. Nu kom
ändtligen skjutspojken, han snöt sig både grundligt och
ljudeligt med fingrarne, torkade af sig på rockärmen och satte
sig med en duns ned bredvid henne; ett smackande, och så bar
det åstad den af vedkörning gropiga vägen framåt och in i djupa
skogen.

Den lilla klockan klingade så entonigt och söfvande, att
blicken allt mer och mer sömndrucken och frånvarande följde den
lilla blå strimma himmel, som skymtade fram emellan trädtopparne, 
och snart nickade Maud till riktigt grundligt.

Hon vaknade efter en stund med känslan af styfhet och köld
i hvarje led och påminde sig att börja med helt dunkelt sin
nuvarande ganska ovissa och långt ifrån angenäma tillvaro.

I det samma stannade släden framför en flygelbyggnad, det
förstod hon däraf att hon i mörkret tyckte sig urskilja en större
byggnad, hvarifrån ljus utstrålade genom ett par fönster, som
tycktes ligga en trappa upp.

Hennes lilla rum var beläget i flygeln, och ej stort bättre än
det lilla kyffe, hon lämnat i Stockholm. Detta var en slags

kökskammare, tyckte hon på samma gång, ty en mängd färska
brödbullar lågo uppradade bredvid hvarandra, utbredda på
ett lakan, kastade öfver den hårda sitsen på den brunmålade
pinnsoffan.

Hushållerskan kom in från bagarstugan strax bredvid -- hon
hade uppkaflade ärmar, var mjölig och såg både degig och litet
sotig ut, och gjorde en liten knapp hälsning och en slags förklaring, 
att hon ej tänkt, att mjölkskjutsen skulle komma så snart.
Hon bar med sig en liten lampa, som hon vresigt ställde ifrån sig.

Maud fick tillsägelse att gå upp, så snart hon fått af sig
ytterplaggen, ty det var främmande uppe hos disponentens i kväll,
och »fröken» brukade behöfvas vid serveringen.

Mauds ögon vidgade sig alltmera. Hon kunde ej få fram ett
enda ord, tyckte hon, ty <i>hvad</i> skulle hon säga?

Hon var klädd i sin sorgdräkt ännu, och bar krusflor kring hals
och ärmar, därför att hon tyckte det harmonierade med tillståndet 
i hennes eget inre. Hon gick med en känsla af köld och med
dröjande steg uppåt den mörka gården. Öfver allt ensamhet och
mörker, hvart hon blickade.

En stor hund låg i den svagt upplysta yttre förstugan och
morrade åt henne.

I inre tamburen nådde henne ett virrvarr af röster, några
rytmiska, lösryckta toner af en vals -- och ett dunsande, som om
det varit mjölsäckar, som kastades om hvarandra, tyckte hon.

Medan hon stod där, villrådig och orolig, hörde hon dörrar
öppnas en trappa upp och glada skratt af ungdomliga röster, hvilka
kommo allt närmare... slutligen fann hon sig omgifven af en liten
klunga nyfiket tittande unga flickor och gossar. De knuffade till
hvarandra och fnissade och tittade och undrade ... Slutligen
sprungo de, i stormtakt jagande hvarandra, uppför trappan igen
utan att säga ett ord.

Strax därefter kom ett fruntimmer ned i sakta mak utför
trappan. Hon nickade nedlåtande sitt »goddag», sade till och med
»välkommen».

-- Se här är vägen till serveringsrummet ... jag tänker fröken
kan göra sig nyttig där. Vi ha lite ungdom i kväll. Kanske
fröken spelar en polka? -- Jaså -- då kunde hon obemärkt smyga en
bakväg genom de mindre rummen till pianot ... och sätta sig och
spela, ty de unga ville så gärna dansa i stället för att sitta fängslade
och spela!


Öfver Mauds ögon hvilade ett förundradt och på samma gång
litet humoristiskt drag.

Kanske de trodde, hon var så gammal, att hon inte orkade
dansa ... eller inte <i>kunde</i>, kanske?

Hon påminde sig med ens en hel rad af festligheter, där
ankomsten af lord och Maud Crawford utgjort aftonens glansnummer.
Hon kunde ej misstaga sig därpå, när hon hörde försäkringar från
alla håll, att »man med spänning afvaktat deras ankomst» ...

Och hon var ännu den samma och blott nitton år ... kanske litet
mera utvecklad, litet mera harmonisk än då .. efter alla stormar
... alla lidanden ...

Fru Blomström gick förut och visade Maud vägen.

-- Där, den där dörren! och gå sedan på -- sätt sig och spela
en ... polka!

-- Ensam? Skall jag gå ensam?

-- Är fröken rädd att gå vilse? Men jag säger ju, att det är <i>den</i>
dörren.

Fru Blomström var tydligen ej van vid att motsägas.

Och Maud öppnade tveksamt dörren. Sorlet som från en bikupa 
kom emot henne, och hon ville nästan draga sig tillbaka.

Men -- man gjorde ej någon affär af hennes ankomst. Pratet
blef i stället ännu mera högljudt, tyckte hon, och hon hade ej
annat val än att gå på.

Denna gång blef hon ej bestormad med uppbjudningar, minsann ...

Det var något elektriserande och medryckande i hennes musik,
och snart voro de flästa af de unga åter ute och snurrade.

Men ingen tackade Maud -- hon var tydligen allt för underordnad 
att tackas.

Ett par af herrarne, ett par unga släktingar, den ene anställd
som jägmästare och den andre landtbrukselev, ställde sig i
granskande position, så att de kunde se Maud, och när hon reste sig
för att lämna salen, tilltalade de henne på ett litet beskyddande,
nedlåtande sätt, utan att presentera sig och under det att de
oupphörligt fläktade sina upphettade ansikten med näsdukarna.

Maud såg på dem med ett par svarta, stora ögon, kastade hufvudet 
på sitt egendomligt stolta sätt tillbaka och gick dem tyst förbi.

-- Nu kan fröken gå ned och fråga hushållerskan, om hon 

behöfver någon hjälp, eller gå till sitt rum, om fröken är trött eller
olustig efter resan. Bed hushållerskan om lite' mat, sade fru
Blomström i afsikt att försöka vara vänlig.

-- Tack, jag är inte trött, sade Maud och sväljde harm och
tårar ... jag ...

-- Gå då ut på andra sidan. Det dukas, och fröken kan ju
lära sig, hur man dukar, när det är främmande. Någon dansmusik 
behöfs ej förrän efter kvällen ... jag skall skicka efter
fröken -- men för resten kan fröken ju vara inne vid supéen och se
till, om där fattas något -- till exempel öl i kannorna ... mjölk,
och bröd ... Men sätt på sig ett hvitt förkläde, så man inte tar
fröken för en af gästerna.

Fru Blomström var riktigt nådig i dag och vid briljant humör!

Maud kände, hur det kokade inom henne! Hon kände sig
riktigt färdig att begagna sitt förut med framgång använda sätt
med ett slag på kinden ... <i>Hon</i>, Maud Crawford, gå i hvitt
förkläde och passa upp dessa rödletta, tarfliga uppkomlingar! Nej,
tack! Trodde de, att man tog emot unga fina flickor på <i>detta</i> sätt,
så skulle hon lära dem annat!

-- Jag är ej hemma i denna bransch af sällskapslifvet, utan
föredrar att bli presenterad för någon af gästerna, så förstå de
säkert hvem jag är, äfven <i>utan</i> förkläde, sade hon med lågande
blickar och hetsig rodnad.

-- Då skulle jag totalt gå ifrån mina vanor, sade fru Blomström
förvånad, färdig att falla ur koncepterna.

-- Beklagar i så fall vanorna och lyckönskar till nya, sade Maud
utan förmåga att kufva sin häftighet. Jag har ej kommit såsom
<i>tjänare</i> utan som medlem i familjen med ringa lön, <i>därför</i> att jag
föredrar att räknas med i familjen.

-- Herre je! Sådana lämpor! Har man någonsin hört på maken!
Hör nu fröken, var var, var så god och vet ... Fru Petterberg!
kom hit, ska' hon få höra någonting härligt... någonting att
skratta sig sjuk åt!

Maud växlade ett ljungande ögonkast med fru Blomström och
uppfångade en hel del intresserade, förvånade och ogillande
blickar samt gick sedan med okufligt stolt hållning ut genom de två
à tre rummen som skilde henne från förstugan. De voro alla
fullproppade med gäster. När Maud med högburet hufvud gick
igenom dem alla, tystnade alla plötsligt och man knuffade

oförmärkt till hvarann med armbågarne ... Maud hade tydligen
redan blifvit omtalad såsom ett halft vidunder.

»Hvad har jag gjort?» sade hon halfhögt, när hon kände den
isande nordanvinden svalka sin heta panna och kom till sig själf
igen ...

Hon gick bar, som hon var, i sin tunna svarta klädning ned till
sin »flygel» och stängde in sig i sitt rum.

Hvad skulle nu hända?

Hon började finna lifvet nästan intressant, fullt af öfverraskningar, 
som det hade att bjuda henne.

-- Jag skall be' att få bäddadt, sade hon och knackade på dörren 
till hushållerskans rum.

-- Var så god! Det brukar allt fröknarna få göra själfva,
försäkrade denna vresigt. Hon har ju lakan inne i soffan -- de ha
varit begagnade en enda gång af skollärarinnan ... jag har ej tid
att ge henne nya.

-- Skall <i>jag</i> begagna en annans lakan? Nej, tack!

Det var något i Mauds ton, som kom den gamla kvinnan att se upp.

»Håhå! Af den sorten! Vacker till!» Jo, nog visste gamla Karin
hennes öde!

-- Ja, det skall jag säga henne, fröken, att sätta ned sina
fordringar, ty frun blir tokig annars. Hon tål ej vackra unga flickor, 
för disponenten tål dom allt för bra han, och inte är det värdt
att »morska» sig, det ska' jag säga.

-- Jag tänker inte taga emot något sladder af tjänarne. Jag
skall veta att hålla mig här, så länge jag själf önskar -- men rent
vill jag ha.

-- Laga att hon får det då, sade gamla Karin och slog igen dörren.

Maud lade kuddarna till rätta på soffan, lade sig därpå och drog
öfver sig en filt, klädd som hon var. Hon kände först en obehaglig
frossa krypa igenom hvarje nerv -- men snart erfor hon den
berusande känslan af hvila ... hvila för kropp och tanke. Snöklädda
skogar ... bjällerklang ... några takter dansmusik ... en betagande
känsla af medvetslöshet ... och så somnade hon.

När hon vaknade, var allt omkring henne tyst och stilla, och en
pinsam köld kom henne att motvilligt öppna ögonen... rummet
var fullt af fotogenrök, lampglaset svart, och allt, hvad hon tog
uti, belagdt med en lätt sotdimma.

Hon såg på sitt ur, det visade på tre. Hennes leder värkte,
och hon erfor en ödslig tomhet, en hopplös beklämning. Motvilligt 
tvang hon sig till att stiga upp och sökte befria sig från sin
nuvarande obehagliga belägenhet.

*
</chapter>

<chapter name="XXIII. Befrielse">

<h2>XXIII.

Befrielse.</h2>

<big><big><big>K</big></big></big>lockan sex knackade det på dörren, tre hårda slag, och ett
befallande: »Stig upp» väckte Maud ur hennes drömmar.

-- Frun låter hälsa, att fröken skall vara uppe och kläda
barnen klockan sju.

Maud såg förvånad ut.

-- Hör -- hvad är namnet? Jaså, Anna -- hör nu, Anna, hvad
tror Anna, att jag har att göra?

-- Lite af hvarje, kära fröken. Först klä' barnen, se'n in och
kamma frun, ty hon har dramatisk värk i högra armen .. se'n
klä' henne --

-- Skall <i>jag</i>?

-- Jaa, visst ja! Och se'n så, då fröken och vi ätit, så är det
en timma till herrskapets andra frukost -- vet jag hvad det är
då -- men barna ska' visst spela för henne då -- och så ska'
disponenten ha henne på kontoret en stund, för böckerna, tillade hon
upplysande.

Maud började känna sig intresserad och erfor ett verkligt behof 
att meddela sig med någon.

-- Huru många småttingar finns det då?

-- De' ä' fem, som kräller om hvarann allihopa -- och tre af
dem ska' fröken sköta -- den andra barnpigan har de två minsta.

-- Jaså -- ha' de barnfröken?

-- Nej, vi kalla henne för Lina. Men fröken skall visst få
kallas för fröken.

Maud fick slag på slag, men beslöt sig för resignation.

-- Ja -- kära Anna -- vi bry oss ej om att språka längre --
kanske Anna blir hindrad.

Anna såg inte nöjd ut. Sannolikt hade hon beredt sig på en
lång harang af klander, som likväl uteblef.
När Maud på slaget sju kom upp i stora byggnaden, var hon
fast besluten att söka sätta sig in i sin nya belägenhet innan hon
åter kastade sig i nya förhållanden. I förstugan mötte hon en
ung man med ett hyggligt utseende, men med stora röda,
förfrusna händer.

Han gjorde en tafatt bugning och sade:

-- Här inne är det, vi bruka dricka kaffe -- fröken är kanske
ny och har inte reda på det.

Maud såg visst mycket häpen ut, men gick till den anvisade
dörren.

Ett par koppar stodo på en bricka, på tarfligaste sätt serveradt,
och några trasiga skorpor, upplagda tillsammans med tjocka,
litet torra hvetebrödsskifvor, utgjorde de ätbara föremålen.

Gamla Karin kom in med kaffepannan och hällde i kaffe åt dem.

-- Drick nu, och gapa inte längre, sade hon barskt.

-- Här brukar alltid »fröken» och jag äta, sade herr Bergström
inledande. Det brukar så ofta vara nya fröknar så...

Maud drack motvilligt och utan försök till samtal -- hon började 
finna allt detta litet konstigt, minst sagdt.

-- Hvem är fru Blomström i sig själf? frågade hon slutligen tvärt.

-- Hon lär vara någon .. dotter till en skräddare i Skåne-trakten. 
Hon kom hit upp som barnflicka, medan ännu gamla frun
lefde -- för se, disponenten har varit gift två gånger ... och så
gifte han sig med Amalia -- vi minns lite hvar så tarflig hon var,
då hon kom, och nu är ingen så fin i hela socken som frun.

-- Aha! <i>Det</i> kan jag tro! -- sade Maud med en klarnande blick.

Efter en lång, gäll ringning, som herr Bergström förklarade vara
en signal till fröken, reste hon sig och gick efter anvisning två
trappor upp.

I ett litet rum åt norr, i skarp kontrast till nedre våningens
förgyllda glans, både tarfligt och ej särdeles propert hållet, fick hon
se tre små barn, i Mauds tanke nästan jämnstora. Omornade och
ovana vid vänlighet företedde de just ej någon så glad syn för
en ung flicka, hvilken aldrig i lifvet ägnat sig åt barnavårderskans
pröfvande och maktpåliggande kall.

Men Mauds goda hjärta började snart förestafva henne, hvad
som här var att göra.

Hon började därför att språka helt förtroligt med dem alla
tre, icke på sådant sätt, som om hon själf vore en gammal erfaren

tant och de små idioter, hvilkas intressen hon ej kunde förstå ...
utan med ett gladt, förtroendeväckande deltagande i deras små
intressen .. precis med samma ton och uttryck, som då hon talade
med stort folk.

Och snart voro de både tvättade och klädda utan minsta skrik
eller oväsen.

Under ras och glam gingo de alla fyra nedför vindstrappan och
in i frukostrummet, där disponenten och fru Amalia tillika med
den unge jägmästaren och landtbrukseleven, (för resten en
adelsman) sutto vid bordet.

De nickade en half hälsning åt Maud, och frun, som dref en
sportsmässig klatschning med sina ögon, alltid innebärande samma
smäktande uttryck ägnadt »den siste» hon såg på, sade till sin man:

-- Hör du pappa, här är den nya fröken.

Nu kan fröken se till barnen vid det <i>där</i> bordet. Skär åt dem
vid middagarne, och bryt i deras bröd till mjölken. Ja -- fröken
kan väl förstå något, utan att jag pekar på allt, tillade hon,
generad af Mauds stora ögon, som med ett litet gäckande och
öfverlägset uttryck betraktade fru Blomström.

Måltiden intogs under besvärande tystnad, då och då afbruten
med: »Ge mej lite bröd», »får jag ättikan» ... och så vidare.

-- Kom ihåg, fröken, att jag håller styft på, att ni äta punktligt 
därute, så att ni inte ska' sitta och missunna oss maten.

Hon sade detta med hög röst, som för att med ens förklara,
till hvilken ras »fröken» hörde.

-- Behöfver du någon hjälp på kontoret i dag, pappa lilla? sade
frun lite oroligt, i det hon af gammal vana torkade sig om munnen
med insidan af handen och lät servietten ramla i golfvet.

-- Du lär nog inte kunna hjälpa mig, Amalia lilla, ty din stil....

Med detta hade han många gånger afväpnat henne, ty hon,
som endast genomgått några klasser i folkskolan, kunde just inte
skryta med någon vacker stil.

-- Du <i>vet</i> väl att jag har annat att tänka på, lille Arvid, sade
hon blossande röd, jag tycker inte om det där stillasittandet.

-- Ja, då får fröken komma in i <i>mitt</i> rum, klockan elfva då.

Han slängde servietten med en viss kläm ihopskrynklad till
en boll bredvid sig på bordet och reste sig, utan att ens kasta en
blick på fröken.

Sedan disponenten gått in till sig, vidtog ett angenämt 
sällskapslif. De unge männen slogo sig familjärt och ogeneradt ned

i soffan, under det att frun, fet och rund som ett klot, skrattade
och glammade med dem. Barnen sågo bleka och skygga ut, och
suttades under tydlig distraktion undan, så snart de pussat mera
i luften än på mammas mun.

Maud hade ställt sig vid ena fönstret och såg med en
drömmande blick ut på den vilda, härliga naturen, klädd i rimfrost
och blåhvit snö ... Hvarje buske tycktes hänförd breda ut sina
grenar för att mottaga den rena, hvita rimfrosten, och plogen,
dragen af ett par starka hästar, hade tydligen svårighet att bana
sig väg genom den massa snö, som under natten hopat sig i alléen.
Några små sparfvar flögo rådvilla från gren till gren, sågo dufna
ut och jagade ett lätt snömoln i den blå, kalla, kristallklara
luften.

Hon stod och lekte med lilla Claras lockar, dem hon tankfullt
virade kring sina fingrar. De två andra små flickorna hade
sprungit ut i de andra rummen, men den lilla tioåriga Clara hade
trofast och svärmiskt slagit sina armar om den nya vackra frökens
lif, och de bildade tillsammans en intagande tafla. Så tyckte
åtminstone de båda unge männen, som gåfvo allt mer och mer
förströdda svar på fru Blomströms utkastade frågor, rörande sig
kring socknens och grannarnes intressen.

Hennes blick följde riktningen af deras ... och hon vände sig
med någon möda om, för att upptäcka, hvad det var för en magnet
som drog ...

-- Hvarför i alla dagar står fröken där och lyss? sade hon
häftigt och med hvasst uttryck.

Maud vaknade upp ur sina drömmar. Till all lycka hade hon
ej förstått, hvad som menades; men ordet »fröken» kom henne att
rycka till som under piska.

-- Förlåt -- var det till mig ni talade, min fru.

-- »Min fru» -- Herre je, ett sådant sjåpigt tal! sad hon och
skrattade för att dölja, huru förargad hon var öfver att Maud
var så bländande vacker.

-- Jag tänkte gå ut och gå en stund, sade Maud, utan att ens
bry sig om att ge något svar.

-- <i>Tänkte</i> hon det? Men se <i>det</i> har jag inte tänkt! Jag
<i>tänker</i> hon leker med barnen nu, tills pappa vill, hon ska' skrifva.

De båda unge männen passade på tillfället att resa sig, och efter
en mycket lätt bugning, mera af vördnad för Mauds personlighet
än af aktning för husets härskarinna, aflägsnade de sig från 

denna långt ifrån angenäma inblick i fru Blomströms hvardagslynne.

-- Det vill jag bara säga en gång från början, att det är inte
värdt, att fröken tar sig några vanor inte, och ingen hållning
alls, ty jag <i>känner</i> fröken, jag!

Detta var menadt att göra verkan, och uttalades med ett
underförstådt hot.

Maud, känslig som hon var, granskade i ett ögonblick sitt
föregående lif -- men nej! Hon kunde ej påminna sig någon enda
handling att bäfva tillbaka för, intet att blygas för.

-- Det var bra det, fru Blomström, sade hon därför, ty då
vet ni, hvar ni har mig.

-- »Ni» och »ni» -- det passar inte för en »ta-fram-fröken»
att säga så där. Gå nu in till min man, ty nu är klockan elfva...
men ...

Hon hejdade sig, oviss om de ord, hon hade att välja ... --
Men ... sedan, när han inte behöfver er, får fröken läsa med
Clara och Ulla -- och stafva med Lina.

Det var order det där, som af en general till en gardist.

Maud visste knappt, om hon skulle taga sin nuvarande
ställning från den ynkliga eller löjliga sidan. Hon följde dock
anvisningen och gick in till disponenten, som nu i ensamheten
tog emot henne med en helt annan uppsyn än nyss.

Han beredde plats åt henne vid sin sida -- böjde sig ned
öfver henne och lät i detsamma handen med en lätt smekning
öfverfara hennes hår.

-- Vi ska' bli mycket goda vänner, lilla fröken, om fröken
blott själf vill det, sade han. Fröken skall inte alls bry sig om
min hustrus konstiga humör, ty hon retar sig på allting i
världen -- utom på sig själf.

Maud drog sig så långt undan, som hon kunde, och frågade
hvad det var, hon hade att skrifva.

-- Jag betalar gärna litet extra, om vi bli vänner, hviskade
han, när hon skrifvit en stund utan att se upp eller tala med
honom.

Han såg inte riktigt nöjd ut med sitt nya skrifbiträde, och
hon fick gå mycket hastigare än de förra brukade. Sedan
vidtog läsningen med barnen, ett ganska ansträngande och
mödosamt arbete, ty de voro hvarken kvicka eller uppmärksamma.

Vid tvåtiden kom frun upp i barnkammaren, där lektionen

försiggått, och sade, att barnen måste sluta, emedan det kommit
ett par främmande, och fröken fick lof att hjälpa till nere i köket
enär det var tvätt och kokerskan var ensam med mat åt alla.

-- När fröken är ledig efter middagen, finns det alltid en
korg med strumpor, som ska' stoppas -- behöfver aldrig vara
utan arbete, tillade hon och stängde dörren efter sig.

Efter middagen, som var både splendid och »lifvad», skulle
herrskapet resa bort till en grannfamilj, och Mauds hjärta
klappade hastigare vid tanken på, huru härligt det skulle vara
att få åka i månsken vid bjällerklang.

I annat fall -- var det dock en glädje att få vara ensam och
ostörd en afton -- ifall hon ej fick resa med.

Jägmästaren hade gjort sig någon anledning att stanna hemma, 
och disponenten gaf sig till att föreslå sin fru att taga fröken
med i stället.

-- Fröken? Tror du att jag skaffar mig fröken för att taga henne
med mig bort? Nej, tack skall du ha -- hon får stanna hemma hos
barnen, och förresten skall hon skära skorpor, som skola torkas i
ugnsvärmen -- den sysselsättningen räcker nog, till dess vi komma
hem vid elfva-tiden.

-- Får jag verkligen ledigt då? frågade Maud, som kommit in
under samtalet och nu nästan leende tog emot dessa sista order.

-- Jag förbehåller mig all elakhet, sade frun, blodröd af ilska.

-- Ja -- jag skall inte dela den med fru Blomström, sade
Maud, med möda undertryckande ett leende. Under detta ok
kunde hon naturligtvis ej stanna en vecka ens -- och därför
kunde hon väl le!

När de rest från gården, både disponentens och de främmande
gästerna, vidtog ett »angenämt hemlif».

Jägmästaren lät hämta in ett par buteljer punsch, bokhållaren, 
den tyste herr Bergström, som inviterats, förde nu en munter
och högljudd konversation, och till Maud kom en hälsning, att
»någon» önskade tala med henne.

Hon ville veta, <i>hvem</i> det var, men Anna såg hemlighetsfull ut
och förklarade, att hon ej kunde säga det.

Maud stoppade täcket kring lilla Clara, som var den sista af
barnen, hon lagt, kysste henne och gick öfver den svarta, kalla
vinden, nedför den trånga trappan och till matsalen, där »någon»
väntade.

En stark doft af dålig cigarrök trängde emot henne, och
jägmästaren och herr Bergström hälsade henne med öfverdrifven
munterhet »välkommen» i deras enkla lag.

Jägmästaren ville till och med helt vänligt slå sin arm om
hennes lif, men hon drog sig med kall förvåning tillbaka, under
försäkran att hon ej drack punsch.

-- Herre Gud, hvad ni äro söta, små flickor! Alltid säga de på
samma sätt, de små lammen ... det vill säga <i>första</i> gången! Men
lilla fröken kan inte ana, hvilken makt jägmästare Christianson 
har -- och landets enslighet sedan! Ja -- efter åtta da'r
i enslighet och oafbrutet arbete kommer lilla fröken att hänga
efter mig som en kardborre!

De båda herrarne skrattade hårdt och brutalt. »Skål, fröken!»
-- de höjde sina glas -- »lefve glädjen och vackra flickor!» Maud
ville draga sig tillbaka, men jägmästaren spärrade vägen för henne
och bredde ut sina armar.

-- Alltid i min famn, lilla dufva! Seså, var nu inte så förbaskadt
stram, vi kunna väl få skämta en liten smula -- det är väl intet
ondt i det!

-- Var så snäll och låt mig gå, sade Maud med en blick, som ej
tillät något närmande.

Jägmästaren lät sina armar sjunka, såg förargad ut och bet i
mustascherna.

-- Ja, ni skall ej bli ond, jägmästare, men jag är ej van vid
sådant här. Jag förstår mycket väl, att ni vill bereda mig glädje
-- -- men jag är inte road af sådan här glädje -- tack emellertid,
sade hon, väl fri, något lugnare.

Hon talade litet nedlåtande och beskyddande, precis som en
härskarinna till sina underlydande.

Sedan nickade hon vänligt och gick upp till barnen igen, ty
frun hade tillsagt, att hon hädanefter skulle bo i den lilla mörka,
osunda barnkammaren, hvilken hon hade att dela med de tre
äldre barnen på tio, åtta och sex år.

-- Nehej! <i>Här</i> packar jag ej upp mina tillhörigheter, sade hon
halfhögt för sig själf. Jag återvänder till Stockholm. Det är mig
lika omöjligt att trifvas i dessa förhållanden som att ... jag vet
ej hvad.

Och för första gången trängde sig en tanke blixtsnabbt öfver
henne ... tanken på disponenten Curtzon vid Strandvägen. <i>Var</i>
det verkligen så klandervärdt att unga flickor föredrogo ett lif i

frihet, relativ frihet i ett förmöget äktenskap utan kärlek,
framför det slaflif, hvartill fattiga flickor voro tvingade?

Hvad visste Maud Crawford om de fordringar, som ställdes på
en hustru?!

Tänk, <i>om</i> det var öfveriladt, det där steget hon tagit? Tänk,
om hon var dömd till att slutligen svälta ihjäl på gatan som en
fattig tiggerska, när hon aldrig kunde finna sig i något tvång ...
aldrig trifvas med några band!

När hon på morgonen kom ned till frukosten med barnen, bad
hon om ett ögonblicks samtal med fru Blomström.

Jägmästaren hälsade ej ens på Maud i herrskapets närvaro,
utan såg skygg och på samma gång dryg ut.

Fru Blomström tycktes litet förvånad och skyndade på litet
mera än vanligt, när hon hällde i »påtåren».

-- Hvad är det nu? sade hon och sökte med tummen och
pekfingret få lös en köttbit, som fastnat i tänderna. Den andra
handen högg ett fast tag i den breda höften.

-- Jag önskar att resa. Jag kan ej passa för denna plats, sade
Maud bestämdt och med en ihärdig, fixerande blick på fru
Blomström.

-- Kors! Kan just undra, hvad som fattas fröken, jag.

-- <i>Allt</i>, sade hon med eftertryck. Jag beklagar unga flickor,
som på detta sätt nödgas förtjäna sitt bröd -- och <i>jag</i> kan ej finna
mig däruti.

-- Jaså. Det skulle ej duga att ha allting fritt. Jag kan
undra hvar fröken får bättre villkor, jag? Och så till julen både
klädning och tio kronor, och förresten då och då en slant af min
man, det <i>vet</i> jag mycket väl!

-- Men detta kan ej fylla tomheten att aldrig få höra ett vänligt 
ord, ett gillande, eller ha någon att tala med.

-- Det skulle visst behöfvas! Jag tänker att om man har arbete, 
så funderar man inte på sådana saker. Men jag såg <i>strax</i>
på första uppsyn, att fröken var »en så'n där ...»

Fru Blomström såg menande ut.

-- Hvad <i>menar</i> fru Blomström? Maud kom ett steg närmare
och såg henne fast i ögonen. Säg ut -- hvad <i>menar</i> fru
Blomström? Jag är ingen »sådan där» slamsa, som ni menar, utan
jag vill tvärt om undvika att bli det, därför vill jag bort! Bort
härifrån!

Mauds tårar störtade nu fram... Hon grät ej ofta, men <i>när</i>

tårarne en gång bröto lös, var det med lidelsefull häftighet, så
som allt, som rörde hennes känslolif.

-- Ja, var så god och res! Sådana där teaterdamer passa ej
för <i>hederligt folk</i> i alla fall. Men resan betala vi ej. Jag förstår
ej huru baron d'Alidihl kunde rekommendera fröken så fasligt.

-- Ja -- inte jag häller. Förlåt mig en fråga blott: i hvilket
förhållande står herrskapet till honom?

-- Inget förhållande alls, gudskelof -- bara det, att min far
var ... anställd på hans gods, såsom ... vän ...

-- För hans garderob, ja -- det kan jag förstå, sade Maud.

Disponenten kom in, emedan han omöjligt längre kunde behärska 
sin nyfikenhet. Maud fick hans bifall till att resa, och en liten
»handtryckning», när de kommo på tu man hand.

-- Till resan! sade han och tvingade in en femtiokronesedel i
hennes motsträfviga hand. Det är ej godt om renhjärtade och
snälla flickor ... det kan ju vara en liten hjälp att börja med!

Maud kände sig rörd öfver dessa ord, sprungna direkt från ett
<i>hjärta</i>. Hon ville tacka honom, men han hade redan gått sin väg.

*
</chapter>

<chapter name="XXIV. Ett förnyadt frieri">.

<h2>XXIV.

Ett förnyadt frieri.</h2>

<big><big><big>M</big></big></big>auds enda känsla, när hon vände ryggen åt Silfverviks bruk,
var glädje öfver att åter vara fri från denna förfärande
fångenskap. Hela dagen -- ej en enda stund för sig. Hvad
hon nu skulle taga sig till, hade hon ingen aning om ... men
säkert blef det någon råd ändå!

Klockan 9,45 anlände hon till Stockholm igen. Att gå till
fru Johansson var hennes enda utväg, ty till Inger ville hon ej
gå, nej, inte ännu...

Hon ringde därför på, och lyckligt nog var fru Johansson hemma.

-- Du milde Skapare, så fröken skrämmer mig! sade hon.
Här kommer fröken, som jag trodde var i Dalarne!

-- Får jag bli här en tid igen, fru Johansson? sade Maud.
Det har blifvit några omändringar för mig.
-- Det var tur, att jag ej fick hyra ut rummet förrän om åtta
da'r. Men då får fröken skaffa annat.

-- Ja, till dess, ja.

Fyra dagar voro redan förflutna, fyra dagar under viljelös apati.

Maud såg med förfäran, huru hennes skosulor började svika
-- -- hon ägde ej medel att skaffa nya ... hon började känna
en stickande ångest vid tanken på framtiden ...

Februarikvällen var kall och stjärnklar. Hon drogs
obetvingligt nedåt Strandvägen. Där hade hon sina ljufvaste,
sina bästa minnen. <i>Där</i> var det, hon äfven kastat bort sitt
lifs lycka. O, hvilken dåre hon varit! huru litet hon <i>då</i> kände af
lifvet -- -- af världen! Hon tyckte sig på denna jämförelsevis
korta tid mognad till kvinna -- -- till en erfaren, pröfvad
kvinna.

Bäst hon gick där, kom hon att vika af uppåt Narvavägen ...
och snart stod hon utanför Olympiateatern -- folk strömmade dit
in för att roa sig! De voro alla glada, alla i sällskap. Blott hon
var ensam.

Hon gick vidare ... i djupa tankar vägen ned åt Strandvägen.
Där uppe i <i>hans</i> våning lyste ljus -- och -- hennes hjärta bultade
våldsamt ... där, nedböjd vid skrifbordet på den gamla platsen,
satt en man -- --

Det var doktor Granes välkända figur.

Fastnaglad stod hon kvar, på samma plats ... kände ej, huru
hon frös, huru hon blef föremål för förbipasserandes undran ...
hon förstod blott att han åter var i Sverge ... han -- -- han!!

Men slutligen måste hon dock gå, hon måste slita sig lös! Äfven
hon ville njuta af lifvet ... äfven hon skulle roa sig. Det kom
öfver henne en okuflig längtan att göra slut på detta tråkiga
arbetstvång ... hon var ung ... skulle hon ej då njuta? Hon läste
på en affisch, att »Carmen» skulle ges i afton -- och så beslöt hon
helt tvärt att gå och köpa sig en biljett på den billigaste plats, där
fanns.

Ända uppe vid taket, på den mäst obemärkta plats satt hon,
men hade likväl utsikt öfver hela salongen.

Hon ryckte till, ty just nu kommo där nere på parkett två unga
fruntimmer åtföljda af en herre. Bella var det, klädd i elegant
laxgul spetsklädning, och vid hennes sida säkert Agnes Grane
åtföljd af brodern.

Hon såg hans trötta hållning och för allt likgiltiga blick ...
hon <i>trodde</i> sig se det. Ej ett ord talade han af sig själf. Han gaf
blott svar på systerns frågor och försjönk sedan i tyst
likgiltighet.

Fru Linden tjusade med sina toner, hon bländade och dårade
... hon medryckte och förtrollade Maud, som hänryckt glömde
allt annat i världen för denna stund af njutning. Huru väl hon
förstod denna Carmen med det ombytliga, flyktiga sinnet -- --
Huru väl hon förstod hennes behof af frihet från alla band ...
hennes passionerade känslolif! -- -- Att bli en sådan
konstnärinna -- -- det vore att fylla en plats i lifvet!

Mauds beslut var med ens fattadt -- hon ville söka sig in vid teatern!

När hon med de andra trängdes vid utgången, hörde hon strax
bredvid sig ett skratt, som kom henne att rycka till.

-- Just Carmen vill jag sjunga, äfven jag tycker om omväxling,
sade Bella vänd till sitt sällskap. Mera hörde ej Maud --

Rädd för att bli sedd, kröp hon ned bakom ryggen på en tjock
herre, som totalt skymde bort henne för <i>honom</i>.

Men, ehuru hon trodde sig obemärkt, var det dock en person,
som observerat henne och skiljde sig ifrån sitt sällskap för att på
afstånd följa henne till hennes bostad.

Påföljande morgon kom fru Johansson in, medan Maud ännu
låg, och omtalade, att ett bud väntade på svar ute i tamburen.

Maud gned sig i sina ögon för att få bort sömnen ur dem, bad
fru Johansson draga upp rullgardinen och läste:

»Med anledning af affärer och meddelandet af hälsningar i bref
från fröken Crawfords bror anhålles att fröken Crawford ville
bevilja ett samtal med undertecknad och själf bestämma tid och
plats för detsamma.

<tab><tab><tab>Med största högaktning
<tab><tab><tab><tab><i>Magnus Grane</i>.»

Maud läste och läste ... och handen, som höll brefvet, skakades,
som om en lätt frossbrytning genombäfvat henne.

-- Budet är otåligt, sade fru Johansson, som stack in hufvudet
och fann Maud ännu läsande.

-- Jag vet ej, hvad jag skall svara, sade hon förvirrad.

-- Hvad är det om?

Fru Johansson började bli lifligt intresserad.

-- Det är om ett affärssamtal med den doktorn, där Bella bor -- --

-- Den rike och gentile doktorn? Jo, jag tackar, jag! Inte
kan <i>han</i> väl komma <i>hit</i>!

-- Jo -- var snäll och hälsa med budet, att jag träffas här i
min bostad hela dagen -- jag går ej ut i dag.

Maud lade sig åter och försjönk i vakna drömmar -- skulle
hon <i>återse</i> honom? Och <i>huru</i>, och på hvad sätt hade han fått
reda på hennes adress.

Sedan klädde hon sig... med ovanligt intresse. Hon såg sig
i spegeln -- -- hvad hennes ögon blifvit stora och djupa! Hon
hade ett riktigt lidande utseende... det måste hon själf se.

Med omsorg och ifver ordnade hon sitt lilla rum så inbjudande
som möjligt och försökte sedan inbilla sig själf att hon var lugn. -- -- --

Men hela förmiddagen skred med snäckans långsamhet fram,
och middagen var öfverstånden... Hon bad om ett par pinnar
ved för att elda en skymningsbrasa... den var till hälften
nedbrunnen... och ännu hördes han ej utaf -- --

Säkerligen hade han funnit hennes hälsning litet opassande...
och brydde sig kanske ej om att komma...

Hon satt på en låg pall framför brasan och stirrade in i elden,
då det häftigt ringde på tamburdörren.

Hon satt som förlamad, utan förmåga att röra sig ur fläcken...
Det kunde ju vara någon till fru Johansson?... Hon lyssnade med
återhållen andedräkt. En röst... en röst, som kom hennes
hjärta att slå i yrande takt, frågade efter henne, och dörren
öppnades i detsamma.

Hennes krafter ville svika henne, när hon försökte resa sig upp.
... och han var framme vid hennes dörr innan hon förmådde
behärska sig. Då stod hon i ett nu smärt och hög framför
honom i det flammande eldskenet, samma Maud Crawford som i
hemmet vid Strandvägen.

På en lång stund kunde ingen af dem få ett ljud öfver sina läppar...

Han räckte ut sin hand, och hon lade under tystnad sin hand i hans.

-- Fröken Crawford, sade han, efter att hafva hämtat djupt
efter andan... jag... har hälsningar från er bror att framföra,
som säkert skola vålla er både harm och smärta...

-- Från Dick! Hennes läppar voro torra som i feber, och hon
fuktade dem med tungan... från Dick kan aldrig en hälsning
komma, som vållar mig harm eller smärta, sade hon med en röst
som hon sökte göra lugn.

-- Är det <i>säkert</i>, fröken Maud?

-- Fullkomligt.

-- Dick visste, att ni var förlofvad... men med en broders,
en älskande broders skarpa blick trodde han sig förstå, att ni
ej älskade er fästman.

Hon var tyst. Hon hade sjunkit ned på pallen igen och rörde
oroligt i den falnade glöden. Doktor Grane satt i soffan strax
invid, så att han kunde se hennes ansiktsuttryck, under det att
han själf satt i mörkret.

En stunds betydelsefull tystnad rådde.

-- Hade ej Dick rätt i denna förutsättning?

-- Det där är saker, som inte alls ligga inom området för vårt
samtal, doktor Grane, svarade hon undvikande.

-- Kanske mera, än ni tror. Han förutsatte en brytning...

-- Nåå --?

Hon andades häftigt, så att juvelstjärnan, det enda afbrottet
på den svarta, tunga sorgdräkten, lyste och blixtrade stundom
grön, stundom röd.

-- Nåväl -- efter denna brytning beräknade han att ni skulle
komma att stå ensam utan skydd i lifvet... Och nu kommer den
svåraste punkten -- han önskade, att jag skulle taga vård om er..

-- Ni, doktor Grane?

-- Som jag säger! Men som ni vet, att jag är olycklig nog att
ej äga någon hustru, kan jag ej erbjuda er mitt hem på mera än
<i>ett</i> villkor.

En dödstystnad hvilade öfver dem, en tystnad, långt vältaligare 
än massor af ord...

-- Ni vet, huru högt värde jag satte på Dick, huru varm vår
vänskap var, huru gärna jag ville offra något för honom, och
huru ogärna jag ville svika en af hans önskningar, i all synnerhet
den <i>sista</i> önskan, han yttrat i lifvet...

-- Jag <i>vet</i>, att ni offrat mycket för Dick... jag hoppas ni
blifvit godtgjord!

-- Mera än tillräckligt! -- den lilla skulden är för länge sedan klarerad!

-- Gud ske lof! --


Hon knäppte tillsammans sina händer, slöt ögonen och kastade 
hufvudet tillbaka.

Hon såg lyckligtvis ej uttrycket i hans ögon -- ryckningen i
läpparne -- -- Rösten lät trumpen och kall som vanligt, när han
talade, totalt likgiltig för allt. Likväl låg där en underström
af djupt lidande, af hopplös förtviflan, af ett skälfvande hjärtas
passionerade längtan efter förstående, lycka och kärlek!

-- Som sagdt, Dicks önskan var rätt och slätt den, att vi skulle
gifta oss med hvarandra, ni och jag.

-- Gifta oss? Maud sprang upp, som om hon fått en elektrisk
stöt. Och det <i>vågar</i> ni säga <i>mig</i> och på detta sätt! <i>Ni</i> tror
måhända, att jag skulle gå och sälja mig till en man som...
jag ej älskar...

-- Ni kan ju tala lugnt och förståndigt, Maud! Jag uttalar
ju endast Dicks önskan. Vi kunna ju taga denna historia mycket
lugnt och förståndigt... tycker jag. <i>Jag</i> å min sida kan aldrig
bli kär -- <i>ni</i> å er sida inte häller. Då kan jag gärna låna er mitt
namn och på sådant sätt gifva er hem och skydd, men på samma
gång kunna vi förblifva två fullständigt främmande personer,
så snart vi äro på tu man hand. Jag kan ej inse, att saken kan
rangeras på bättre sätt, fröken Crawford.

Han talade fullkomligt lugnt, emedan han <i>ville</i> det.

-- Det är minst sagdt skändligt att behandla lifvets ädlaste,
högsta intressen på detta sätt, sade hon, så till den yttersta grad
upprörd, att hon knappast kunde få bukt på sin stämma, i det
hon skälfde och darrade som ett löf. Precis som en handelsvara --
-- precis som om både ni och jag vore ett par isblock utan minsta
spår af känsla!

-- Men, min lilla <i>nådiga</i> fröken -- säg mig en sak: ni har ju
mången gång, både hetsigt och i lugnare ögonblick, bedyrat, att
ni aldrig <i>kan</i> bli kär. Det är <i>detta</i> jag bygger vårt lugn på i detta
fall. Ty denna känsla är ju främmande för er?

Frågan lät mycket enkel, men honom ovetande kom där en
namnlös ångest, en undertryckt förtviflan i de halfhögt
framhviskade orden.

-- Åh -- så jag försummar mig, som ej tänder lampan, sade
hon utan att gifva något svar.

-- Låt oss vara i skymningen, sade han barskt. Jag skall inte
genera er i alla fall.

Han reste sig oroligt.

-- Emellertid måste ni snart fatta ett beslut -- min tid är
dyrbar, som ni ju kan förstå, och jag måste rangera denna affär
så snart som möjligt.

-- Vet ni, hvad det är, ni talar om? Vet ni, hvad det är, ni
bjuder en ung flicka på? Vet ni af, att det är ett lif i fattigdom,
utan ett spår af kärlek, utan ett uns medlidande eller förstående?
Ett tomt, kallt, fattigt lif -- endast för att uppfylla en döds önskan...

Maud talade häftigt, afbruten af flämtande andetag, af tårar,
som stockade sig i rösten...

-- Jag kan ju ej rå för att jag i stället för hjärta fått en isbit
i mitt bröst -- -- inte rår <i>jag</i> för att jag ej äger några varmare
känslor. Jag har ibland sörjt däröfver, men jag kan ej hjälpa
det ändå!

-- Men likväl hade ni känslor nog för att en gång, då jag var
rik, fria till mig -- sade hon bittert, under det att hon med
skälfvande händer lyfte af lampkupan och tände lampan.

-- Tja! -- det var verkligen <i>då</i>, det -- sade han -- och nu i
ljusskenet, då hon kastade en skygg blick på honom, tyckte hon
sig trots den kärfva rösten läsa ett humoristiskt uttryck i de
dåsigt halfslutna ögonen, som i ständigt växlande uttryck, så
snart han såg upp, voro svarta, bruna eller mörkblå -- svårt
att bestämma färgen, emedan han sällan öppnade dem riktigt --
och likväl <i>kände</i> Maud hans blick.  Hvar hon rörde sig, tyckte hon
sig känna den som ett fängslande band, hvilket fjättrade och
drog henne oemotståndligt till hans närhet...

Och under det att en flamma alltmer och mer växte och lågade
i hennes inre, en flamma, som nästan ville kväfva henne, satt
han där kall och lugn som en klippa, och erbjöd sig att gifta sig
med henne för att skydda henne och skaffa henne ett hem.

Hans hand låg i soffan... ett par linier ifrån henne... hon
kände en vild åtrå att kasta sig till hans breda bröst och där söka
skydd och lugn undan världens stormar... men hon måste betvinga 
sig -- ty hon förstod det allt för väl -- han hade aldrig
älskat och skulle aldrig komma att älska henne.

Han såg på sitt ur.

-- Ja -- fröken Maud, vi kunna ju fundera på saken. Men
jag skulle önska i alla fall att ej ha gått hit förgäfves, ty något
måste ju göras för er i alla fall. Har ni tänkt ut något?

-- Att gå in vid teatern, sade hon knappast hörbart.

-- Teatern? Åh, Gud bevare oss väl! Jag undrar, hvad Dick
då skulle säga?...

-- Man kan, om man vill, vara hederlig på alla platser i lifvet,
sade Maud. Jag har pröfvat det själf.

-- Ni? Har er dygd varit satt på prof? sade han, under det
att ådrorna svällde vid hans tinningar.

-- Jag vet ej, hvad ni menar, men nog kan jag säga, att
frestelser mött mig från många håll... och jag har under denna tid,
då jag varit ensam, lärt mig förstå, att det är <i>mycket</i> svårt för en
ensam, fattig ung flicka att hålla sig uppe... man måste därunder
vara både <i>stark</i>, hård och stundom nästan grym.

-- Därför är det bäst, att det blir därvid, att vi uppfylla Dicks
sista önskan, fröken Crawford -- ty jag vill ej tänka mig er
oskyddad kastad ut i världen eller i teaterlifvets helvete.

Hans röst förlorade något af sin vanliga köld, och han hade
rest sig och gick fram och åter i det lilla trånga rummet.

-- Ni tror således, att jag skall vara så grym, så oädel och taga
emot ett dylikt anbud från er sida? sade hon med skälfvande
stämma. Hvad har ni med oss att skaffa?

-- Jag var Dicks trofaste vän, och ni hans älskade syster!

-- Och <i>därför</i> endast!

-- Ja -- ni riskerar ingenting, Maud --

-- Min frihet! sade hon.

-- Hvad bruk kan ni i närvarande ögonblick, under er
fattigdom, göra af er frihet? Försök att klargöra ert begrepp --
försök det! Hvad <i>innebär</i> ordet frihet?

-- Vet ni ej, doktor Grane, att man alltid på skämt gifvit
mig tillnamnet »zigenarungen»? ... nu <i>vet</i> jag, att det ej varit
ett tomt gyckel -- -- -- jag <i>vet</i>, att jag hör till denna stam, att
den oro den ständiga törst efter frihet och ljus, som ligger
nedlagd i mitt bröst, härleder sig från detta ursprung -- -- Ibland
tänker jag, att det enda, som kan skänka mig en skymt af lycka
i lifvet, vore att gå och uppsöka min stam och förena mig med den
igen?

-- Ni med edra vanor?... Ni, fröken Maud -- ni tar miste om
ert rätta frihetsbegrepp. Skulle ni komma till er stam, skulle
alla karlar komma att älska er, då som nu, alla, alla; då ni ej
kunde tillhöra mera än en, skulle de göra lifvet till ett helvete
för er, och ni skulle nödgas fly. -- -- Vet ni då, hvad som blef
följden? Jo -- de skulle förfölja er och... sticka dolken i ert bröst.


-- Nå, än se'n då? sade hon doft -- än se'n! Då vore det slut! -- --

Det kom ett uttryck i hans blick, ett uttryck af obeskriflig
mildhet och vekhet ... han blef blek, och det immade tydligt
på glaset i hans pincenez, ty han aftog och torkade den,
under det att han fortsatte:

-- Nej, tro mig, fröken Crawford, den enda frihet, vi kunna
skaffa oss här i lifvet, består i styrkan att kunna <i>behärska</i> oss --
att <i>vilja</i> vara, hvad man tänkt sig... att känna full harmoni i
det yttre och inre lifvet... det är frihet, ty då skära ej banden
in i huden... då går man i lifvets vanliga bana, af vana, af behof,
man vet ej hvarför, och man tänker ej därpå, ty man sätter sig
öfver allt smått, allt bindande, som man ej vill tvinga in sin ande
uti.

-- Men huru förskaffa sig denna förmåga, då man ej äger den?
sade hon otåligt.

-- Den högsta grad af jordisk lycka finnes koncentrerad i ett
enda litet ord med sex bokstäfver -- -- --

Det blef åter en ögonblicklig tystnad, men båda voro lika
måna om att bryta förtrollningen däri.

Hon skrufvade ned lampan, emedan den visade benägenhet att
ryka, och han reste sig hastigt.

-- En sak vill jag blott till sist säga, sade han helt affärsmässigt: 
att om ni går in på Dicks förslag, så låta vi lysa nästa söndag.
Ni kan vara lugn för mig, fröken Maud -- det är ju blott en yttre
ceremoni. <i>Det enda jag</i> oroar mig för, är att ni möjligen går och
förälskar er i någon person, zigenare... eller någon annan...
sedan vi blifvit gifta -- och då blir det ju obehag och trassel med
skiljsmässa och sådant där, tillade han lugnt.

-- Är <i>det</i> det enda, ni har att oroa er för, så kan ni vara lugn,
doktor Grane -- ty jag är oåtkomlig för den känslan, jag, lika väl
som ni -- jag kommer nog aldrig att ställa till något trassel i den
vägen. -- Men -- jag kunde ju försöka med någon plats igen, sade
hon lamt; men -- jag har ej tålamod -- duger till ingenting alls -- -- -- --

-- Ja, det är ju endast för Dicks skull, som <i>jag</i> vidhåller detta
förslag så envist, förstår ni, -- och då mitt lif är slut i alla fall,
så gör ni ju ej mig det minsta obehag, om ni bär mitt namn -- tvärt
om slipper jag undan en hel del obehagligheter och bråk,
om ni nu snällt gör, som jag föreslår. Vi ska' vara fullkomligt på

främmande fot -- endast det, att vi måste kanske sluta att titulera 
hvarandra -- -- men <i>det</i> gör ju ej något till saken -- eller
huru?

Hon tycktes ännu tveka, sårad af hans gränslösa köld och
affärsmässiga ton. Men just därför var det henne lättare... ty
därigenom att de stodo på fullt klar fot vis à vis hans känslor,
kunde hon få behålla sin frihet att söka vinna hans kärlek. Ty
-- hvad var hennes lif värdt utan honom? Sammanlänkad med
honom fick hon dock dagligen se honom och höra hans röst, den
där kärfva, känslolösa rösten med tusen underförstådda, fåfängt
kufvade skiftningar!

-- Då jag nu vet, att det ej kostar er någon uppoffring, blir det
kanske bäst, att ni arrangerar saken, såsom ni vill, doktor Grane,
sade hon med blicken fästad vid sin skospets.

En skälfning af lycka genombäfvade honom... men han tvang
sig till lugn, när han yttrade:

-- Då beställer jag kort och ringar, Maud -- och du är då min fästmö.

För ett ögonblick blefvo ögonen bruna; de skiftade så förunderligt, 
dessa ögon!...

-- En gång måste du säga mitt namn... endast som öfning...
till dess att någon annan hör oss, sade han. Säg: »godnatt,
Magnus» -- det måtte väl ej vara för mycket begärdt af en fästmö.

-- Godnatt, Magnus! hviskade hon bäfvande och med skälfvande stämma.

-- I morgon låter jag afhämta dina saker, ty du måste välja
ett annat hem... Du bör bo i ett hyggligt pensionat, Maud.
Klockan elfva i morgon kommer stadsbudet; kan du vara färdig
med din packning då?

De hälsade helt främmande och stelt »godnatt». Men när Maud
skulle stänga till tamburdörren efter honom, vände han sig
oförmodadt om, och bländad af uttrycket i hennes blickar...
var han nära att vända tillbaka...

Men det kunde vara en villa.. en reflex af glöden, i hans egna
... glöden, dold under tunga, dåsigt halfslutna ögonlock och en
ofta immig pincenez -- -- --

*
</chapter>

<chapter name="XXV. Ändtligen">

<h2>XXV.

Ändtligen.</h2>

<big><big><big>H</big></big></big>vad det måtte vara förtjusande roligt att vara förlofvad!
sade en af flickorna, hvilka tillsammans med Maud sutto
vid ett bord och arbetade i det nya tillfälliga hem, som Grane
valt åt sin fästmö.

Maud såg litet förlägen ut. . . hon satt i dödlig oro, att Grane
skulle komma och hon skulle nödgas exponera sina känslor. Hon
smålog blott och rodnade.

-- Ja, jag har sällan sett en person så fullständigt vara den
»personifierade kärleken» som fröken Maud, sade den andra
flickan, en unga akademist.

I detsamma anmäldes doktor Grane, och Maud kände huru hon bleknade.

De båda unga flickorna iakttogo med stort intresse deras sätt att hälsa.

-- Det var för väl att doktorn kom! Er fästmö har setat här
och nästan längtat sig sjuk. . . och inte ett enda ord ha vi fått
henne att säga, sade akademisten skrattande.

-- Ja -- och så blir hon helt hvit, när ni kommer. . . sade den andra.

Doktor Grane smålog och kunde ej möta sin fästmös blick.

-- Vi äro väntade hemma, sade han plötsligt afbrytande, och
jag kom endast upp för att hämta dig.

Maud var glad att få en anledning att komma ur sin obehagliga 
belägenhet.

Strax därefter återkom hon, klädd i hatt och kappa.

När de kommo ned, bjöd han henne sin arm, och hon lade
bäfvande sin hand därpå.

Det var ett vackert, ståtligt par, de båda tillsammans. Ehuru 
hans drag ej voro vackra och hans hållning något böjd och
trött, hvilade det dock öfver hela hans personlighet något
tilldragande och manligt, som i allmänhet verkade både fängslande
och vinnande.

De genombäfvades båda af en nästan högtidlig känsla, när hon
för första gången lade sin hand på hans arm och de sammanlänkade 
gingo vägen framåt till hans hem. . .
-- Bella -- fröken Bella -- vet ej af det här, och min syster
vet ej häller, med <i>hvem</i> jag är förlofvad. . . blott att jag i afton
skall presentera min fästmö.

-- Tänk, om hon ej kan älska, ej hålla af mig ens! sade Maud vemodigt.

-- Det väckte en storm inomhus, när jag omtalade nyheten,
men det bryr jag mig litet om. När Agnes får lära känna dig,
Maud, måste hon äfven älska dig. Som det nu varit, har hon 
visst föreställt sig, att jag aldrig skulle gifta mig, utan hon skulle
få husera fritt i mitt hem till döddagar.

-- Och Bella! <i>Hvad</i> skall Bella tänka och säga?

-- Ja -- det få vi nu se, sade han och sköt Maud med en sakta 
rörelse framför sig in i tamburen.

Mauds hjärta tycktes stanna af sinnesrörelse. . . Hon såg sig
undrande och bäfvande omkring i detta hem, där hennes tankar
redan kände sig hemma... och dit hon många gånger längtat! . . .

Han drog tillbaka en tung portiére och lät henne passera.

En stor salong med en indisk skärm, som afdelade i två delar
det kolossalt stora rummet med burspråk utåt Nybroviken, och
för resten genom rikedom och smak i förening gifvande intryck
af på samma gång museum och salong, kom Maud att i ett
ofrivilligt utrop gifva sin förtjusning tillkänna. De vackra
palmgrupperna, de mjuka flossamattorna, den skiftande elektriska 
belysningen på drufvor och löfverk, allt hade något mystiskt. . .
förtrollande! Maud själf utgjorde i hans tanke hvad som gaf
färg och lif åt taflan.

-- Tycker du om vårt hem, Maud?

-- »Vårt hem!» eftersade hon som i tankarne. . .

I detsamma hördes röster i närgränsande rum.

-- Måtte du trifvas här, sade han kärft och vände sig bort,
för att hon ej skulle se hans uttryck i denna stund.

När Agnes Grane och Bella kommo in, tog Magnus Grane sin
fästmös hand, förde henne fram emot systern och sade, ordkarg
som vanligt:

-- Se här, Agnes, min fästmö. Detta är min syster.

Bella kom framspringande, drog Maud i armen bort i ett skarpare 
ljussken och utbrast häftigt.

-- Maud! Hvad i alla lifvets dagar vill detta säga?

Mauds ögon mötte för ett ögonblick Bellas, hvilka glödde och
sprutade gnistor af harm och afund.
-- Du har då alltid varit konstig, sade hon efter att ha hämtat
andan af förvåning. Det är någonting märkvärdigt, hvad du
kan förställa dig, Maud.

-- Kära Bella -- jag förstår ej -- --

-- Jo -- just som man tror, du är i Dalarne och har plats, och
jag till och med <i>vet</i>, att moster Johansson följt med dig till tåget
och poletterat dina saker, så, ett, tu, tre, är du här igen -- och
går och tiger med, att du är förlofvad med Agnes' bror...

På Bellas höga rodnad och förargade stämma kunde man
nästan tro, att denna sak låg henne allt för nära hjärtat.

-- Hör nu, fröken Bella -- ni skall inte taga denna sak så
förfärligt häftigt. Min fästmö är oskyldig till hvad ni anklagar
henne för helt enkelt, ty vi ha endast under några dagar varit
förlofvade.

-- Men jag, som alltid varit som en syster för Maud... som
alltid haft så mycken oro och bekymmer för henne... som
skaffade henne ett hem hos moster Johansson, när hon ej visste,
hvart hon skulle taga vägen... nog tycker jag det är litet
otacksamt af Maud att inte först tala vid mig...

-- Betalade ej Maud hos frökens moster?

Doktor Grane rynkade ögonbrynen och fick ett mycket bistert uttryck.

Bella blef ännu rödare.

-- Det kan väl doktorn tänka sig, att hon inte kunde ha råd
att ha oss för ingenting, fattiga människan....

-- Detta var ju således en ren affär, ingen välgärning alls!

Agnes Grane, som tyst och förläget samt med förutfattad
ovilja för broderns fästmö stått och betraktat henne i smyg, fick
sig nu en väldig knuff af brodern;

-- Nåå, Agnes -- skall du inte bedja din svägerska vara välkommen?

Mjuk och smidig i sina rörelser gick Maud emot henne ett par
steg, men tvärstannade sedan och tycktes invänta, att Agnes
skulle komma till henne. Det var ej <i>hon</i> som tvingat sig på
dem... zigenarblodet brusade åter öfver.

Men när Agnes med sina blå, vänliga, flickaktigt svärmiska
ögon betraktade henne; när hon med en tafatt och blyg rörelse
tycktes oviss om sättet att hälsa på Maud, stolt och elegant i
rörelser, ehuru hennes yttre ej utmärkte sig för någon prakt, då
sprang Maud fram och slog sina armar om hennes lif och kysste

henne. Och från det ögonblicket var Bellas välde brutet i det
huset... Agnes Grane kände sig strax obetvingligt dragen till
den förtjusande och eleganta unga flickan, som helt säkert ej,
god och kärleksfull som hon såg ut, skulle jaga bort Agnes,
hvarken från broderns hjärta eller hem.

-- Låt oss ringa på till Inger, sade Grane efter en stund. Hans
tankar kretsade ständigt kring önskningar att kunna glädja
Maud, ehuru han aldrig lärt henne förstå, att han ägnade henne
det ringaste intresse.

Maud gaf honom en tacksam blick. Hon kände sig, såsom han
tycktes förstå, litet främmande i denna omgifning.

Efter en god stund ringde det åter, och Inger kom instormande 
i sina halfkorta kjolar på sitt vanliga sätt.

Hon tvärstannade af mållös förundran och tittade sig omkring 
med stora, obeskrifligt frågande ögon.

Maud ville ej längre hålla henne i denna pinsamma belägenhet,
då det såg ut, som om hon trodde sig utsatt för någon hallucination 
eller mystifikation... Hon visade därför på sin hand med
den släta ringen.

Doktor Grane stod och såg på, men sade ej något.

-- Maud! Jag måste taga dig i famnen och gastkrama dig --
fast det inte precis är af smak och vana, som du vet. -- Ser du
det, att han älskade dig ändå... ehuru du ej ville eller kunde tro
det...

-- Tyst, Inger... du vet ej... sade Maud förvirrad...

-- Vet jag ej? Ja, hvem skall då veta... Jag, som mottagit
alla dina förtviflade förtroenden....

-- Ack Inger! bad Maud allt mera ångestfullt... om jag ber
dig, så kan du väl vara tyst! Du förstår väl, sade hon och drog
Inger med sig in i ett annat rum, du förstår väl, att vi gifta oss
endast <i>därför</i>, att det var Dicks önskan.

-- Det ges många sätt att komma till målet här i världen, sade
Inger, allvarlig så snart det blef tal om Dick  -- men det skall
jag säga dig, att jag sällan sett ett par människor se så kära ut
som ni två -- man behöfver endast vara tillsammans med er
fem minuter, så ser man det.

-- Du far vilse därvidlag; Inger, ty han har aldrig älskat mig,
<i>aldrig</i>, och han tar mig endast därför, att Dick önskade det och
han ej <i>kan</i> bjuda sitt hem åt en ung flicka utan att gifta sig med
henne. Maud talade häftigt för att öfvertyga både sig själf och

Inger om sanningen af hvad hon sade, men likväl såg hon inte
alls förtviflad ut, tvärtom strålade den innerligaste lycka fram
ur hennes ögon.

-- Ja! Ni äro inte litet till roliga, ni två -- ni leka kurragömma 
bättre än riktiga små barn. -- I alla fall är du nu förlofvad
med doktor Grane -- förstår du det själf?

-- Ja -- Inger -- min frihet är borta -- skulle jag ej förstå det!
Inger fräste till ett oartikuleradt ljud, som i hög grad framhäfde
hennes djupa missnöje med Maud.

Åtta dagar voro redan förflutna, sedan Maud Crawford som
brud trädde in i doktor Granes hem.

Hon satt i sitt eget lilla arbetsrum, ett rum, ordnadt med den
mest utsökta smak och harmoni, blomsterfylldt, badande i solljus 
och hållet i lifliga färger.

Men den unga frun såg likväl ej riktigt lycklig ut. Gång på
gång såg hon upp från sin målning, palett och pensel föllo ned
i knäet, och hon sökte girigt uppfånga hvarje ljud...

En nyckel sattes i dörrlåset till tamburen, och i detsamma
öfvergötos hennes kinder af en varm rodnad, och det kom glöd
och lif i blicken.

Han, doktor Grane, kom hem, innan den egentliga mottagningstiden 
började -- endast däruti låg för henne en svag förhoppning....

Han kom med snabba och raska steg genom de många rummen,
och tycktes liksom stadd i sökande efter något föremål...

När han närmade sig sin hustrus rum, tycktes han tvekande
stanna en stund i ovisshet, om han borde störa henne.

-- Jag söker efter någon morgontidning, sade han ursäktande
-- och lät sin halfslutna blick glida hän öfver sin unga hustrus
bländande gestalt, iklädd en elegant mjuk förmiddagstoilette,
hållen i varma färger och ägnad att förhöja den lifliga koloriten
i den sydländskt mattgula huden.

Hon lade bort palett och pensel samt bad honom taga plats i
den bekväma chaislongen. -- Hon lade en kudde, en svandunskudde 
klädd med siden, under hans hufvud och en mjuk filt öfver
hans fötter -- allt under tystnad och ett ifrigt undvikande att
möta hans blick...

Hennes hand kom att snudda vid hans, och hon drog sig
häftigt tillbaka.

Hans blick blef mörk och dyster, och han läste ifrigt, under

det att hon sedan under tystnad återtog sin målning borta vid
fönstret.

Efter en stund kommo hans patienter... och hon blef åter
ensam -- --

Vid middagen... samma tystnad, samma konventionella
höflighet, samma sträfvan att gömma blickar, att gömma känslor,
som voro nära att spränga sina omhöljen...

-- Kaffet är serveradt inne i doktorns rum, sade husan nigande.

-- I mitt rum?

-- Ja -- jag älskar omväxling, som du vet, svarade Maud
undvikande hans blick. På förmiddagen var du på visit hos mig...
på eftermiddagen besvarar jag visiten... De gingo som två
fullständigt främmande personer bredvid hvarandra, tysta och
skygga --

Och inne i doktorns rum med utsikt åt gamla hemmet....
varmt, ombonadt och hemtrefligt, flammade brasans sken
emot dem och belyste det lilla inbjudande kaffebordet, placeradt
emellan en bekväm korgstol och en braskudde.

Han bjöd henne stolen, men hon kastade sig som ett litet barn
ned på kudden, i det hon med en gest bad honom taga plats i
stolen --

-- Ack, jag glömde ju mina husmoderliga plikter sade hon,
och sprang upp samt serverade honom kaffe i en kopp af äkta
kinesiskt porslin.

Han tog under tystnad emot koppen, men handen darrade synbart.

När kaffet var drucket, och hon ringt på jungfrun att taga
undan bordet, räckte hon honom en cigarrett tagen på rökbordet.

-- Tack -- sade han halfhögt och stirrade in i brasan.

-- Nej! Detta står jag ej ut med längre, utropade Maud och
sprang upp -- detta är parodi på lif, på lycka och kärlek!...
Att äga allt, allt i hela världen, utom det hvarefter alla,
medvetet eller omedvetet, sträfva.

Hon sammanknäppte sina händer och tryckte dem hårdt
emot sitt hjärta...

-- Det är så obeskrifligt ödsligt och tomt omkring mig... så
kallt och ensligt, Magnus....

-- Men detta visste du ju, Maud? Jag sade dig ju förut allt detta?


-- Om jag blott kunde ana <i>hvarför</i> --? Ack, Magnus -- måste
jag tro att det är därför, att Dick anförtrott dig mina sorgliga
öden..., hvilka jag ej rår för... att det är därför, du känner
denna isande köld? O! Då vill jag mycket hällre dö... mycket
hällre... än att lefva detta lif vid din sida.... i din närhet,
under det att ditt hjärta är dödt, åtminstone dödt för mig...

Hans drag undergingo en förunderlig förvandling, men hon
märkte det ej, ty hon hade kastat sig ned på braskudden och
borrat ned sitt ansikte däri... under det att konvulsiviska
snyftningar kommo hela hennes getalt att skälfva...

-- Maud... Maud! Väck mig ej ur den dåraktiga drömmen...
gäckas ej med detta hjärta, som från första ögonblicket, jag såg
dig, endast klappat för dig... säg ej, att du lekt med mig, att
det blott var en öfvergående stämning.

Bäfvande, skygg och omstrålad af ett skimmer af obeskriflig
lycka och kärlek reste hon sig, som vaknad ur en dröm, sakta på
knä... på knä gled hon äfven fram till hans fötter och kastade
sina armar i hans knä, och sitt hufvud därpå.

-- Det är jag, som framtvingat denna bekännelse, sade hon...
säg mig, Magnus -- -- älskade! Är det medlidande med mina känslor, 
eller är det verklig, äkta kärlek... en kärlek för lifvet,
som sammankedjar oss -- säg, säg!

-- Maud! älskade! Hvad vill du jag skall säga i en sådan stund
som denna?

Han lyfte henne upp i sitt knä... in i sin famn...

-- Känn... känner du mitt hjärtas slag?... Förstår du dem?
<i>Säg</i>, älskade!

Han tryckte sina läppar emot hennes och lindade sina armar
om hennes lif, så som om han aldrig, aldrig mera velat släppa
henne bort ifrån sig -- --

-- Mitt zigenarblod har räddat oss... ty du hade säkert aldrig
låtit mig förstå, att du älskade mig, om ej jag tagit första steget,
sade Maud och tog ett fast grepp i hans tjocka, lockiga hår -- --
se här skall du nu få ditt straff, sade hon och tryckte åter och
åter sina läppar emot hans....

Och brasans sken blef allt mattare, skymningen föll på...
men inom dem var idel ljus, kärlek och lycka.

</chapter>


verkligt djup vänskap, som band dem samman, så trodde
åtminstone Maud, som mera än de flästa trånade efter kärlek.

-- Och nu skall du bli precis som min syster, sade Maud inner-
ligt och lade sin arm under folkskoleflickans, då hon gick med
Bella från båten.  Visst såg hon lite annorlunda ut än Maud själf,
i de dyrbaraste färdigköpta kläder, men hvad gjorde det! Bella
skulle snart bli fin hon med.

En inre förnimmelse kom Maud att önska, att Bella måtte
undergå en yttre förvandling, innan brodern fick se henne... Hon
drog henne därför en bakväg in i sina egna rum, som låg vid
villans baksida.

-- Hvad jag är glad att du är här, Bella lilla, och hvad vi ska
ha roligt liksom förr.

Maud hade öppnat alla skåpdörrar och de eleganta
reskoffertarne, och Bella ref bländad och lysten om bland all ståten.

-- Nu skall du taga hvad du vill och behöfver, och inte får du
bli sårad af detta anbud, ty här gå de så gräsligt eleganta alla,
och du har ju endast din resdräkt, sade hon ursäktande.

Bella blef inte alls sårad, utan profvade den ena hatten efter
den andra framför spegeln, och Maud klappade förtjust i
händerna, när Bella satte på sig en skär sidenhatt med hvita, äkta
plymer, förresten en dyrbar Parisermodell, som Maud funnit allt
för grann åt sig.

Åh, hvad den klär dig, riktigt hänförande, kära Bella! Vill du
behålla den? Och hvad för en klädning då? Den här hvita med
skärt... aj -- går den ej igen om lifvet? Nej -- det är sannt du är
visst lite gröfre ... Jag menar, att jag ju är så orimligt ... utan
kropp just nere omkring själfva lifvet.

-- -- -- ja Maud, du är då riktigt osmakligt smal. Man skall
vara litet tjock nu ... det tar sig mycket bättre ut, menade Bella
och profvade ett skärt sidenlif i blusfacon. Det här är riktigt
bra -- räcker så väl till öfver bröstet, men med axlar och rygg är
det, som det kan ... hå jo -- jag tror, det går, lite spändt gör då
inte så mycket, jag får bara öfva mig i att gå rak.

Men skor och handskar det var omöjligt. En Cendrillons sko,
kunde ej passa till dessa platta, breda fötter, och numro sex i
hanskar ej till den, som behöfde sex och tre kvart.

-- Se dig i spegeln, Bella -- ja du är en riktig skönhet.

-- Maud, du har lockigt hår, jag bör ju äfven ha det, förklarade
Bella, inte riktigt nöjd -- jag ser så slickad ut ... nog att jag
brukar bränna pannluggen, men håret är så fett, att det strax går ut
igen. Mauds är lockigt jämt det, detta sade hon med en suck.

-- Du måste kalla mig du, har jag så många gånger bedt dig,
sade Maud, vi äro ju nu <i>vänner</i>, förstår du -- det är ju endast
du och jag, som veta om att jag är dotter till en lord, och du...
till en portvakt...

En förtrytsam rodnad steg upp på Bellas kinder. Alltid skall
Maud komma med det där ... men vänta, hon Bella, kunde väl
äfven någon gång få stuka henne ...

-- Har du någon bränntång? frågade Bella, och Maud blef
förtjust öfver att Bella ändtligen försökte att säga du.

-- Nej -- men jag skall skaffa. -- Hon ref ifrigt bland sina
saker efter sin portemonnä, och ringde efter en tjänarinna.

-- Snälla Mia, köp strax allt som behöfs för att göra rakt hår
lockigt -- se här är fem kronor, räcker det?

-- Visst -- det behöfs bara sprit, tång och lampa -- tre
kronor räcker, sade Bella utan att hälsa på tjänarinnan.

-- Tag det dyraste och bästa, säger alltid pappa till mig, och det
är äfven mitt valspråk, inföll Maud med en vänlig nick till
tjänarinnan. -- Sedan tog hon itu med Bellas tjocka, litet flottiga hår.

Det tog tid att få det krusigt, och Maud skälfde snart af
otålighet, ty hvar sak förlorade något af sitt intresse, när nyhetens
första behag var öfver.

-- Maud lilla, pappa väntar med middagen, sade Dick och
knackade.

-- Kom då -- nu är du riktigt vacker. Maud sköt Bella före
sig ut på verandan.

Lord Crawford måste ovillkorligen le, när han i detalj igenkände
sin dotters hatt, klädning, och till och med smycken -- och han
måste verkligen erkänna att hon var briljant vacker, den unga
flickan, dotter till portvakten vid Strandvägen. Och Dick -- han
såg henne med artistens skönhetsälskande blick. Han sprang
upp fullständigt bländad af hennes sydländska skönhet. Hon
skrattade djärft vid anblicken af honom, som stod där som
fastväxt vid hennes åsyn, och räckte honom ogeneradt sin hand.

Maud väntade få litet beröm af pappa, därför att hon lyckats
kläda ut väninnan till sin fullständiga jämnlike ... nu var det ju
ej ett grand kvar af »portvaktsflickan» ...

-- Maud lilla, det där smycket får du ej ge henne, det kostar
tusen kronor, och är en gammal familjeklenod ...

